{"url": "https://offnews.bg/politika/spasi-sofia-kani-fandakova-i-manolova-na-debat-714348.html", "text": "Гражданската организация Спаси София отправи официална покана до Йорданка Фандъкова и Мая Манолова за \"професионален и обективен дебат, фокусиран върху конкретните проекти и решения за София.\"Срокът за потвърждение от щабовете на двата кандидата е сряда в 14:00 ч.Дебатът е насрочен за четвъртък в 20:00 ч. и ако се състои, ще бъде предаван на живо в интернет.Спаси София настоява водещ на дебата да бъде Борис Бонев, а в рамките на 1 час Фандъкова и Манолова да дискутират върху 4 теми: транспорт, градска среда, чистота на въздуха и открито управление.От Спаси София смятат, че е \"недопустимо 5 дни преди ключовия балотаж за София да няма дебат.\"Според тях \"жителите на една демократична и европейска столица заслужават да чуят ясни отговори и решения за основните теми, които ги засягат пряко\".", "date": "2019.10.29", "title": "Спаси София кани Фандъкова и Манолова на дебат"}
{"url": "https://offnews.bg/politika/fandakova-e-kategorichna-che-votat-v-romskite-sektcii-niama-kak-da-ob-714346.html", "text": "Ако някой си мисли, че в София могат да се спечелят избори с купени гласове, това е абсурдно. Няма как 200 - 300 гласа да обърнат избори, заяви пред БНТ кандидатът за нов кметски мандат Йорданка Фандъкова.Коментарът й е по повод позицията на щаба на Мая Манолова, че Ако някой има конкретни сигнали - още в деня или след това, той трябва да ги подаде при компетентните органи. Защото всички знаем, че купуването и продаването на гласове е престъпление. Разследвания се правят непрекъснато и това е начинът да се справим с този сериозен проблем, каза Фандъкова.Избирателната активност в район Красна поляна не беше никак висока, но в листата на ГЕРБ - като кандидат за общински съветник - е един много уважаван човек в квартала: това е директорката на училището с над 1100 ученика. Отново ще кажа, ако има сигнали, ако има съмнения, начинът е те да се проверяват. Това е принципът, който следвам, заяви Йорданка Фандъкова.По повод , за която OFFNews.bg съобщи по-рано днес, кандидатът за нов кметски мандат коментира, че още в нощта на изборите е обявила, че й предстоят разговори с десните партии.\"Аз не виждам нищо лошо в това. За мен беше важно и мисля, че дължа уважение на симпатизантите на политическите сили, защото все пак сме от едно семейство и изповядваме общи ценности. Разговаряхме за бъдещите проекти и идеите, които има всяка политическа сила в своята партия. В никакъв случай не сме правили договорки, не съм и търсила подобно нещо - това не е в стила ми. Нямаше обещания за постове, аз не работя по този начин\" - каза Йорданка Фандъкова.", "date": "2019.10.29", "title": "Фандъкова е категорична, че вотът в ромските секции няма как да обърне резултата в София"}
{"url": "https://offnews.bg/izvan-terena/garet-bejl-ne-znae-koj-e-premier-na-velikobritania-714331.html", "text": "Уелската звезда на Реал Мадрид Гарет Бейл проявява нулев интерес към политиката. Уелският национал шокира в интервю, след като чистосърдечно си призна, че не знае кой е министър-председател на Великобритания.\"Борис Джонсън? Мислех, че е кмет на Лондон\", казва Бейл.\"Това наистина не ме интересува. Питайте ме кой е номер 1 в света в голфа, в това няма да ме хванете неподготвен\", казва 30-годишният футболист, който е запален фен на играта и сам признава, че ще стане голфър след футболната си кариера.Освен от личността на Джонсън, Бейл не се интересува и от темата за Брекзит или напускането на Европейския съюз.\"Темата ме вълнува единствено във финансов смисъл, дали ще трябва да плащам повече данъци. Иначе не чета всички глупости\", казва футболистът.", "date": "2019.10.29", "title": "Гарет Бейл не знае кой е премиер на Великобритания"}
{"url": "https://offnews.bg/zdrave/vashki-nalaziha-sofijskite-uchilishta-714328.html", "text": "Нараства броят на опаразитените с главови въшки ученици в София, сочи доклад на столичната РЗИ. Тенденцията за увеличаване на броя на засегнатите продължава.От здравната инспекция съобщават, че от проверени 205 училища, в 92 са открити ученици с гниди, а в 17 училища опаразитените са били едновременно с гниди и въшки. Най-сериозен е проблемът в по-малките училищни класове. 48% от откритите опаразитени деца са от подготвителните групи до четвърти клас. Проверени са били общо 102 232 ученика от първи до 12 клас, като сред тях са открити 434 опаразитени с гниди и 32 – с въшки.Най-много са откритите случаи в училища в районите \"Витоша\", където от 8 проверени училища, въшки или гниди са намерени в 7; \"Възраждане\" - в проверени 13 училища, паразити са открити в 8; \"Илинден\" - от 9 училища, 6 са опаразитени; \"Сердика\" - от 10 училища, в 8 има паразити; Банкя - и в двете проверени училища са открити въшки.Отличници са училищата в районите \"Изгрев\", \"Красна поляна\" и Кремиковци, в които не е регистриран случай на гниди или въшки при проверките.От РЗИ препоръчват да се прилагат противоепидемичните мерки, които включват:- ежеседмични прегледи на децата от първи до седми клас, а прегледите на учениците от осми до дванадесети клас да са ежемесечни;- учениците, при които са открити въшки и/или гниди, да се отстраняват своевременно от училище;- отстранените да се приемат отново след преглед от медицинските специалисти;- медицинските специалисти да оказват методична помощ на родителите. ", "date": "2019.10.29", "title": "Въшки налазиха софийските училища"}
{"url": "https://offnews.bg/politika/tcik-globiava-btv-zaradi-reportazh-za-remonta-na-grafa-po-zhalba-ot-ge-714322.html", "text": "ЦИК налага две глоби на БТВ \"Медиа груп\" за предизборна агитация в деня на вота по жалби от представители на ГЕРБ и коалицията ГЕРБ-СДС. Решенията на Централната избирателна комисия са от днес, а причината за наказанията са два репортажа.Единият е за ремонта на софийската ул. \"Граф Игнатиев\" и бе излъчен в обзорното предаване на bTV в изборния 27 октомври. Репортажът е излъчен в 16:20 ч. в обзорното предаване за местните избори на телевизията. Заглавието му е \"Хубаво, но не е готово\", а подзаглавието - \"Ремонтът на \"Граф Игнатиев\" - нито в срок, нито според очакванията на столичани\".Жалбите заради него са две - от представителя на ГЕРБ в общинския съвет в Русе Бедрос Левон Пехливанян и от коалицията ГЕРБ (СДС) чрез упълномощения ѝ представител Цветомир Петров Паунов. Според техните сигнали чрез репортажа се правят индиректни внушения по отношение на решението на избирателите за кого да дадат своя вот. Нарушението, твърдят сигналоподателите, се състои в излъчването на репортаж, който не касае законосъобразността на изборния процес, а агитация срещу кандидата за кмет Йорданка Фандъкова, на която не била предоставена възможността да изрази гледната си точка.След като изгледали репортажа, от ЦИК решили, че има нарушение на Изборния кодекс, изразяващо се в извършване на предизборна агитация.\"Централната избирателна комисия приема, че негативни квалификации и внушения срещу даден кандидат, дори извършени по индиректен начин, в изборния ден, представлява нарушение на разпоредбата на чл. 182, ал. 4 ИК. Нарушението се изразява в излъчването на репортаж, който няма връзка с отразяването на изборния процес в изборния ден, и представлява предизборна агитация по смисъла на § 1, т. 17 ДР на ИК\", пише в решение №1594-МИ на ЦИК.Оттам разясняват, че съгласно посочената разпоредба „предизборна агитация“ е призив за подкрепа или за неподкрепа на кандидат, партия, коалиция или инициативен комитет при участие в избори. За да е налице нарушение на забраната за предизборна агитация е достатъчно да бъде направено политическо внушение и то под всякаква форма.\"Забраната за агитация е установена, за да се даде възможност на избирателите в спокойна атмосфера да формират свободно волята си по въпроса кой кандидат да подкрепят. При отправени внушения и призиви за подкрепа или неподкрепа такава възможност на избирателите не може да се осигури\", допълват от Комисията.Предстои председателят на ЦИК да състави акт на БТВ \"Медиа груп\" ЕАД.Второто решение (№1595-МИ/29.10.2019) отново е за агитация в изборния ден, срещу каквато са се оплакали по имейла от ГЕРБ, представлявана от премиера Бойко Борисов чрез Здравко Кирилов Костадинов, упълномощен представител и председател на общинското ръководство на партията в Сливен.Жалбата е срещу репортажа \"Чумата в предизборна употреба\" с подзаглавие \"Разследване на bTV по сигнали за изплащане на обезщетения на хора с прасета-фантоми\", излъчен в същото обзорно предаване на телевизията за местните избори на 27.10. и публикуван на сайта на bTV.В жалбата пише, че в тв репортажа репортерката е казала, че ще разкрие името на селото след края на изборния ден, а в горния десен ъгъл на информационния банер в репортажа било изписано „СЛИВЕН“, с което се внушавало, че посочените нарушения са извършени в община Сливен. В статията, публикувана на сайта на bTV било посочено, че става дума за с. Гавраилово, община Сливен.Според жалбоподателя чрез излъчения репортаж и публикуваната статия се отправят директни внушения, че кметът на село Гавраилово, който е кандидат за нов кметски мандат, е платил на 84 души от селото по 300 лева обезщетение за доброволно умъртвени прасета, но сред получилите обезщетения били и хора от ромската махала, които никога не са имали прасета.След края на репортажа в 18:04 часа водещият на предаването „Местните 2019“ направил констатацията, че „Един глас вече струва 100 лева и едно прасе“, отбелязва жалбоподателят.Според ЦИК тук също има нарушение на чл. 182, ал. 4 от Изборния кодекс, състоящо се в извършване на предизборна агитация в изборния ден.Предстои председателят на ЦИК да състави акт.След съставянето на актовете ще бъдат определени и размерите на глобите.Не сме съгласни с констатациите в решенията и ще представим възраженията си пред ЦИК, след като получим съответните актове, коментираха от bTV.", "date": "2019.10.29", "title": "ЦИК глобява bTV заради репортаж за ремонта на Графа по жалба от ГЕРБ: било агитация срещу Фандъкова"}
{"url": "https://offnews.bg/protesti/v-znak-na-protest-koloezdachi-legnaha-do-svoite-velosipedi-v-triagalni-714351.html", "text": "Колоездачи легнаха тази вечер до своите велосипеди в \"триъгълника на властта\" в центъра на София. \"За по-малко от 2 седмици ставаме свидетели на два фатални инцидента. Двама колоездачи си отидоха, а тяхната смърт можеше да не се случи, ако институциите не бяха завладяни от безхаберие\", заявиха организаторите на протеста.Те настояват за законодателни промени, които да гарантират сигурността им на пътя, както и за одит на всички велоалеи.От Ларгото протестното шествие, озаглавено \"Поход за живот 2\", стигна до министерството на вътрешните работи.\"Какво стана със законодателните промени, които трябваше да ни пазят? Какви наказания изтърпяват убийците на пътя и защо продължават да си отиват велосипедисти на пътя?\" - попитаха пред МВР демонстрантите.Това е вторият \"Поход за живот\". Първият беше преди една година след поредния фатален инцидент с велосипедист.", "date": "2019.10.29", "title": "В знак на протест колоездачи легнаха до своите велосипеди в триъгълника на властта"}
{"url": "https://offnews.bg/politika/fandakova-na-sreshta-v-tcentralata-na-db-a-po-dobre-li-e-da-se-kriem-714334.html", "text": "Кандидатът за нов кметски мандат Йорданка Фандъкова и Малина Едрева бяха на среща в централата на Демократична България днес, видя репортер на OFFNEWS. \"Срещата с лидерите Христо Иванов и Атанас Атанасов беше по моя инициатива. Те предпочитаха да не идват в централата на ГЕРБ, а аз не обичам срещи по кафенетата, като че ли се крием, затова казах \"Няма проблем, аз ще дойда\", обясни Фандъкова. По думите й тя не е искала подкрепа за балотажа, защото Демократична България вече обяви позицията си, че няма да подкрепи нито Фандъкова, нито Мая Манолова на втори тур. \"Но ние трябва да работим заедно в общинския съвет, нормално е да споделим политиките си за София първо с партиите, с които сме близки като част от десния спектър\", обясни Малина Едрева, която досега бе председател на групата на ГЕРБ в СОС и е четвърта в листата за съветници на вота. \"Няма тайни, аз казах, че ще разговарям с Демократична България още в нощта след изборите\", каза още Фандъкова. ", "date": "2019.10.29", "title": "Фандъкова на среща в централата на ДБ: А по-добре ли е да се крием по кафенетата?"}
{"url": "https://offnews.bg/temida/vss-kategorichno-othvarli-predvidenia-biudzhet-za-sadebnata-vlast-za-d-714338.html", "text": "Пленумът на Висшия съдебен съвет единодушно отхвърли предложения бюджет за съдебната власт в законопроекта за държавния бюджет на страната за 2020 г., става ясно от съобщение на сайта на ВСС.В мотивите на кадровиците се казва, че за разлика от предложението на Министерство на финансите да се запази размерът на приходите на нивото на 2019 г. - 116.0 млн. лв. приходи от дейността на органите на съдебната власт, от които 100 млн. лв. – съдебни такси, то ВСС предлага за 2020 г. приходите да се намалят с 6 млн. лв., като приходите от дейността на органите на съдебната власт да бъдат определени в размер на 110 млн. лв., от които 91 млн. лв. от съдебни такси.Проектът на финансовото министерство предвижда разходи по бюджета на съдебната власт в размер на 771.3 млн. лв. или разходите за 2020 г. бележат ръст спрямо утвърдените със Закона за държавния бюджет разходи за 2019 г. с 67.0 млн.лв., в т. ч. текущите разходи се увеличават с 69.0 млн.лв. Капиталовите разходи се намаляват с 2.0 млн. лв. С разликата от 88.0 млн. лв. между проекта на бюджет на съдебната власт за 2020 г. (859.3 млн. лв.) и предложението на МФ (771.3 млн. лв.) няма да могат да се обезпечат предвидените дейности от ВСС, като например назначаването на 110 съдебни служители.Разминаването между кадровиците в съдебната власт и държавата е с близо 90 млн. лв. „Ние бяхме подготвили един разчет, а в становище на Министерския съвет, в частта за бюджета на съдебната власт, има друга позиция и други параметри“, обясни представляващият ВСС Боян Магдалинчев.С промените за догодина няма да се гарантира обезпечаване на свободните щатни бройки за 6 месеца за 2020 г. Заложените средства за основен ремонт и придобиване на сгради в размер на 33.0 млн. лв., като сумата е изцяло съобразена с представената информация за 2020 г.Няма да има пари за актуализиране на възнагражденията и ранговете на съдебните служители и изменение на Класификаторите на длъжностите в администрацията.", "date": "2019.10.29", "title": "ВСС категорично отхвърли предвидения бюджет за съдебната власт за догодина"}
{"url": "https://offnews.bg/tenis/grigor-dimitrov-obarna-mlad-frantcuzin-v-parizh-predstoi-mu-mach-s-go-714347.html", "text": "Най-добрият ни тенисист Григор Димитров загуби първия сет, но успя да постигне обрат срещу младия французин Юго Юмбер на старта на турнира Мастърс в Париж.Българинът спечели след 4:6, 6:1, 6:2 за 98 минути игра и във втория кръг ще се изправи срещу белгиеца Давид Гофен, който пропусна първия кръг.В общия баланс българинът води със 7-1 победи срещу белгиеца на ниво АТР.Турнирът в Париж е важен за Григор, който има да защитава 90 точки за световната ранглиста, в която заема 27-ата позиция, след като през миналата година стигна до третия кръг.В първия сет на Димитров му липсваше постоянство. То върна ранен пробив, но в края на сета не беше на високо ниво и той отиде на сметка на съперника му.След това до края той заигра разнообразно и търпеливо и бързо се върна в двубоя, а в третата част имаше тотално превъзходство.Резултати от другите мачове през деня:Денис Шаповалов – Жил Симон (Отк. Симон)Кайл Едмънд – Рикардас Беранкис 6:4, 6:3Алекс де Минор – Ласло Джере 6:1, 6:4Ян-Ленард Щруф – Карен Хачанов 7:6 (5), 3:6, 7:5.", "date": "2019.10.29", "title": "Григор Димитров обърна млад французин в Париж, предстои му мач с Гофен"}
{"url": "https://offnews.bg/politika/maia-manolova-podkrepiam-vsichki-rajonni-kmetove-koito-sa-na-balotaz-714340.html", "text": "\"Обявявам подкрепата си за всички кандидати за районни кметове на промяната, които ще излязат срещу модела на управление на ГЕРБ в неделя\", обяви гражданският кандидат за кмет на София Мая Манолова. Манолова уточни, че в 21 от общо 24 столични района има балотажи, в които кандидатите на промяната излизат срещу модела на Борисов и Фандъкова в Столична община.„Това показва, че гражданите, които гласуваха на 27 октомври, подкрепиха промяната“, категорична бе Манолова и допълни, че „т.нар. от Йорданка Фандъкова „нов екип”, който включва всичките й досегашни районни кметове на ГЕРБ, не получи доверие на първи тур.„Двадесет и един кмета на ГЕРБ ще се явят на поправителен в неделя“, подчерта Манолова и припомни, че многократно е заявила, че „управлението на София от 14 г. до момента се е извършвало по модел, създаден от „орлетата“ на г-н Борисов, свили гнездо в Столичната община”. Манолова имаше предвид бившия вече общински съветник и председател на бюджетната комисия в СОС Орлин Алексиев и неговото обкръжение.„Именно срещу това задкулисие се обявиха две трети от столичани и избраха да гласуват за промяната и да се изправят срещу модела на „кмета в сянка”, заяви още тя.„Вярвам в овластяването на районните кметове и вярвам, че това е един от начините да се преборим със задкулисната власт, която разпределя порциите в Столична община и която определя какво да се строи, какво да се ремонтира и кой да строи и да ремонтира“, допълни Манолова.Тя подчерта, че борбата й с това задкулисие включва прозрачни обществени поръчки и търгове чрез тяхното електронизиране, което да гарантира прозрачност при разходването на публичните пари.„Ще разформировам комисията на Орлин Алексиев, която определя заданията на обществените поръчки. Това е порочен модел, който се мултиплицира в провеждането на строителство, ремонти и всички обществени поръчки в Столична община“, категорична бе Манолова.Подкрепата й за 21-ата районни кметове на промяната, които са на балотаж, е базирана на принципите, заложени в нейната предизборна програма.„На първо място децентрализация на инвестиционната програма на Столична община, което означава, че процент от планираните инвестиционни разходи ще се насочат директно към районите“, заяви Манолова и допълни, че „Столичната община показва, че не може да изпълни изцяло своята инвестиционна програма и тя обикновено се изпълнява средно 70%, което означава непостроени детски градини, неремонтирани улици и тротоари, неизградени паркове.“„Второ, участие на районните кметове в процедурите по обществени поръчки, които са за важни за районите инфрастурктурни проекти, след което те да участват в управлението и контрола на изпълнението на тези обществени поръчки“, заяви тя.„Гарантирам, че децентрализирани средства за директно управление на инвестиционните разходи в районите ще бъдат осигурени още в бюджета на Столична община за 2020 г.“, категорична бе Манолова.„Ревизия на Столична община и на големите общински дружества, включително на „Топлофикация“, след което ясни мерки за реформа на начина на управление на това общинско дружество“, обясни гражданският кандидат.„Реформирането на „Топлофикация“ ще е успешно, когато гражданите получават разбираеми и адекватни сметки за парно, когато методиката за определяне на такса сградна инсталация бъде справедлива и столичният кмет има ясна позиция по въпроса. Когато се спре продажбата на произвежданата от дружеството електрическа енергия от частна фирма посредник, която реализира цялата печалба от тази продажба“, допълни Манолова.„Четвърто, обектите, които ще се изпълняват с децентрализираните средства в отделните райони, ще се определят от районните кметове заедно с гражданите и местните граждански общности“, каза още Манолова и подчерта, че „по този начин ще се гарантира, че най-важните проблеми на гражданите в районите ще бъдат решавани и най-важните проекти ще бъдат реализирани.“„Истинската децентрализация може да се случи единствено и само чрез децентрализация на централния бюджет. Това означава, че чрез законодателни промени трябва да се гарантира част от данъците на гражданите, като данък общ доход, да остава като приход в общините, където е реализиран. Ще настоявам като кмет за тези законодателни промени, които да споделят данък общ доход между държавата и общините“, заяви още тя.Според Манолова „това ще осигури финансова независимост на Столична община.“Гражданският кандидат предизвика и покани на дебат опонентът си от ГЕРБ Йорданка Фандъкова.„На лидерски дебат, лице в лице, без да се крие зад екипи, зад съветници, зад проекти или зад ромски гласове в махалите“, подчерта Манолова и допълни, че оставя досегашния столичен кмет да избере неутрален терен.Веднага след изявлението на Манолова дойде отговорът на ГЕРБ. \"Вчера беше отправена покана за дебат пред всички медии между г-жа Фандъкова и г-жа Манолова заедно с техните екипи. Убедени сме, че дължим на софиянци публичен разговор както за проектите на града, така и за екипите, които ще реализират заявените програми. Тази покана беше лично отхвърлена от г-жа Манолова\", се казва в него.\"Вече повече от месец Мая Манолова продължава да крие и хората, които стоят зад нея, и парите, с които финансира кампанията си. На твърденията си за кмет в сянка, тя отговори с екип в сянка, който и до момента е неизвестен\", допълват от ГЕРБ.", "date": "2019.10.29", "title": "Мая Манолова: Подкрепям всички районни кметове, които са на балотаж срещу ГЕРБ"}
{"url": "https://offnews.bg/zdrave/edin-na-vseki-chetirima-e-zastrashen-ot-insult-714335.html", "text": "Един на всеки четирима е застрашен да получи инсулт поне веднъж в живота си, а повечето инсулти могат да бъдат предотвратени, ако следваме няколко прости стъпки: редовно проследяване на артериалното налягане, кръвната захар и холестерола; редовни физически упражнения; избягване на наднормено тегло чрез спазване на здравословна диета; намаляване консумацията на алкохол и избягване на тютюнопушенето, съобщават от Националната пациентска организация.На 29 октомври се отбелязва Световния ден за борба с инсулта. Тази година Световната инсултна организация е избрала той да премине под мотото „Един от четирима от нас ще получи инсулт. Не бъди този един“ (“1 of 4 of us will have a stroke. Don’t be the one”). Поради голямата социална значимост на заболяването, в много страни по света се организират разнообразни инициативи, за повишаване на осведомеността за инсулта и неговата превенция.Мозъчносъдовите заболявания са водеща причина за заболеваемост и смъртност по целия свят и България не прави изключение – страната ни е на едно от първите места. У нас се регистрират годишно около 82 398 случая на мозъчносъдови заболявания. От тях 35 311 са с мозъчен инсулт, а 7 175 завършват с летален изход.Тези, които преживяват мозъчния инсулт, са с различна степен на инвалидност, която при 10% от пациентите е тежко изразена и изисква допълнителни грижи и помощ от семейството, близките и обществото. От преживелите мозъчни инсулти 25-50% имат говорно-речеви нарушения, като при половината от тях тези инвалидизиращи нарушения остават трайни.Тази година вниманието се фокусира върху спешната нужда от действия за превенция на мозъчносъдовите заболявания, научавайки обществото да разпознава първите симптоми на мозъчен инсулт и какви бързи мерки трябва да се предприемат. С #DontBeTheOne всеки желаещ може да се присъедини към разпространението на информация и повишаване на информираността относно инсулта.Във връзка със Световния ден за борба с инсулта – 29 октомври, и Международната седмица на предсърдното мъждене – 18-24 ноември, през последната седмица на месец октомври и целия месец ноември Национална пациентска организация (НПО) за трети път ще проведе кампания за безплатни прегледи на пациенти от малки населени места, които са в риск от инсулт и предсърдно мъждене, като записването ще става през личните лекари и/или преглеждащите специалисти.Прегледите стартираха през 2018 година, когато бяха скринирани 427 пациенти от 11 населени места. През месец май 2019 година акцията се проведе за втори път и бяха осъществени прегледи на 301 души от 13 градове и села.Чрез тези прегледи се цели профилактиката на сърдечносъдовите заболявания и откриването на пациенти с предсърдно мъждене или в риск от възникване на инсулт, подобрение качеството на живот и осигуряването на дългосрочен и по-качествен контрол на заболяването.", "date": "2019.10.29", "title": "Един на всеки четирима е застрашен от инсулт"}
{"url": "https://offnews.bg/politika/kak-shteshe-da-izglezhda-sos-ako-spasi-sofia-imaha-lista-714341.html", "text": "Ако \"Спаси София\" бяха регистрирани за участие в местните избори с листа на кандидати за общински съветници, бъдещият Столичен общински съвет щеше да изглежда по значително по-различен начин.Припомняме, че при изчисленията на базата на 97.68% обработени протоколи в ОИК, настоящето разпределение на мандатите би изглеждало по следния начин:Ако \"Спаси София\" бяха регистрирани с листа, при сбор на гласовете, получени от двамата независими кандидати на движението - Борис Бонев (41 782) и Гергин Борисов (6 150), или общо 47 932 гласа, СОС щеше да се съставен от следните общински съветници:", "date": "2019.10.29", "title": "Как щеше да изглежда СОС, ако Спаси София имаха листа"}
{"url": "https://offnews.bg/futbol/uefa-globi-soleno-bfs-igraem-s-chehia-na-prazni-tribuni-714344.html", "text": "Българският футболен съюз информира привържениците на българския национален отбор, че следващият двубой на тима от квалификациите за Евро 2020 срещу Чехия на 17 ноември на стадион „Васил Левски“ ще се играе при закрити врата поради на наказание, наложено от УЕФА по чл. 14 от Дисциплинарния правилник на централата.Причината са расистки прояви на част от публиката по време на двубоя България – Англия от 14 октомври.В допълнение, Европейската футболна централа наложи условно наказание от още един домакински двубой без публика на представителния ни тим, което ще стане ефективно при повторно подобно провинение в рамките на следващите 2 години.Освен това Българският футболен съюз ще заплати обща глоба в размер на 85 000 евро заради расистките прояви и неуважително поведение по време на изпълнението на националния химн на гостуващия отбор преди началото на споменатия двубой.Българският футболен съюз държи да подчертае, че инцидентите от 14 октомври на ст. „Васил Левски“, предизвикали огромен международен отзвук и създали голямо обществено напрежение, не успяха да попречат на професионалната и ефективна реакция на всички отдели и звена на централата.Благодарение на усърдната и компетентна работа на администрацията на БФС и правните партньори на Съюза, както и на перманетните усилия в борбата с расизма, ксенофобията и нетолерантността по трибуните, българският национален отбор избегна по-тежки санкции.Искрено вярваме, че в бъдеще българските футболни фенове ще докажат с поведението си, че неоснователно са станали обект на обвинения в липса на толерантност и уважение към съперниците. Това ще е от полза за всички – както за футболистите, така и за феновете, а и за международния спортен престиж на България.Българският футболен съюз ще информира допълнително притежателите на пакетни билети за мачовете на националния отбор за начините, по които ще бъдат компенсирани за невъзможността да гледат наживо последния двубой от европейските квалификации срещу Чехия.", "date": "2019.10.29", "title": "УЕФА глоби солено БФС, играем с Чехия на празни трибуни"}
{"url": "https://offnews.bg/sviat/na-12%c2%a0dekemvri-vav%c2%a0velikobritania-shte-ima-predsrochni-izbori-a%c2%a0br-714353.html", "text": "Във вторник вечерта британските депутати отхвърлиха предложението на опозиционните партии за предсрочни избори на 9 декември и подкрепиха предложената от правителството дата 12 декември.Текстът за свикването на парламентарни избори, които ще бъдат третите за последните четири години, беше приет с внушително мнозинство от 438 гласа в Камарата на общините. Само 20 депутати гласуваха \"против\".Същевременно Европейският съвет съобщи, че одобрява осигуряването на нова отсрочка за оттеглянето на Великобритания от ЕС. Отсрочката е до 31 януари 2020 г. Държавните и правителствените ръководители на страните от ЕС са съгласни да дадат повече време за ратифицирането на промененото споразумение, постигнато с Лондон. Ако британският и Европейският парламент обаче приключат ратификацията по-рано, отсрочката ще важи до 1 декември тази година или до 1 януари догодина.", "date": "2019.10.29", "title": "На 12 декември във Великобритания ще има предсрочни избори, а Брекзит ще е най-късно до 31 януари"}
{"url": "https://offnews.bg/politika/72-chasa-ruskoto-posolstvo-se-bavi-i-ne-vrashta-v-moskva-diplomata-ra-714345.html", "text": "72 часа руското посолство в София се бави и не отпраща в Москва дипломата, разследван от българските власти за шпионаж, стана ясно от съобщение на външното ни министерство днес.\"В петък в МВнР бе проведена среща с посланика на Руската федерация относно руски дипломат, акредитиран в България, за действията на когото бяхме сезирани от Прокуратурата на Република България и от ДАНС. От българска страна бе отправено устно искане руските институции да отзоват своя служител в рамките на 72 часа. След като от руското посолство ни уведомиха в понеделник вечерта, че въпросният дипломат не е напуснал територията на страната, руският посланик бе поканен днес на среща в 10 ч в МВнР.\" - съобщават от външното ни ведомство.На руския посланик е връчена нота, с която се поставя срок от 24 часа руският дипломат, разследван за шпионаж, да напусне България.", "date": "2019.10.29", "title": "72 часа руското посолство се бави и не връща в Москва дипломата, разследван за шпионаж"}
{"url": "https://offnews.bg/futbol/sluh-za-travma-na-simeon-slavchev-stresna-georgi-dermendzhiev-714325.html", "text": "Слух за травма на Симеон Славчев стресна селекционера на българския национален отбор по футбол Георги Дерменджиев.По-рано днес се появиха тревожни информации, че халфът е с контузия и ще се възстановява в следващите 15-20 дни.Футболистът бил получил травмата си в края на миналата седмица на тренировка на азербайджанския си клубен отбор Карабах.Твърдеше се, че Славчев със сигурност ще пропусне още два мача на тима си в шампионата - на 1 ноември срещу Нефтчи и на 10 ноември срещу Зира, както и двубоя между тях от Лига Европа срещу АПОЕЛ (Никозия) в Кипър на 7 ноември.Това го вадеше от сметките на Дерменджиев за контролната среща с Парагвай (14 ноември) в София и за домакинството на Чехия (17 ноември) в последния мач в евроквалификациите. Оказа се, че играчът действително е бил с травма, но тя е отшумяла. \"Имах лека травма, която получих през миналия петък, но от днес тренирам на пълни обороти с отбора. Информацията на местните медии в този случай е грешна. Здрав съм и се радвам, че получих повиквателна от Георги Дерменджиев. От щаба на националния отбор също са наясно със състоянието ми.Имаме да се реваншираме пред българските фенове за слабите резултати през последната година, но вярвам, че скоро ще може да надигнем глава и да прекъснем поредицата от мачове без победа\", каза Славчев пред колегите от Спортал.", "date": "2019.10.29", "title": "Слух за травма на Симеон Славчев стресна Георги Дерменджиев"}
{"url": "https://offnews.bg/112/v-momenta-pozharat-v-stara-planina-e-naj-golemiat-v-evropa-714342.html", "text": "В момента пожарът в Стара планина е най-големият на Балканския полуостров и в Европа, заяви директорът на пожарната Николай Николов в Чипровци.Той се запозна с действията на огнеборците, горските служители и доброволците, участващи в гасенето на стихията.Николов заяви, че горят над 40 000 декара, като 1/3 са в българската част, а останала площ е в сръбската. Стихията е засегнала предимно треви, храсти и планински пасища.Военни екипи оказват помощ за овладяването на огъня. В рамките на три часа вертолет Ми-17 е извършил три захода и е облял обхванатите в пламъци хребети със 7,5 тона вода, съобщиха от министерството на отбраната.В гасенето са се включили 150 души от българска страна и 200 от сръбска.Пожарът е локализиран и се надяваме до утре да бъде потушен, но все още има две опасни огнища, обяви Николов.В България днес са гасени 150 пожара, най-големите, от които са в Рила - 4500 декара, край Бобовдол - около 30-50 декара иглолистна гора и край село Краище, където горят 100 декара иглолистна гора.", "date": "2019.10.29", "title": "В момента пожарът в Стара планина е най-големият в Европа"}
{"url": "https://offnews.bg/112/naprezhenie-kraj-kardzhali-sled-noshtnite-pogromi-v-chernoochene-i-bli-714330.html", "text": "Сигнал за нарязани гуми на автобус, разбити врати на две помещения в Черноочене, счупени стъкла на три сгради на кметства в общината, е подаден тази сутрин към 8 ч. в ОДМВР-Кърджали, съобщиха от регионалния пресцентър.По-късно се оказа, че пораженията са далеч повече, а и криминалната линия се сблъска с политическата. Извършват се огледи, образувани са досъдебни производства, издирват се извършителите на невиждания погром, в който осъмнаха местните жители. Иззети са записи от камерите за видеонаблюдение.На място бяха областният директор на МВР Атанас Илков, окръжният прокурор Желязко Стефанов, депутатката от ДПС Адлен Шефкед. Организирани са оперативно-издирвателни действия за установяване на извършителите. Преди минути в Черноочене пристигна шефът на полицията в Кърджали Атанас Илков.„Вандалите са вилняли през нощта срещу вторник между 3 и 4 ч., когато дойдохме на работа в общината, отпред пушеха подпалени пластмасовите контейнери и автомобилни гуми. Изпотрошени са стъклата на много сгради не само в административния център Черноочене, но и на кметствата в селата Житница, Водач, Дядовско и Минзухар. Категоричен съм, че подбудите са политически, а деянието – криминално“, заяви пред OFFNews преизбраният общински кмет Айдън Осман.Според него е имало опит за умишлен палеж и на общинската сграда в Черноочене. Той допълни, че има сериозни поражения на автогарата, по офисите на БТК и ЕВН, частни фирми, автосервизи, а 5 автобуса са осъмнали с нарязани гуми, поради което децата днес не са стигнали до училищата.Кметът заподозря децата на опонента си от ГЕРБ Ниязи Раиф, който изгуби изборите. Айдън Осман подчерта, че снощи на територията на общината не е имало нито една патрулна кола на полицията и обвърза това с предизборна проява от миналата седмица.„Имаше насрочен митинг на ДПС и забрана за такава проява на ГЕРБ. Въпреки забраната обаче те си го проведоха и нарочно, за да провокират напрежение, спецчасти прекараха 35 души през нашия митинг, които се включиха в техния“, коментира кметът. Запитан защо е била наложена забраната за проявата на другия щаб, той каза, че съображението било да няма паралелни митинги. „Башибозук, вандали, лумпени, толерирани от полицията, това е. А то е провокация към цялото общество“, заключи Осман в първия ден на 6-ия си мандат.Той е убеден, че разпилените на пътя гуми са изнесени от автосервиз, наредени са до бордюрите и са правени опити да бъдат запалени . „Хора от ГЕРБ са заплашвали семейства в общината. Имаме записи от разговорите“, увери Айдън Осман.А в Черноочене наистина е сътворен погром – цялата централна улица, която де факто е част от международния път за Гърция през Маказа, е осеяна със стотици автомобилни гуми, личат останки от запалените. В момента вървят огледи и оценки на щетите.„Нямам никаква вина. Тази сутрин бях на работа, снощи си легнах много рано вечерта. Двамата ми синове си бяха у дома. Нямам никаква информация за случилото се, ние не сме заплашвали никого“, каза неуспешният кандидат за кмет от ГЕРБ Ниязи Раиф.И отвърна на преките обвинения с личното си подозрение: “Някой от тях го е направил, общината си има камери, да си гледат записите и като се установи кой е извършителят, да си понесе наказанието“.Окръжният прокурор Желязко Стефанов определи случая като тежко престъпление и каза, че са образувани няколко досъдебни производства на местата, където е установено унищожаване и повреждане на чужди движими и недвижими имущества.Според него унищожаването и повреждането на чуждо имущество е тежко умишлено престъпление, което се наказва с до 6 години лишаване от свобода. „На този етап, по наличните данни – не виждам политически нюанс в действията, извършени през нощта срещу вторник“, каза още окръжният прокурор.Областният шеф на МВР старши комисар Атанас Илков посочи, че веднага след сигнала за погромите са изпратени екипи, които извършват процесуални действия, за да бъдат установени извършителите.Предстои в областната дирекция на МВР да бъде извършена вътрешна проверка, която да констатира дали в момента, когато са действали вандалите, е имало дежурни полицаи на място, както трябва да е по принцип. „Много е вероятно дежурният екип да е бил ангажиран с дейности покрай изборите“, поясни Илков.Междувременно в партийния щаб на ГЕРБ парламентарната шефка Цвета Караянчева и победеният кандидат за кмет на Кърджали Никола Чанев дадоха следизборна пресконференция. И двамата не бяха наясно с чернооченския погром в детайли.„От вас научавам, че някой се опитва да обвини активисти на ГЕРБ. Не му прави чест на г-н Айдън Осман да прави такива изявления, да осъжда хората, преди още да са се произнесли компетентните органи“, каза Караянчева, която е и областен лидер на ГЕРБ.Тя призова полицията да си свърши компетентно работата, да работи усърдно, „а не както по време на изборите да пренебрегва сигнали, подавани от различни политически партии“. „Нека да работят еднакво за всички граждани на Кърджали, нека да намерят извършителя. Лично аз съм подавала сигнали на спешния телефон 112, но не съм чула за конкретни мерки по тях“, посочи председателката на Народното събрание.Тя обаче получила информация, че снощи камерите за видео-наблюдението по улиците в Черноочене са били изключени. Караянчева уточни, че кандидатът на ГЕРБ за кмет Ниязи Раиф не е член на партията.", "date": "2019.10.29", "title": "Напрежение край Кърджали след нощните погроми в Черноочене и близки села"}
{"url": "https://offnews.bg/politika/uchenik-stana-obshtinski-savetnik-v-mezdra-714304.html", "text": "181 преференции изстреляха ученик от последното 21-во до първото място в листата с кандидати за общински съветници на \"БСП за България\" в Мездра и оттам той директно влиза в общинския съвет.18-годишният дванадесетокласник в училище \"Иван Вазов\" Косто Томов Костов е внук на бившия депутат и прокурор Тома Томов и именно това го подтикнало да се захване с политика.\"Имам причина да се кандидатирам. Моето семейство, откакто се знам, се занимава с политика и аз искам да тръгна по пътя на дядо ми, господин Тома Томов, който два мандата е бил народен представител, прокурор и в момента е адвокат. Имам една малка мечта - да стана като него\", разказа той пред Нова тв.Тома Томов бе депутат в 39-ото и 40-то Народно събрание (2001-2009) от \"Коалиция за България\". Срещу него се води дело за взимане на подкуп като районен прокурор на Оряхово. , на втора присъдата бе намалена на 3 г. условно, а след отлагания и връщане от третата към втората инстанция постепенно всички обвинения отпаднаха по давност и случаят приключи.Томов вижда първата си задача като общински съветник в осъществяването на проект за изграждане на спортна зала, каквато няма в Мездра. Като ученик обаче му предстоят две задължителни матури. Първата е по любимият - по думите му - предмет - български език и литература. За втората щял да избере между най-често предпочитаните от зрелостниците - английски и география.Ако премине успешно държавните зрелостни изпити, щял да кандидатства в специалността \"Право\", за да последва пътя на дядо си.Твърди, че дотогава в училище \"ще си е както си беше преди. Аз не искам да показвам, че съм общински съветник. В училище съм си ученик, който спазва закона и реда в училището\".", "date": "2019.10.29", "title": "Ученик стана общински съветник в Мездра"}
{"url": "https://offnews.bg/politika/balotazhat-v-offnews-zapochna-glasuvajte-za-vashia-kmet-714332.html", "text": "Сайтът ни започна местните избори в големите градове, в които на 3 ноември ще има балотаж. Публикували сме анкети от всички областни градове. Възможно е в нашата анкета да има разминаване с данните на социолозите, но така ще проверим как вие, читателите, бихте гласували.", "date": "2019.10.29", "title": "Балотажът в OFFNews започна: гласувайте за вашия кмет"}
{"url": "https://offnews.bg/zdrave/sardechnata-nedostatachnost-nevidima-zaplaha-za-diabetitcite-714339.html", "text": "Развитието на сърдечна недостатъчност при диабетиците има сериозни здравни последици - влошава съществено качеството на живот, налага чести хоспитализации и намалява продължителността на живот. Това бе един от изводите по време на семинара за журналисти „Часът на диабета“. Темата на поредното издание бе „Смъртоносният дует – сърдечна недостатъчност и диабет“. Гост-лектори бяха доц. Яна Симова - началник Отделение по кардиология, Аджибадем Сити Клиник Сърдечносъдов Център УМБАЛ София и доц. Александър Шинков - специалист по ендокринология и болести на обмяната в УСБАЛЕ „Акад. Иван Пенчев“- София.Доц. Яна Симова обясни, че сърдечната недостатъчност е състояние, при което сърцето не може да изтласква достатъчно кръв, за да задоволи нуждите на тъканите и органите или не може нормално да се изпълва с кръв. Тя припомни, че диабетиците развиват сърдечна недостатъчност по-често и по-рано от останалите хора.Данните сочат, че повече от 2/3 от тях имат нарушена функция на сърцето 5 години след поставяне на диагнозата. Въпреки това, сърдечната недостатъчност често остава недиагностицирана. Особено висок риск от сърдечна недостатъчност имат диабетиците, които са с наднормено тегло, повишено кръвно налягане, в напреднала възраст, както и жените. Доц. Симова подчерта, че сърдечната недостатъчност представлява невидима заплаха за диабетиците.Развитието на сърдечна недостатъчност при диабетиците има сериозни здравни последици - влошава съществено качеството на живот, налага чести хоспитализации и намалява продължителността на живот.Доц. Шинков обясни, че сърдечната недостатъчност често се съпътства с бъбречно заболяване като недобре контролираният диабет е една от основните причини за развитието му. „Обикновено това се случва бавно и неусетно и ако не се направят специфични изследвания, състоянието дълго остава неразпознато“ - сподели доц. Шинков.Лекарите са категорични, че кардиореналната болест може да бъде фатална. Затова и в медицината се търси комплексно лечение на диабет тип 2. „Поддържането на кръвната захар в норма и намаляването на риска от кардиоренална болест са неразделна част от лечението на диабета“ - допълни доц. Шинков.Медиците обясниха, че вече съществуват лекарства, които предпазват от кардиоренална болест като намаляват риска от бъбречно заболяване с 45% и на хоспитализации поради сърдечна недостатъчност с 30%. Поради тази причина и международните медицински ръководства се променят динамично и препоръчват избор на медикаменти с доказани ползи за кардиоренална протекция рано в лечението на диабет тип 2.", "date": "2019.10.29", "title": "Сърдечната недостатъчност - невидима заплаха за диабетиците"}
{"url": "https://offnews.bg/politika/arh-stefanov-na-balotazh-sreshtu-gerb-v-mladost-714311.html", "text": "Архитект Стефан Стефанов, който е единственият кандидат за кмет на \"Младост\", издигнат от инициативен комитет, със сигурност се изправя срещу този на управляващите. Това става ясно от 97,68% обработени протоколи от секциите. Балотажът между независимия арх. Стефан Стефанов и депутатката от ГЕРБ Мария Илиева в неделя ще бъде изключително интересен. Разликата между двамата е около 4000 гласа, които лесно могат да бъдат стопени. Това се случи и на предсрочните избори преди 3 години. Тогава на първи тур Илиева водеше пак с около 4000 гласа, пред независимата Десислава Иванчева. На балотажа обаче нещата се обърнаха драстично и гласовете на Илиева бяха с 12 000 по-малко, отколкото тези за Иванчева. Прави впечатление, че резултатът на кандидатката на ГЕРБ/СДС на тези избори е по-нисък от предишния на първи тур. Въпреки че арх. Стефанов е издигнат като независим кандидат, той получи доверието на леви и десни партии, както и на граждански организации. До момента това са БСП, БСДП, \"Екогласност\", \"Да спасим парк Въртопо\". Подкрепата от последните вероятно е резултат от основната точка в програмата на Стефанов, а именно реализация на парк \"Въртопо\", който по думите му, ще бъде с мащабите на Южен парк.Веднага след публикуването на първите резултати, доскорошният зам.-кмет на \"Младост\" Биляна Петрова написа във Фейсбук \"Благодаря на всички, които ме подкрепихте! Ще продължа да работя за Младост, защото това е моят дом, който много обичам! Искам отсега да е ясно, че ще призова за антиГЕРБ вот на балотажа, независимо от това кой измежду Стефанов и Маджов ще се изправи срещу Мария Илиева. ГЕРБ не трябва да бъде допускан до управлението на района!\". Публикацията бе споделена и от Десислава Иванчева.При 97,68% обработени протоколи става ясно, че именно Стефан Стефанов ще се изправи на балотажа. ", "date": "2019.10.29", "title": "Арх. Стефанов на балотаж срещу ГЕРБ в Младост"}
{"url": "https://offnews.bg/zdrave/bezplatni-kardiologichni-pregledi-v-aleksandrovska-bolnitca-714310.html", "text": "Кардиолозите от Клиниката по пропедевтика на вътрешните болести стартират кампания с безплатни прегледи всеки петък на м. ноември от 9 до 13ч., в к-т №2 на Диагностично-консултативния блок. Предварително записване на тел. 02/ 9230 586, съобщиха от здравното заведение.Кампанията е предназначена за пациенти с неконтролирана артериална хипертония; захарен диабет и сърдечносъдови заболявания; преживян инфаркт/инсулт; хронична сърдечна недостатъчност; ритъмни нарушения (усещане за сърцебиене и \"прескачане\" на сърцето); дислипидемия (повишени стойности на холестерола).В рамките на м. ноември., специалистите от Клиниката по кардиология на УМБАЛ «Александровска» ще консултират безплатно хора с наднормено тегло; гръдна болка; задух и/или високо кръвно налягане. Прегледите ще се извършват всеки делничен ден от 14 до 18.00ч. в приемно-консултативния кабинет на клиниката (вход на ул. „Пенчо Славейков”, срещу баня „Мадара”). Предварително записване на тел.: 02/9230 467.Направления по НЗОК не се изискват. Прегледите са част от кампания на лечебното заведение за ранно откриване и проследяване на заболяванията.", "date": "2019.10.29", "title": "Безплатни кардиологични прегледи в Александровска болница"}
{"url": "https://offnews.bg/politika/moskva%c2%a0podgotvia%c2%a0otvetni-merki-zaradi-izgonvaneto-na-ruski-diplomat-714350.html", "text": "Официална Москва ще предприеме ответни мерки във връзка с изгонването на руски дипломат от България, съобщи пред ТАСС заместник-министърът на външните работи Александър Грушко.Разбира се, ние ще разгледаме ответни мерки, както е прието в дипломатическата практика, каза лаконично Грушко.По-рано днес стана ясно, че руското посолство в София се е забавило 72 часа и не е отпратило в Москва дипломата, разследван от българските власти за шпионаж.\"\" - съобщават от българското външно министерство.На руския посланик е връчена нота, с която се поставя срок от 24 часа руският дипломат, разследван за шпионаж, да напусне България.Същевременно във вторник вечерта посолството на САЩ в София излезе с позиция, в която се казва:", "date": "2019.10.29", "title": "Москва подготвя ответни мерки заради изгонването на руски дипломат от България"}
{"url": "https://offnews.bg/ikonomika/biznes-klimatat-ni-se-vloshava-preduprezhdava-nsi-714312.html", "text": "Общият показател на бизнес климата в България през октомври се понижава с 1.4 пункта спрямо септември, показват данни от анкетата на Националния статистически институт (НСИ).Причините за това са по-неблагоприятната конюнктура в промишлеността, строителството и търговията на дребно.Съставният показател „бизнес климат в промишлеността“ намалява с 1 пункт, което се дължи на по-умерените оценки и очаквания на промишлените предприемачи за бизнес състоянието на предприятията. Отчитат се и понижени очаквания за износа и производствената активност през следващите три месеца.През октомври средното натоварване на мощностите намалява с 0.6 пункта в сравнение с юли и достига 76.3%.Дейността ограничават несигурната икономическа среда и недостигът на работна сила.По отношение на продажните цени в промишлеността очакванията на мениджърите са за запазване на тяхното равнище през следващите три месеца.През октомври съставният показател „бизнес климат в строителството“ спада с 3.9 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. Бизнесът очаква намаление на новите поръчки, което според тях ще доведе и до известно понижаване на дейността в краткосрочен план.Недостигът на работна сила продължава да е най-сериозната пречка за развитието на бизнеса, следвана от несигурната икономическа среда и конкуренцията в бранша.Преобладаващите очаквания са цените да останат без промяна през следващите три месеца.Съставният показател „бизнес климат в търговията на дребно“ намалява с 2.3 пункта, което се дължи на по-резервираните оценки и очаквания на търговците на дребно за бизнес състоянието на предприятията. Прогнозите им за обема на продажбите и за поръчките към доставчиците през следващите три месеца се влошават.Най-сериозните затруднения за дейността остават свързани с конкуренцията в бранша, недостатъчното търсене и несигурната икономическа среда.Голяма част от търговците очакват цените да се запазят през следващото тримесечие.През октомври съставният показател „бизнес климат в сектора на услугите“ нараства с 0.9 пункта в резултат на по-благоприятните оценки на мениджърите за настоящото бизнес състояние на предприятията. Очакванията им относно търсенето на услуги през следващите три месеца обаче са по-резервирани.Конкуренцията в бранша и несигурната икономическа среда продължават да ограничават в най-голяма степен дейността на предприятията.Очаква се известно повишение на продажните цени.", "date": "2019.10.29", "title": "Бизнес климатът ни се влошава, предупреждава НСИ"}
{"url": "https://offnews.bg/obshtestvo/nad-100-hiliadi-leva-stipendii-za-studenti-bez-roditeli-ot-kampaniata-714317.html", "text": "На 28 октомври 2019 в София се състоя церемонията по връчване чековете за стипендии на първокурсници бенефициенти от Випуск 2019 по програмата #steniskanabala. Благотворителната инициатива на компанията Мото-Пфое осигурява равен старт в живота след завършването на 12-и клас на български абитуриенти, които продължават образованието си във висше учебно заведение, макар да са загубили един или и двамата си родители.По традиция, организаторите отчитат резултатите от всеки сезон на инициативата по време на открито събитие, на което присъстват представители на медиите, дарители и кандидатите за стипендии. Закриването на кампанията през 2019 г. се състоя в литературен клуб \"Перото\", любезно предоставен, безвъзмездно, от страна на Национален дворец на културата, София.Управителят на Мото-Пфое Груп, Масухиро Ояма, приветства гостите и бенефициентите и изказа специалната си благодарност към всички дарители – абитуриенти и корпоративни представители. Топло обръщение към многобройните присъстващи на събитието отправиха още Румен Иванов, Управител на DHL Express Bulgaria – традиционния официален логистичен партньор, който благотворително доставя символа на кампанията, тениската, до дарителите, както и Петранка Недялкова, директор на Столична организация на БЧК, която се грижи даренията от кампанията да се разпределят съгласно регламента на програмата #steniskanabala и да достигнат до точните кандидати за стипендия.Резултатите през шестата поредна година са за „отличен 6”. 2 242-ма души абитуриенти от Випуск 2019 завършиха училище и отидоха на прощалното си парти или бал с тениска, вместо с излишно скъпи дрехи. По този начин единичните дарения от младежите достигнаха общо сумата от 49 312 лева.Над 50 училища участваха в цялата страна – някои от тях вече традиционно се включват, но се присъединиха и доста нови, което доказва нарастващата популярност на програмата. Общуването на организаторите с участниците в процеса на кампанията също така показа, че #steniskanabala се превръща в пример за подражание и вече всяка година зрелостниците се стремят да подкрепят благородни каузи по случай завършване на средното си образование и да помогнат на връстници в неравностойно положение.Към сумата 49 312 лв. се добавиха корпоративни и крупни единични дарения и през 2019 година #steniskanabala постигна общия дарителски фонд от 100 812 лева. Така всички, които са кандидатствали по програмата и отговарят на регламента, могат да получат еднократни стипендии по 2000 лева всяка. Това са 45 абитуриенти сираци от Випуск 2019. Остатъкът от 10 812 лева ще се използва за поощрение на най-добрите студенти, които са бенефициенти от предишни сезони. Партньорът на Мото-Пфое в инициативата, БЧК Столична организация, ще събира уверенията за успех и ще предостави тези извънредни средства в рамките на няколко седмици.", "date": "2019.10.29", "title": "Над 100 хиляди лева стипендии за студенти без родители от кампанията #steniskanabala 2019"}
{"url": "https://offnews.bg/politika/metodi-lalov-bezprentcipni-dogovorki-ne-mozhe-da-ima-kaloian-pargov-714307.html", "text": "\"Очакваме да имаме 13-14 общински съветници в София. Ще работим за изпълнение на нашата програма, която сме заявили ясно, и за изпълнение на решения, които са в полза на София”. Това каза Методи Лалов, избран за общински съветник от Демократична България пред бТВ.Той допълни, че всеки, който подкрепя и гласува за тази програма, работи на практика за доброто на града. \"Безпринципни коалиции и договорки не може да има. Всичко, което ще се случва, ще бъде пред гражданите с аргументи и становища. Нашата група е гарант за това нещо”, заяви още Лалов.„БСП вероятно ще има 15 общински съветници в София. Не сме били на балотаж с кандидат, който сме подкрепили или издигнали от 14 г. Това е успех. Удвояваме броя на общинските съветници и вече сме втора политическа сила след 2015 г. Имаме попадения в малки населени места още на първи тур”, обяви Калоян Паргов, избран за общински съветник от \"БСП за България\".Той съобщи още, че БСП има попадения в малките населени места, а в 10 големи софийски района социалистите отиват на балотаж.Методи Лалов призова софиянци на балотажа да подкрепят районните кметове на ДБ, защото са изключително важни за провеждане на местната политика. „Това са очите и ушите на съответните общности на място. ДБ ще участва в 10 района. \"Имаме шанс да доведем до промяна”, бе категоричен Методи Лалов.„Хората сами ще изберат дали искат променя, или още от статуквото”, опонира му Калоян Паргов. По думите му на тези избори в София е имало няколко кандидата на промяната - Мая Манолова, Борислав Игнатов, Борис Бонев.„Голямата цел е Мая Манолова да бъде кандидатът на промяната, която всички ще подкрепим\", допълни Паргов. \"Търсим съгласие, а не съглашателство в името на промяната\", обясни той. Според председателя на градската организация на социалистите в столицата компромисът, когато не е безпринципен и е за постигане на голяма цел, е велико нещо. На въпрос как общинските съветници от ДБ ще гласуват в общината, ако Мая Манолова стане кмет, Методи Лалов отговори: „Всяко решение, което е в полза на гражданите и съответства на нашата управленска програма, ще бъде подкрепяно. Не подкрепяме личности и управленски решения, ако не съответстват на програмата ни.”", "date": "2019.10.29", "title": "Методи Лалов: Безпренципни договорки не може да има. Калоян Паргов: Търсим съгласие, а не съглашателство"}
{"url": "https://offnews.bg/112/zaliaha-s-mashinno-maslo-kashtata-na-kandidat-kmet-714308.html", "text": "Ден след вота къщата на кандидатa за кмет на дупнишкото село Крайници Мариана Димитрова бе залята с пет буркана машинно масло, съобщава .Сигналът е подаден от потърпевшата, която в неделя отива на балотаж. Тя се явява като кандидат на ССД и \"Гергьовден\". Това е поредният случай на посегателство върху имуществото на кандидат-кмета, получавани са и заплашителни писма, с цел да не се кандидатира на изборите. Най-вероятната версия за заливането е опит за палеж. По случая е образувано досъдебно производство в РУ-Дупница. ", "date": "2019.10.29", "title": "Заляха с машинно масло къщата на кандидат-кмет"}
{"url": "https://offnews.bg/futbol/atanas-furnadzhiev-prognozira-finansova-globa-i-dva-macha-bez-publika-714323.html", "text": "Бившият вицепрезицент на БФС Атанас Фурнаджиев сподели пред колегите от Дарик и dsport.bg, че очаква България да отнесе наказание от два мача без публика и финансова глоба за  по време на .Той сподели, че се надява УЕФА да се смили и да не налага много тежка санкцията за поведението на някои от привържениците.\"Чакаме до края на деня УЕФА да обяви наказанието за националния отбор. Надяваме се да не е толкова тежко, колкото се очаква. Аз личо очаквам да ни накажат 2 мача без публика и финансова санкция\", каза Фурнаджиев.Той разясни и ситуацията с вписването на Михаил Касабов като временен президент на БФС. Бившият началник в родната централа заяви, че след като това се случи, ще бъде свикан Изпълком, който да определи дата за провеждането на Конгреса.\"Подали сме документи в Търговският регистър за вписването на Михаил Касабов за президент на БФС. Имаше едно изискване от съдията, което вече сме изпълнили.Сега решението кога Михаил Касабов ще бъде вписан в регистъра зависи от съдията, а не от нас. След като бъде вписан, той ще свика Изпълком, който ще определи дата за Конгреса. Реално е той да бъде началото на април\", допълни Фурнаджиев.", "date": "2019.10.29", "title": "Атанас Фурнаджиев прогнозира финансова глоба и два мача без публика"}
{"url": "https://offnews.bg/politika/koj-kolko-mesta-poluchava-v-novia-sos-714319.html", "text": "В новия Столичен общински съвет ГЕРБ ще има с три места по-малко, отколкото сега. БСП увеличава повече от двойно съветниците си, а третата по големи група ще е на \"Демократична България\". Това показват данните на ЦИК при 97,68% обработени протоколи от СИК. Според предварителните сметки за преразпределението на 61 мандата в СОС ГЕРБ получава 27 места. БСП, която имаше 7 представители, ще сформира група от 15 членове. Второто място в СОС досега бе на \"Реформаторски блок\" с 11 съветници, в които влизаха и тези от СДС, вече част от листата на ГЕРБ. Сега \"Демократична България\" ще има 12 места.ВМРО ще с четирима съветници - с един повече, а Атака ще е с двама. За първи път в СОС ще има независим общински съветник - Борис Бонев от “Спаси София”. Другият кандидат на неправителствената организация - Гергин Борисов, засега не влиза в състава на \"Московска\" 33. ", "date": "2019.10.29", "title": "Кой колко места получава в новия СОС"}
{"url": "https://offnews.bg/volejbol/balgaria-s-paiaka-v-olimpijskata-kvalifikatcia-714324.html", "text": "Селекционерът на женския национален отбор по волейбол на България Иван Петков обяви разширения състав за олимпийската квалификация в Апелдорн (Холандия), която е от 5 до 12 януари 2020 година.Прави впечатление завръщането на Христина Русева - Паяка в състава само четири месеца, след като стана майка за първи път.\"Следя отблизо всичките волейболистки от чуждите първенства, наблюдавам как се справят. Също така се чувам с тях редовно и имам актуална информация за тяхното развитие. Гледах и мачове от първия кръг на НВЛ-жени в България.Ограничени сме във времето за подготовка за олимпийската квалификация. На 20 декември има кръг от Шампионската лига. На 26 декември пък е поредния кръг от италианското първенство.Въпреки това, заедно с целия щаб, ще се опитаме да направим най-доброто в малкото време, което имаме за работа. Насрочили сме две контролни срещи, като срещаме Хърватска на 29 и 30 декември в София.Селекцията в разширения състав не е окончателно завършена. Продължавам да наблюдавам волейболистките и евентуално в списъка може в него да попадне и някоя друга състезателка\", каза Петков пред сайта на БФВ.Разпределители:Лора КитиповаПетя БараковаГергана ГеоргиеваПолина НейковаМирела ШахпазоваКрайни нападателкиЕлица ВасилеваГергана ДимитроваМария КаракашеваСилвана ЧаушеваЕлена БечеваМоника КръстеваВангелия РачковскаЦентралниНася ДимитроваМира ТодороваМария КривошийскаАнелия ДжондроваХристина РусеваДима УшеваЛибераЖана ТодороваКристиана ПетроваСилвия Андреева", "date": "2019.10.29", "title": "България с Паяка в олимпийската квалификация"}
{"url": "https://offnews.bg/zdrave/bolnitca-sveta-ekaterina-parvata-transplantatcia-na-bial-drob-u-nas-714321.html", "text": "Първата белодробна трансплантация у нас е осъществена още през 2003 г. в УМБАЛ \"Света Екатерина\". Това коментират от лечебното заведение по повод тиражираната новина за  в УБ \"Лозенец.\"От лечебното заведение уточняват, че през 2003 г. в болницата са извършени първите трансплантации на сърце-бял дроб и отделно само на бял дроб от изцяло български екип, с ръководител проф. Чирков. Реакцията от болницата идва след съобщение, че проф. Любомир Спасов, шефът на болница \"Лозенец\" (бившата Правителствена болница), е трансплантирал бял дроб с участието на екип от немски специалисти.До момента обаче информация за състоянието на трансплантирания 70-годишен пациент няма.От Министерството на здравеопазването заявиха само, че операцията е продължила близо 6 часа и че здравният министър Кирил Ананиев е бил в непрекъснат контакт с опериращия екип. Според информация в някои медии трансплантираният е в реанимацията на \"Лозенец\" и ще остане там 10-14 дни.Реализирането на белодробната трансплантация в България се случва повече от година по-рано от обявения от здравния министър срок. Първоначално се предвиждаше това да се случи през 2021 година в УМБАЛ \"Света Екатерина\", след като екип от нейни специалисти премине нужното обучение в Университетската клиника във Виена. Проф. Валтер Клепетко, който е трансплантирал българи, пое ангажимент да обучи и наши специалисти. По този повод беше подписано споразумение между МЗ и Университетската болница във Виена.Впоследствие се оказа, че проф. Любомир Спасов е преминал курсове на обучение във Виена и Хановер и притежава сертификат за извършване на подобен род операции.За момента повече информация по този медицински пробив няма нито от здравното министерство, нито от болницата, в която беше извършена трансплантацията.", "date": "2019.10.29", "title": "Болница 'Света Екатерина': Първата трансплантация на бял дроб у нас не е от сега, а от 2003 г."}
{"url": "https://offnews.bg/politika/borisov-pri-poseshtenie-v-pirogov-kolko-izgoreli-sam-gledal-kolko-sa-714309.html", "text": "Премиерът Бойко Борисов посети напълно обновената Клиниката по изгаряния и пластична хирургия в \"Пирогов\".„Колко изгорели съм гледал, колко съм спасил, братко. Миличките! По-грозна и шокираща гледка няма“, коментира Борисов, който припомни на персонала на клиниката, че е бил пожарникар.Той допълни, че ще прати финансовия министър Владислав Горанов да види какво може да се направи за отпускане на допълнителни средства на болницата.Премиерът се здрависа наред с персонала на клиниката и се представи като \"Аз съм Бойко\". На всеки срещнат лекар каза: \"Да си жив и здрав, докторе\".\"Един път като се изгори един колега, го водихме тука. Имаше една вана\", обърна се той към директора на \"Пирогов\" проф. Асен Балтов, който го увери, че въпросната вана съществува, но сега е техническо чудо.\"Най ни беше страх от бутилките, защото никога не се знае какво има в тях\", откровеничи още Борисов. Сградата е строена през 1976 година и от тогава една плочка не е сменена. 43 години са това“, каза проф. Асен Балтов. „В момента ремонтираме неврохирургията и лицево-челюстната хирургия. Догодина за 70-годишнината на „Пирогов“ планираме и енергийна ефективност на всички сгради“, допълни той, а премиерът му поиска сметка за енергийната ефективност, за да може правителството да предвиди средствата.", "date": "2019.10.29", "title": "Борисов при посещение в Пирогов: Колко изгорели съм гледал, колко съм спасил"}
{"url": "https://offnews.bg/futbol/zlatan-ibrahimovich-namekna-za-zavrashtane-v-ispania-714327.html", "text": "Шведският нападател Златан Ибрахимович по всяка вероятност ще продължи кариерата си в Испания. 38-годишният ветеран записа обръщение, в което съобщи за своите планове. \"Здравей, Испания. Знаете ли какво? Аз се връщам”, казва Ибрахимович в кратко видео.Действащото споразумение на шведа с Лос Анджелис Галакси изтича на 31 декември тази година и тогава той става свободен агент.В пресата се носеха слухове, че кандидати за него са Милан, Наполи, Интер и Фламенго. В Испания Ибрахимович е играл единствено за Барселона от 2009 до 2011 г. и напусна каталунския клуб заради конфликт с треньора Пеп Гуардиола.В Италия той бе футболист на Ювентус (2004–2006), Интер (2006–2009) и Милан (2010–2012). През миналия сезон ветеранът игра в 31 мача на Галакси, в които вкара 31 гола и асистира за 8.", "date": "2019.10.29", "title": "Златан Ибрахимович намекна за завръщане в Испания"}
{"url": "https://offnews.bg/politika/ninova-kam-borisov-rezultatat-na-bsp-raste-bezapelatcionno-714329.html", "text": "Борисов, колко да е безапелационна победата на ГЕРБ, след като в бастиони на партията си си трета политическа сила и отиваш на балотаж в София?Така лидерът на БСП Корнелия Нинова коментира думите на Бойко Борисов в изборната нощ, че партията му е постигнала \"безапелационна победа\" над левицата. \"Безапелационна победа не се обявява с гняв, зачервено от яд лице, изсипване на обиди срещу опонента, да не повтарям думите му и разделение на хората и посочване на лоши и добри\", допълни Нинова в първия си коментар представянето на БСП на първия тур на местния вот. Нинова посочи още, че ГЕРБ не са постигнали успех, тъй като \"от 21 области, печелиш 9\".Два пъти и отгоре си надолу. Колко безапелационна е тази победа - в някои от областите, които са ти били бастиони, си трета политическа сила, Борисов. Даже на балотаж не отиваш. Като Ямбол, например. Къде е безапелационната победа? Отиваш в София на балотаж, което не се е случвало от 14 години. Губиш общински съветници в цялата страна, в крепости на ГЕРБ. Може би не сте видели още, но ние направихме тези анализи. Губиш в Бургас - емблемата ти на управление и на добрия ти кмет - 5 съветника. БСП увеличава с двама\", каза още Нинова. Тя посочи, че ГЕРБ губи съветници във Варна, Русе и Благоевград. \"Кое му е безапелационната победа. Безапелационно тези избори доказаха, че ГЕРБ са в тенденция да намаляват подкрепата си в България. Безапелационно БСП расте. Да, трудно е. Да, не е изведнъж, не е революционно, но без това да е оправдание\", заяви Нинова. ", "date": "2019.10.29", "title": "Нинова към Борисов: Резултатът на БСП расте безапелационно"}
{"url": "https://offnews.bg/politika/lili-ivanova-vazhishtavam-se-ot-fandakova-duhat-na-sofia-e-v-sigurni-714315.html", "text": "Възхищавам се на интелекта и силата на характера на г-жа Йорданка Фандъкова, на работохолизма, толерантността и уважението, с които се отнася към всички!Г-жо Фандъкова, желая Ви много здраве, лично щастие… Бъдете силна! Успех!, написа в личния си профил във Фейсбук Лили Иванова.В поста си примата на българската естрада публикува и снимки от София. Тя допълва: „Имам щастието да живея в един от най-красивите градове в България… за да мога уверено да кажа, че най-после духът и мъдростта на София са в сигурни ръце“.  ", "date": "2019.10.29", "title": "Лили Иванова: Възхищавам се от Фандъкова, духът на София е в сигурни ръце"}
{"url": "https://offnews.bg/futbol/levski-broi-850-000-evro-za-robarta-714288.html", "text": "Найджъл Робърта е най-скъпата лятна покупка на Левски. Според различни източници \"сините\" ще платят 850 хиляди евро (1 700 000 лева) на втородивизионния холандски Камбуур за правата на младия футболист, пише \"Тема спорт\".Сумата трябва да бъде платена на няколко вноски. Левски е дал достатъчно гаранции, че е изряден платец, тъй като финансовото реноме на българския клуб сред футболните среди в Европа не бе никак добро.При предишни ръководства често се бавеха плащания както към клубове, така и към посредници, а впоследствие и към самите футболисти.Именно Робърта е футболистът, който е бил най-желан от новото треньорско ръководство. Нападателят пристигна на сравнително късен етап от лятната селекция, защото от \"Герена\" дълго време са сваляли от цената, която първоначално е била доста над 1 милион евро.", "date": "2019.10.29", "title": "Левски брои 850 000 евро за Робърта"}
{"url": "https://offnews.bg/zdrave/sreden-e-otcenkata-koiato-balgarite-davat-na-zdravnata-sistema-u-714313.html", "text": "\"Среден 3\" е оценката, която са дали участници в социологическо проучване за обществените нагласи към здравната система, осъществено от Социологическа агенция \"Тренд\". Резултатите от него, бяха оповестени по време на Първата национална конференция \"Заедно за повече здраве\", инициирана от Асоциацията на научноизследователските фармацевтични производители в България, Български лекарски съюз и Български фармацевтичен съюз.Приблизително 70% от запитаните над 1000 респонденти смятат, че посоката, в която се развива българската здравна система, е негативна. Според 46 % от запитаните ниското качество на лечението у нас е основен проблем. 43% посочват, че водещ проблем е високото доплащане за медицински услуги. Като причина за това състояние 43% от участниците в анкетата са посочили липсата на контрол в системата. В противоречие със споменатите по-горе данни обаче са резултатите от отговорите на въпроси, свързани с личните впечатления на хората при досега им със системата. Данните сочат, че 40% са доволни от качеството на здравната услуга, която им е била предоставена, доверието в специалистите остава високо - за лекарите процентът е 63%, за фармацевтите - 73%, за специалистите по здравни грижи - 65%.На въпрос дали лично са били принудени да доплащат за медицинска помощ 42% от анкетираните отговарят отрицателно, а 50% - утвърдително. Най-често доплащането е свързано с диагностика на заболяването и изследвания.Над 80% от участниците в проучването смятат, че държавата трябва да отделя повече пари за здравеопазване, а 96% са съгласни с твърдението, че средствата трябва да се харчат по-ефективно. Според една трета от запитаните повече пари трябва да се отделят за подобряване на условията в болниците, други 37% са категорични, че държавата трябва да поеме изплащането на повече лекарства.Данните от проучването бяха коментирани от участниците във форума. По думите на вицепремиера Томислав Дончев у нас има нужда от обществен дебат за разумно инвестиране в системата на здравеопазването. Той постави акцент върху нуждата от подобряване на имиджа на работещите в здравеопазването.Заместник-министър д-р Бойко Пенков постави акцент върху програмите за профилактика, ранна диагностика и лечение на социалнозначимите заболявания. По думите му именно програмите за лечение на рак на гърдата са спомогнали за отпадането на заболяването от водещите по смъртност болести у нас.Д-р Пенков изтъкна и доброто функциониране на програма \"Майчино и детско здравеопазване\", обновяването на центровете за Спешна помощ и разширяването на достъпа до иновативни терапии. „Иновациите в здравеопазването са инвестиция в здравето и благосъстоянието на нацията - основни стълбове на икономиката на България“, заяви Деян Денев, изпълнителен директор на ARPharM. Като пример за ползата от приложението на съвременни терапии той даде лечението на хепатит С, диабет, остеопороза, СПИН, човешки папиломен вирус, рак на гърдата, ротавирусен гастроентерит, шизофрения.„Благодарение на иновациите в медицината се постига не само увеличена продължителност на живота на пациентите и подобряването качеството им на живот, но също и икономическа полза, каквато е приносът към брутния вътрешен продукт“, отбеляза той. Денев акцентира върху проблема, че България е страната с най-рязък спад в съотношението между застаряващо и население в трудоспособна възраст. Според него до 2050 г. трудовите ресурси в страната ще намалеят с 40%, а трудовите резерви ще бъдат на 60+ години. „За да постигнем активно стареене, ни е необходима превенция на здравето, по-добра диагностика, по-добър контрол и лечение на заболяванията“, допълни той.„Трябва да прекъснем рязко тенденцията за увеличение на средствата, които се инвестират предимно в медицинска дейности, като ги пренасочим към повишаване цените на клиничните пътеки и заплащане на труда на здравните специалисти. След 10-15 г. не само ще сме по-възрастни като нация, но ще трябва и да се лекуваме сами. Отбелязваме напредък в увеличаване на продължителността на живота и повишаване на качеството на живот на хората, но все още за пациентите продължават да се грижат специалисти, които не са добре платени“, отбеляза д-р Иван Маджаров, председател на Българския лекарски съюз.Според него могат да бъдат набелязани доста мерки за решаване на проблема - увеличаване на цените на клиничните пътеки при недофинансираните и непривлекателни специалности, заплащане на специализациите за непривлекателните региони и специалности – при ясно регламентирани условия, подобряване и модернизиране на болничната инфраструктура, максимално използване на възможностите на частните инвестиции и др.Проф. Илко Гетов, председател на Българския фармацевтичен съюз, отбеляза предизвикателствата пред здравните системи в Европа: демографско застаряване и намаляване на броя на населението в активна възраст, повишена заболяемост на населението в областта на хроничните незаразни заболявания, нарастване на потребностите на населението към предоставяните здравни услуги, повишено търсене на висококачествени медицински и здравни услуги.Според него във фармацевтичния сектор в България през последните години се наблюдава стабилност - броят на аптеките, сключили договор с НЗОК, нараства, а пациентите получават все повече лекарства, заплащани от НЗОК. Същевременно броят на аптеките у нас възлиза на 3870, но се наблюдава концентрация в икономически атрактивни райони и големи областни градове. „Броят на магистър-фармацевтите в една аптека е средно 1,6 срещу 2,3 за страните от ЕС, като България се нарежда по този показател само преди Кипър и Гърция.Причината е прекомерният брой на аптеките в България – над 2 пъти по-голям от средните показатели за ЕС. Една българска аптека обслужва средно 1900 души, докато средният показател за европейските страни е 3900 души“, каза още проф. Гетов.Аркади Шарков от ЕКИП (Експертен клуб за икономика и политика) изтъкна, че е важно да бъдат използвани следните принципи: оптимизация на публичния бюджет в здравеопазването и прилагане на ключови реформи с цел подобряване на достъпа на пациентите и намаляване на фискалната тежест, фискална дисциплина – условия за устойчиво развитие на сектора чрез запазване на нивата на данъчна и осигурителна тежест, премахване или намаляване на регулациите, които ограничават свободата на пазарните субекти с цел повишаване на конкуренцията и подобряване на качеството на здравната услуги.Според него е необходимо целево отделяне от бюджета, което да гарантира приоритетите на държавата в здравеопазването, като предпазва от това финансите да бъдат преразпределени по други пера. Един от възможните варианти според Шарков е използването на вредните навици с цел подобряване финансирането за превенция и лечение на заболяванията, свързани с тези навици, каквито са например употребата на алкохол и тютюневи изделия.Участниците в националната конференция „Заедно за повече здраве“ предложиха и проект на меморандум за сътрудничество, който включва предприемане на съвместни действия по отношение на: овладяването на неблагоприятните демографски процеси в България; подкрепа и разгласа на политиките на държавата, които предвиждат инвестиции в по-високо качество на живот; сътрудничество при разработването на национални стратегии за разширяване на достъпа до медицинска помощ, щадящи и съвременни терапии; увеличаване на здравната култура на населението и насърчаване на търсенето на превантивни медицински услуги.", "date": "2019.10.29", "title": "''Среден'' е оценката, която българите дават на здравната система у нас"}
{"url": "https://offnews.bg/zdrave/eksperti-psoriazisat-uvrezhda-zhivota-poveche-ot-raka-i-infarkta-714326.html", "text": "Псориазисът не е обикновено кожно заболяване, а страдание, което оказва сериозен отпечатък върху живота на пациентите. Това съобщи д-р Иван Богданов, специалист-дерматолог и председател на Фондация „Псориазис“ в днешния Световен ден за борба с псориазиса.По думите на специалиста това е едно от петте заболявания, признати от СЗО за изключително важни за съвременния човек. Негативното му отражение върху качеството на живот може да бъде сравнено, а в някои случаи дори да превишава, това на диабета, тежката депресия, инфаркта и някои онкологични заболявания като рака на гърдата. 80% от пациентите с псориазис съобщават, че той влияе негативно върху живота им.Псориазисът е хронично, автоимунно, системно заболяване, характеризиращо се със засилено разрастване на най-повърхностния слой клетки на кожата. Придружен е със силен сърбеж, който още повече влошава живота на пациентите. Клинично се проявява с различни по големина, рязко отграничени, червени плаки със сребристо бели люспи, появяващи се на различни места по тялото като скалп, лакти и колена, гънки, тяло.Оттук идва и наименованието на най-често срещата форма – плакатен псотриазис. Възможно е да бъдат засегнати длани и стъпала, което ограничава ежедневните дейности на пациентите или да бъдат засегнати и ноктите, което сериозно влошава качеството на живот, поради наличния козметичен ефект.Излекуване не е възможно – най-доброто, което може да се постигне, е пълна ремисия. В България от псориазис страдат около 140 000 души, а приблизително около 20 000 имат умерена до тежка форма на псориазис. Освен че изпитват психологически стрес, чувство за срам, неприемане от обществото, тези хора са подложени на дискриминация и по отношение на лечението. То не се диктува от това кое е най-добро за тях, а кое е най-евтино за институциите.„Най-съвременното лечение на тежките форми на псориазиса е биологичната терапия. Имаме пациенти с подобрение само две седмици след започването й. За нас тази терапия е спасение, защото спестяваме на пациента ненужни хоспитализации, не ги разкарваме всеки ден за фототерапия и наблюдение, те водят нормален семеен, социален и професионален живот. Но достъпът на пациентите до тази терапия е силно затруднен“, посочи д-р Богданов и даде за пример Германия, където тази терапия е на първо място в най-новия консенсус за лечение на псориазис.Затрудненията идват на първо място от малкото на брой комисии, които разрешават биологичната терапия. На второ – критериите за изписване на тези медикаменти са силно рестриктивни. „Пациентът в България трябва да има двойно по-тежък псориазис от пациента в повечето европейски държави“, посочи д-р Богданов. Но дори и допуснат от лекаря до тази терапия, Здравната каса разрешава не най-добрия медикамент, а най-евтиния – по критерия разходна ефективност, дори медикаментът да не е подходящ или дори може да бъде опасен за конкретния пациент. „Ние искаме всеки пациент, който има нужда, да получи лекарството, от което има нужда, без да му се пречи“, посочи д-р Богданов и добави – „не може изборът да бъде по административни, а не по медицински критерии“.Пациентите на биологична терапия не се хоспитализират, което спестява пари на касата. Те работят, плащат данъци, имат добър семеен и социален живот. Снижават се и разходите за придружаващите им заболявания – диабет, хипертония, депресия. Което отново намалява разходите на държавата, са сред аргументите за това лекарите да имат възможност за избор коя биологична терапия да предпишат.„Достатъчно дълго време българският пациент с псориазис се е лекувал за своя сметка“, посочи Ива Димова, председател на Асоциацията на хората с псориазис и псориатични усложнения. Тя цитира редица митове, които битуват в обществото и с които се сблъскват тези пациенти. Например: „Псориазисът е от липса на хигиена“, „Това е венерическо заболяване“, „Само жените страдат от псориазис, защото са развратни“. Митове, които са опасни и вредят на пациентите, битуват и в лечението: „Пие се ябълков оцет или се гори с лупа“. „Призовавам пациентите да не се мажат със самоделни кремове, правени в гаражи. Виждаме страшни увреждания от тези мазила“, добави тя.Пътят на българския пациент с псориазис е много сложен, категорични са лекари и пациенти. При леките случаи той се лекува изцяло за своя сметка. Дори да стигне до комисия, да му се изпише биологична терапия, той или трябва да се съгласи да се лекува с най-евтиното, дори да е опасно за него, или да се лекува за своя сметка с избран препарат. „Курсът на лечение е между 3000 и 5000 лева. А ако пациентът е по-висок и е над 100 кг, може да достигне и 20 000 лева. Значи ако някой си е позволил да е по-висок или да напълнее, той трябва да плаща повече, това е дискриминацията“, посочи Ива Димова.Голям проблем е и дългата обработка на документите след комисията. „Имаме пациенти с тежък псориазис, които идват в пълна безизходица в своето страдание. Тези пациенти чакат по два месеца, за да им се придвижат документите, а ние сме безсилни да им помогнем през това време“, посочи д-р Богданов.„Българският пациент трябва да бъде като европейския не само на хартия. Битката ни е много тежка, но ще продължим с лекарите да отстояваме следните искания: повече комисии по места, по-широк достъп на хората до своя лекар и лечението да се определя от лекаря, а не от някой чиновник в НЗОК“, обобщи Иван Димитров, председател на Български пациентски форум.", "date": "2019.10.29", "title": "Експерти: Псориазисът уврежда живота повече от рака и инфаркта"}
{"url": "https://offnews.bg/112/frontat-na-ogania-v-stara-planina-e-nad-10-km-714314.html", "text": "Продължава гасенето и пожарите, бушуващи в Стара планина, Рила и в близост до Разлог, съобщават БНР И бТВ.Висикопроходими автомобили на горските стопанства са успели да достигнат до алпийската част в Национален парк „Рила“, където трети ден бушува огнената стихия, засегнала около 700 декара от защитената територия. Периметърът на пожара е ограничен и няма опасност да се разрасне.\"Можем да кажем, че е пожарът е локализиран. През нощта билната част е изгаснал, но все пак пуши на отделни места и охраняваме, защото излиза вятър и в такъв случай е опасно да не се възпламени\", заяви пред \"Хоризонт\" директорът на защитената територия Красимир Андонов.\"Пожарът е локализиран. Днес атакуваме и през алпийската част с противопожарна техника. Ще пускаме линии с цел погасяване на огнища. Предполагам че в рамките на деня ще се справим“, обясни инж. Дамян Дамянов, директор на Югозападното държавно предприятие. Дамянов допълни, че в гасенето участват над 180 огнеборци и доброволци. Пожарът над село Горно Краище, Разложко, е овладян напълно и очакванията са до обяд да бъде потушен. 60 декара с 40-годишни борови дървета бяха изпепелен. Засегнати са борови насаждения, залесени с противоерозионна цел. Бързото разрастване на стихията било причинено от силния вятър.Междувременно се разраства пожарът, избухнал през почивните дни в Стара планина. Стотици декари сухи треви и храсти са изгорели в местността Клисура край Чипровци. Кметът Пламен Петков съобщи, че очакват хеликоптер и апелира към всички, които имат възможността да помогнат, да се включат в потушаването на пожара. Фронтът на огъня е над 10 километра. Мястото е труднодостъпно, а в помощ на пожарникарите, горските служители и доброволците, се е включила и военно формирование от Враца, съобщават от пресцентъра на МВР-Монтана.Все още се разследват причините за пожара над Чипровци.  Пожарът в Национален парк \"Рила\". ", "date": "2019.10.29", "title": "Фронтът на огъня в Стара планина е над 10 км"}
{"url": "https://offnews.bg/analizi-i-komentari/itco-hazarta-v-ypsurt-veche-niamate-chovek-714290.html", "text": "Не знам дали да адресирам това, което ще напиша, към лидерите на „Демократична България“, или към симпатизантите. Ако съдя по резултатите от вчера – може би двете са едно и също.Бих искал да призная своята вина за загубата на арх. Игнатов. Въпреки несъмненото обаяние на лидерите Христо Иванов и генерал Атанасов, ключова роля в отлива на гласове изигра моят концерт в Самоков пред транспарант на ГЕРБ.Нека ви разкажа една история.През 2013-а осъзнах, че не е редно почти всички артисти в България да си мълчат относно ставащото в политиката в страната ми. Заявих публично на доста места подкрепата си към ДСБ, после – и към Реформаторския блок. Давах интервюта заедно с лидерите им, те идваха по концертите на „Ъпсурт” и се снимаха с мен, и си качваха снимките по социалните мрежи, и ме цитираха под път и над път. Хората приеха, че съм един от тях. Когато ги атакуваха – защитавах лидерите им по интервюта, по медии и по социални мрежи. Никога не поисках и стотинка за това, понеже за мен то не е бизнес, и съвестта ми не го позволи – това половината хора не го повярваха, а другата половина казаха, че съм луд.Естествено тая работа не мина без последствия. Намразиха ме доста хора, с други се изпокарах. „Уикенд“ и „Пик“ се редуват да пишат лъжи и клевети за мен. Милионите, които ГЕРБ и БСП харчеха в кампаниите си, позволиха на доста мои „колеги“ да опознаят скъпите коли и апартаментите с изглед към Витоша. Когато от тези партии идваха и при мен – аз учтиво им посочвах вратата.След простотиите на „Да, България“ и на моите избраници през 2017-а аз, както хиляди други хора, останах изумен как е възможно това да се случи. Имаше два варианта – тези или са нереално тъпи, или просто играят роля в нечии сценарий. И двете не ме устройваха, но реших, че не е редно да обиждам и да преча. Прецених, че трябва да замълча – все пак там има много мои приятели, защо да ги насаждам така… дай да си гледам моята работа и да не се излагам.Миналата седмица приех да пея на концерт, организиран от ГЕРБ в Самоков. Поставих условие да не агитирам, да не се снимам с кандидат – кметове и да не използват името ми за политическа пропаганда. Отивам, пея си песните и си тръгвам. Хората приеха тези мои условия и ги изпълниха.Отказвам площадни мероприятия в големите градове – не би било честно спрямо хората, които дават пари за билет в залите, или за вход в заведенията, в които пея. В повечето малки градове в България обаче концерт на площада е единственият начин да имаш концерт, и който твърди друго – лъже, или просто си приказва.Свободолюбив художник на заплата в „Булгаргаз“ качил снимка от концерта в Самоков и коментирал как духам. Една госпожа писала за двете ми лица. Видях,че десетки хора споделят тези постове и коментират моята продажност. Нещо веднага ми направи впечатление – тези хора бяха фенове или членове на „Демократична България“, виждаше се на профилните им снимки. Разбирайки, че с моята постъпка съм ги обидил, седнах и написах пост, в който обясних защо съм бил на този концерт. Извиних се на всеки, който се е почувствал засегнат от решението ми да бъда там.Като обясниш – тоя кво се обяснява, гузен е. Като си мълчиш – тоя що си трае, гузен е…Реших да потърся в интернет как стоят нещата с други изпълнители. Най-великият български певец Васил Найденов в същия ден пее в Ямбол на концерт на кандидат-кмет, подкрепен от ДПС. D2 са в Смолян, на концерт на „Новото време”. Миро от „Каризма” – на концерт на партията на Марешки в Пловдив, а предишния ден – в Плевен на концерт на ГЕРБ :) И доста други, списъкът е дълъг.И – как да го кажа – леко се позачудих… Наистина ли точно тези, на които най-много помогнах, сега седят и ме плюят с такова вдъхновение?Пичове, ако бях на мястото на Бойко Борисов – милиони бих ви давал, за да продължите да сте такива, каквито сте, и да играете ролята на опозиция.Аз, гласувайки за вас, ви давам моята подкрепа – да разпределите данъците ми, да водите България напред, и да пазите моя интерес пред хищници като Ердоган или Путин. Как точно ще ми пазите интереса пред хора от тоя калибър, като за най – дребни неща не умеете да се разберете помежду си, и все някой друг ви е виновен.Сега Борис Бонев ви е виновен, а не това, че издигнахте три месеца преди изборите един човек очевидно способен, но тотално непознат на хората в нашия град. В политиката вие от години сте това, което е „Гошо от Почивка” в моята сфера. Една десета от провала ви през тия години да имах – бих запалил с триста към някое село и не бих се показал никога повече.На хора, които искат по-високи доходи, по-добри пътища и по-малко празни приказки – вие им говорите за Истанбулската конвенция, за тротинетки и за права на гейовете. Всичкото това – докато седите из софийските кафенета, цъкате с телефоните и тъжно обяснявате как София се е напълнила със селяни.Няма да стане.И накрая – по повод двете ми лица. С едничкото си лице искам да застана пред вас и ясно да ви кажа – знам, че каквото и да обяснявате, винаги търсите възможност навсякъде да имате човек.Е, в „Ъпсурт” вече нямате.", "date": "2019.10.29", "title": "Ицо Хазарта: В 'Ъпсурт' вече нямате човек"}
{"url": "https://offnews.bg/obshtestvo/pochina-aktiorat-josif-shamli-714291.html", "text": "Тази нощ на 47-годишна възраст почина актьорът Йосиф Шамли от трупата на Народния театър \"Иван Вазов\", съобщават от Съюза на артистите в България.Йосиф ще остане в историята на българския театър със своите десетки превъплъщения на сцената.В последния сезон той беше част от спектаклите „Нощна пеперуда\" от Пьотр Гладилин, „Наблюдателите” от Константин Илиев, „Опит за летене” от Йордан Радичков, „Калигула” от Албер Камю, „Спускане от връх Морган” от Артър Милър, „Теремин: музика, любов и шпионаж” от Петър Зеленка”, припомнят от от Съюза на артистите в България.Зад гърби си Йосиф Шамли има и десетки филмови роли, сред които в хитови български сериали като \"Под прикритие\", \"Връзки\", \"Откраднат живот\", \"Дървото на живота\", \"Дяволското гърло\".Участва и в \"Хитман\", \"Дзифт\", \"Източни пиеси\".Едни от последните му роли са в „Сцени, отпаднали от живота на една актриса\" и \"Спасителят в прахта\".", "date": "2019.10.29", "title": "Почина актьорът Йосиф Шамли"}
{"url": "https://offnews.bg/zdrave/kiseloto-mliako-namaliava-riska-ot-rak-na-belia-drob-ustanovi-izsledv-714285.html", "text": "Ежедневната консумация на кисело мляко намалява риска от белодробен рак, предаде БТА. Авторите на изследването от университета Вандербилт в Нашвил, щата Тенеси, отбелязват, че консумацията на кисело мляко не трябва да се обезсърчава, и че е нужно да се преразгледат потенциалните ползи от консумацията на млечни продукти.Американски диетолози препоръчват да се консумират не повече от три порции млечни продукти дневно. Добре е освен това млечните продукти да са обезмаслени или с ниско съдържание на мазнини.Тези препоръки са базирани върху проучвания, които показват, че наситените мазнини в пълномаслените млечни продукти увеличават нивото на лошия холестерол.Предишни изследвания показват, че млечните продукти съдържат калций, калий, магнезий, витамини К1 и К2 и пробиотици, които допринасят за здравословно хранене. Други изследвания установили, че консумацията на млечни продукти, по-специално сирене и кисело мляко, е свързана с по-малък риск от диабет тип 2.Специалистите от университета Вандербилт анализирали резултатите от 10 изследвания, обхванали над 1,4 милиона души в САЩ, Европа и Азия. Те проучили консумацията на диетични фибри и кисело мляко от участниците и след това проследили колко от тях развили белодробен рак.Резултатите показват, че при хората, които изяждат около една кофичка кисело мляко дневно, рискът от белодробен рак е с 19 процента по-малък. Освен това хранителният режим с високо съдържание на фибри, включващ плодове, зеленчуци, хляб, понижава риска от белодробен рак с около 15 процента, независимо от консумацията на кисело мляко.Когато участниците преминали към диета, която включва редовна консумация на фибри и кисело мляко, рискът от белодробен рак намалял с 33 процента. Учените смятат, че полезният ефект се дължи на пребиотичните фибри и пробиотиците в киселото мляко.", "date": "2019.10.29", "title": "Киселото мляко намалява риска от рак на белия дроб, установи изследване"}
{"url": "https://offnews.bg/obshtestvo/novi-pravila-bez-trotinetki-po-skorostnite-bulevardi-714294.html", "text": "Нови правила за движение по улиците с електрически тротинетки влизат за обсъждане в парламента. Предложението е максималната такава да бъде 25 км/ч, каза Владимир Тодоров от Асоциацията на пострадалите при катастрофи, по Нова тв. Очаква се да бъде забранено карането на тротинетки по пътища и булеварди с разрешена скорост над 50 км/ч. Управляващите ги трябва да бъдат на възраст над 16 години. По велоалеите и в парковете тротинетки ще могат да карат и тийнейджъри над 14 години.Идеята е те да могат да се движат по велоалеи, а когато няма такива – в дясната част на пътното платно, каза още Тодоров. ", "date": "2019.10.29", "title": "Нови правила: Без тротинетки по скоростните булеварди"}
{"url": "https://offnews.bg/politika/borisov-stana-nositel-na-fakla-na-svobodata-714298.html", "text": "Премиерът Бойко Борисов бе отличен със специалната награда „Факла на свободата“ на Националната коалиция в подкрепа на евразийското еврейство (НКПЕЕ), съобщиха от правителствения пресцентър.НКПЕЕ е американска неправителствена организация, чиято основна функция е подпомагане на евреите и еврейските общности в Източна Европа и Евразия.Борисов стана първият чуждестранен лидер, удостоен с отличието, което до момента е било присъждано единствено на американски граждани с особено големи заслуги и лидерски качества в областта на международните отношения и правата на човека, в частност защита на еврейските общности в Източна Европа и страните от бившето съветско пространство.До този момент наградата, която датира от 1991 г., е връчвана на представители на Конгреса и Сената на САЩ, на посланици и американски общественици за цялостния им принос и за заслуги в областта на предотвратяването и борбата с антисемитизма.Борисов получи наградата от председателя на Националната коалиция в подкрепа на евразийското еврейство Даниел Рубин, който е известен водещ защитник на еврейската общност. НКПЕЕ е сред най-добрите партньори на България в САЩ заедно с Американския еврейски комитет и “B’nai B’rith International”.При удостояването с наградата премиерът Борисов отбеляза, че страната ни активно работи с българската и световната еврейска общност. „Но това, което никога няма да забравим и предаваме на нашите деца, е спасяването на близо 50 000 евреи, живеещи в България, по времето на Втората световна война - безпрецедентен акт и проява на гражданска смелост на нашия народ, на Българската православна църква, на видни наши общественици и интелектуалци“, заяви Борисов пред Даниел Рубин.Премиерът припомни, че по повод Националния ден на спасението на българските евреи и почитане паметта на жертвите на Холокоста на 10 март т. г. Столичната община и Организацията на евреите в България „Шалом” организираха шествие под надслов „Заедно за България, заедно за Европа“. Към него се присъединиха високопоставени лидери на Световния еврейски конгрес, както и председателят на българското Народно събрание и министърът на външните работи.„Чрез шествието българското общество показа непримиримост към нетолерантността и речта на омразата, към ксенофобията и всички форми на расизъм“, посочи премиерът Борисов. По думите му нашият народ винаги се е противопоставял и ще продължи да се противопоставя на всички опити за антисемитски прояви.На срещата на министър-председателя с представителите на Националната коалиция в подкрепа на евразийското еврейство присъстваха също посланикът на САЩ у нас Херо Мустафа и посланикът на Държавата Израел - Йорам Елрон.В рамките на разговора Борисов очерта, че българското правителство последователно работи за конструктивно надграждане на установеното стратегическо партньорство със САЩ и за постигане на конкретни измерими резултати в ключови области. Такива сфери са сигурността и отбраната, контратероризмът, енергийната сигурност, правоприлагането, образованието и връзките между народите.„Основна цел на усилията ни за засилване на двустранното икономическо сътрудничество със САЩ е привличането на нови преки американски инвестиции“, изтъкна министър-председателят Бойко Борисов. По време на срещата премиерът Борисов акцентира също, че България отдава дължимото голямо значение на отношенията си с Държавата Израел като политическият диалог между двете страни се развива непрекъснато във възходяща линия, в дух на взаимно доверие, сътрудничество и приятелство. „А награди като днешната потвърждават, че както в миналото, така и в бъдещето оставаме силно свързани, за да посрещаме по-лесно световните предизвикателства“, посочи премиерът Борисов. Министър-председателят бе категоричен, че отличието „Факла на свободата“ е награда за целия български народ.", "date": "2019.10.29", "title": "Борисов стана носител на Факла на свободата"}
{"url": "https://offnews.bg/izvan-terena/grigor-dimitrov-vazsedna-frenska-tenisistka-714296.html", "text": "Най-добрият ни тенисист Григор Димитров изненада феновете си с любопитни снимки. В социалните мрежи се появиха стари фотоси на българина и тенисистката Ализе Лим.Преди време французойката беше спрягана за дамата до Гришо, но спекулациите така и не се оправдаха. След появата на снимките обаче двамата дават нови поводи за размисъл.Фотосите са повече от любопитни. По време на разходка в Париж, българинът е яхнал Лим. Двамата са се щракнали и докато пият пенлива напитка, която очевидно е нов повод за шеговита снимка:Григор и Ализе са приятели от вече доста години и често са засичани заедно по всякакви поводи. Закачката с обяздването е свързана с градската култура в Париж и изобразената стенна рисунка зад Ализе и Григор.", "date": "2019.10.29", "title": "Григор Димитров възседна френска тенисистка"}
{"url": "https://offnews.bg/futbol/bistrishkite-tigri-privliakoha-zvezden-napadatel-714300.html", "text": "Витоша Бистрица ще задържи нападателя Атанас Курдов. От десетина дни той води подготовка с \"тигрите\", като дори игра в контролата с Миньор в Перник (0:0). Тогава Курдов пропусна да вкара чисто положение.Бившият футболист на Левски, Славия, Ботев Пд, Байер Леверкузен, Астана и др. обаче няма да има право да играе за Витоша до края на 2019-а. Причината е, че вече е носил екипа на два тима - италианския Агрополи (Серия Д), както и родния третодовизионен Сливнишки герой. Така Курдов ще е на разположение на старши треньора на Витоша Енгибар Енгибаров след 1 януари.\"Имаме нужда от нападател. От Нова година ще може да разчитаме на него. Вярвам, че ще вдигне класата на отбора. Сега ще използваме времето да се подготви добре. Безспорно притежава качества, които ще са ни от полза\", сподели наставникът на „бистришките тигри“ пред \"Тема Спорт\".Витоша продължава с подготовката си за двубоя със Славия. Мачът е в четвъртък от 16:00 часа в Бистрица. Това е последният двубой от наказанието на Емил Гъргоров. Както е известно, Бадема изгоря за 5 мача, след като си позволи да блъсне съдията при визитата на Етър на 23 септември, когато бе изгонен. Тогава той изпусна и дузпа, а Витоша падна с 0:1.В лагера на тигрите са амбицирани да си върнат на Славия за злощастната загуба на старта на сезона в \"Овча купел\". Тогава белите спечелиха с 3:2 след обрат от 1:2. Витоша е твърдо на последно място в Първа лига, с актив от само 3 точки. Те дойдоха след 3:2 над Царско село у дома.", "date": "2019.10.29", "title": "'Бистришките тигри' привлякоха звезден нападател"}
{"url": "https://offnews.bg/drugi/nirmal-purdzha-pokori-14-te-osemhiliadnika-za-190-dni-714293.html", "text": "Алпинистът Нирмал Пурджа изкачи връх Шиша Пангма тази сутрин. С най-ниския осемхилядник непалецът завърши мисията си \"Project Possible-14/7\", чиято цел беше да изкачи 14-те осемхилядника на планетата за 7 месеца.\"В 8:58 ч. местно време Нимс и неговият екип достигнаха връхната точка на Шиша Пангма. Членове на екипа: Мингма Дейвид Шерпа, Галджен Шерпа и Гесман Шерпа\".Рекордьор за най-бързо постигане на Хималайската корона държеше кореецът Ким Чан-хо - седем години, десет месеца и шест дни, завършено през 2013 г. Тогава той подобри постижението на поляка Йежи Кукучка (между 1979 и 1987 г.).При похода си към върховете Нирмал Пурджа използва допълнителен кислород, както и подкрепата на шерпи.Изпитанието на бившия гурка започна на 22 април с Анапурна (8091 м). Следват изкачвания на Дхаулагири (8167 м) на 12 май и Канчендзьонга (8586 м) на 15 май. На 22 май записа историческо постижение, като стъпи на Еверест (8848 м) и на Лхотце (8516 м), а два дни след това изкачи Макалу (8485 м).Нирмал Пурджа се насочва след това към Пакистан, като първо изкачи Нанга Парбат (8125 м) на 3 юли, а след това Гашербрум I и II (съответно на 15 и 18 юли). На 24 юли дойде ред на К2 (8611 м) и Броуд пик на 26 юли. Последната част от изпитанието продължи с Чо Ойю (8201 м) на 23 септември и Манаслу (8163 м) на 27 септември.Общо 40 души са успявали да изкачат 14-те осемхилядника, като 19 са го направили, без да използват допълнителен кислород. Пръв е италианецът Райнхолд Меснер (между 1970 и 1986 г.).", "date": "2019.10.29", "title": "Нирмал Пурджа покори 14-те осемхилядника за 190 дни"}
{"url": "https://offnews.bg/sviat/ruskiat-diplomat-hvanat-da-shpionira-u-nas-e-obiaven-za-persona-non-714316.html", "text": "Българското външно министерство обяви за персона нон грата един от първите секретари в руското посолство в София, който бе обвинен в шпионаж и му даде 24 часа да напусне страната. Вчера прокуратурата съобщи, че е получен сигнал от ДАНС в Специализираната прокуратура и срещу дипломата е образувано досъдебно производство за престъпление срещу републиката.Не закъсня и реакция от Москва. \"С изгонването на руски дипломат българските власти се опитват да проявят в известна степен \"европейска солидарност\". Това е заявил депутатът Дмитрий Новиков за радио \"Спутник\", част от медийна група, финансирана от руския бюджет, цитиран от \"Дневник\".Новиков е от Комунистическата партия на Руската федерация и е първи зам.-председател на комисията по международни въпроси в Думата (долната камара на парламента).\"България така или иначе, независимо от дългите исторически периоди на приятелство с Русия, днес се намира в общия контекст на европейската политика. И съответно тя поддържа всички тези тенденции, догми и митологии, които се формират в момента в Европа в отношението към Руската федерация,\" обяснява Новиков.\"И следователно властите в България са готови в това отношение да проявяват някаква \"общоевропейска солидарност\", а тя се изразява както чрез поддръжка на всякакъв вид санкционни икономически мерки, така и мерки с политическо-дипломатическо въздействие,\" смята още той. \"Затова даденото решение напълно се вписва в общата линия.\"Новиков не съобщава за каква \"европейска солидарност\" става дума. Преди година София обаче не беше сред европейските държави, решили да изгонят дипломати заради покушението срещу отровения бивш разузнавач Сергей Скрипал, за което Западът обвинява Русия.", "date": "2019.10.29", "title": "Руският дипломат, хванат да шпионира у нас, е обявен за персона нон грата"}
{"url": "https://offnews.bg/obshtestvo/prezidentat-otvaria-vratite-na-dondukov-2-v-denia-na-buditelite-714301.html", "text": "Администрацията на президента Румен Радев ще отвори врати за граждани от 10.30 до 16.30 часа в Деня на народните будители на 1 ноемрви. Първите гости ще бъдат посрещнати от Радев вицепрезидента Илиян Йотова.Посетителите на президентската интитуция ще имат възможност да разгледат Гербовата зала, кабинетите на президента и вицепрезидента, Огледалната зала и президентската библиотека.Специален акцент в празничния ден ще бъде експонираният в Гербовата зала първи препис на \"История славянобългарска\", направен от Софроний Врачански само три години след завършването на оригинала от Паисий Хилендарски през 1762 г.Основната покана от “Дондуков” 2 е към учениците и студентите, които в празничния и неучебен ден ще имат възможност да обогатят представата си за Паисиевата история.", "date": "2019.10.29", "title": "Президентът отваря вратите на Дондуков 2 в Деня на будителите"}
{"url": "https://offnews.bg/politika/zavaliaha-globi-ot-tcik-sreshtu-medii-za-narushenia-v-izbornia-den-ob-714295.html", "text": "19 решения за налагане на глоби на медии заради нарушения в деня на изборите е взела Централната избирателна комисия от 27 октомври досега.Част от тях са за обявяване на резултати в деня на вота, други - за агитация. Наказание има и за публикуване на резултати от социологическо проучване без информация за възложителя и за източниците на финансирането му. Във всички тези случаи е нарушен Изборният кодекс.6 от решенията са срещу pik.bg, пет - срещу \"24 часа\", три - срещу blitz.bg, по една - срещу standartnews.com, dir.bg, epicenter.bg, dnevnik.bg и онлайн изданието \"60-тият град\" - гр. Нови пазар.Случаите са разгледани от ЦИК след подадени сигнали.Издаването на актовете и определянето на размера на глобите тепърва предстоят.Случаите\"60-ият град\" нарушил забраната за предизборна агитация 24 часа преди вота. И в деня за размисъл, и в деня на вота имало такава. На 27 октомври на първа и на четвърта страница били публикувани името на кандидата за кмет от \"БСП за България\" Георги Сашев, неговата снимка и зачертан с кръстче номер 56 в бюлетината. Отдолу пишело „Георги Сашев: Бъдете с нас в това състезание, което ще определи общото ни бъдеще“. В деня за размисъл същото можело да се прочете на четвъртата страница от онлайн изданието, става ясно от решението на ЦИК.Глобите за pik.bg са заради публикуване на резултати от социологически проучвания за вота в изборния ден - и в сайта, и във Фейсбук.ЦИК била сезирана относно публикувани във Фейсбук снимки на кандидатите за кмет Йорданка Фандъкова и Мая Манолова с надпис под тях: \"ИЗВЪНРЕДНО В ПИК: Мая Манолова диша праха на Фандъкова – изостава с 4%! ГЕРБ мачка БСП на вота з...“.Другите глоби за ПИК са заради публикуването на предварителни резултати за гласуването за кмет в София на сайта pik.bg към 11 ч., към 14 ч., към 15 ч. и в 17 ч., за огласяване на резултати за Пловдив и Варна.Актовете срещу standartnews.com, blitz.bg, epicenter.bg, \"24 часа\" и dir.bg също са за публикуване на предварителни резултати от социологически проучвания за гласуването за кмет в София в деня на вота.Срещу \"24 часа\" е издаден такъв и заради публикувано на 23.10. платено социологическо проучване за кметските избори Шумен, без в материала да е посочена информация за възложителя на проучването и източниците на финансирането му. С това е бил нарушен чл. 205, ал. 1 от Изборния кодекс.Dnevnik.bg ще бъде глобен заради неправомерно публикуване на прогнози за изборните резултати от допитвания до общественото мнение за изборите на сайта чрез директни препратки към Youtube и viber акаунти на онлайн изданието.", "date": "2019.10.29", "title": "Заваляха глоби от ЦИК срещу медии за нарушения в изборния ден (обновена)"}
{"url": "https://offnews.bg/sviat/zashto-papa-frantcisk-promeni-imeto-na-tajnia-arhiv-na-vatikana-714306.html", "text": "Папа Франциск обяви в апостолическо писмо, че променя наименованието на Тайния ватикански архив, за да се избегнат негативни асоциации, свързани с определението \"таен\", предаде Асошиейтед прес, цитиран от БТА.Огромният масив документи, ръкописи и папируси вече ще се нарича официално Ватикански апостолически архив.Във вчерашното си писмо, което има силата на закон, папа Франциск посочва, че архивът отдавна е отворен за учени и той самият е издал указ архивите от периода на Втората световна война, от управлението на папа Пий XII, обвиняван, че не се е противопоставил достатъчно твърдо срещу Холокоста, да бъде отворен за изследователи по-рано от предвидената дата 2 март 2020 г.Светият отец изтъква, че промяната в наименованието отразява по-добре същността на архива и начина, по който \"обслужва църквата и света на културата\".Архивът съдържа документация за Католическата църква в цял свят, датираща от осми век насам. Съдържа 600 различни сбирки, подредени по лавици дълги 85 километра.Разположен в Апостолическия дворец, архивът разполага с читални и двуетажен \"бункер\", изграден от подсилен цимент.Най-ценните документи, които включват древни ръкописи със златни кантове и присъдата по процеса на светата Инквизиция срещу Галилео Галилей, се пазят в обезопасени помещения с климатична инсталация, където влажността е контролирана.През 1881 г. папа Лъв XIII отваря архива за изследователи и от това се възползват около 1500 учени годишно.Понастоящем най-съвременната документация, достъпна за проучване, е тази на папа Пий XI, починал през 1939 г.Обичайната практика на Светия престол е да се чака 70 години след края на папството, за да бъде отворен свързаният с него архив.Това обаче би означавало архивът на папа Пий XII, който е бил начело на Ватикана от 1939 до 1958 г., да стане достъпен за учени най-рано през 2028 г.Светият престол беше подложен на натиск да подреди и каталогизира по-бързо сбирката от периода на папа Пий XII, за да може да бъде проучвана, докато все още има оцелели от Холокоста.Папа Франциск обясни мотивите си за промяна на наименованието на архива и изрази съжаление, че оригиналното латинско наименование \"Архивиум секретум\", чието същинско значение е, че архивът е частен и отделен, е било свързано с почти зловещи намеци, че Ватиканът крие тайни.", "date": "2019.10.29", "title": "Защо папа Франциск промени името на Тайния архив на Ватикана"}
{"url": "https://offnews.bg/futbol/domat-na-milan-i-inter-niama-da-bade-saboren-714302.html", "text": "От Общинския съвет на италианския град Милано не приеха идеята за събарянето на стадион \"Джузепе Меаца\", който е дом на Интер и Милан.Първоначалната идея на двата клуба бе съоръжението да бъде разрушено и на негово място да бъде издигнат нов стадион.Преди известно време от Интер и Милан излязоха с два проекта за ново 60-хилядно съоръжение, което трябваше да се намира на мястото на сегашния стадион.От градската управа обаче не одобриха намеренията им. Прието бе решение за изграждането на изцяло нов стадион, но на съвсем друго място в града.", "date": "2019.10.29", "title": "Домът на Милан и Интер няма да бъде съборен"}
{"url": "https://offnews.bg/politika/milko-kalajdzhiev-se-otkazva-ot-politikata-sled-petoto-miasto-v-svilen-714303.html", "text": "Емблематичният за попфолка изпълнител Милко Калайджиев остана пети в кандидаткметската надпревара в Свиленград и се отказва от политиката, обяви самият той в интервю за .Певецът се яви на вота подкрепен от ДПС, но взе само 457 гласа, което прави малко над 4%. Свиленград си избра кмет още на първи тур - Атанас Карчев от ГЕРБ.„Дали бяха честни или нечестни, вече изборите са история. Победителите не ги съдят. Това за мен беше едно предизвикателство. Бях подходил сериозно към това нещо, но явно хората са решили друго”, коментира изпълнителят.Попитан дали би участвал отново в избори, Калайджиев отговори: „Не, вече стига, видях за какво става въпрос, но стига толкова”.„Направихме хубави концерти, хората са доволни и толкова. Аз не съм се и надявал на такъв резултат. Благодаря на Движението за права и свободи, които ме подкрепиха, но е това”, допълни той.По думите му по време на кампанията в Свиленград не е имало удари под пояса и лоши изказвания.", "date": "2019.10.29", "title": "Милко Калайджиев се отказва от политиката след петото място в Свиленград"}
{"url": "https://offnews.bg/obshtestvo/hristianite-pochitat-sv-anastasia-rimlianka-714228.html", "text": "Църквата почита днес Света Анастасия Римлянка. Тя загубила родителите си, когато била на 3 години, и била отгледана от една стара мъдра жена на име София, известна с високото си благочестие. Когато Анастасия станала на 20 години, правела силно впечатление със своята чудна красота. Много знатни римски граждани я искали за съпруга, но тя отхвърляла предложенията им. Решила да се посвети изцяло на Бога.По същото време император Деций започнал жестоко гонение на християните. По негова заповед подложили на мъчения и красивата Анастасия. Един християнин на име Кирил подал два пъти вода на изнемогващата мъченица, заради което бил наказан със смърт. Осакатеното тяло на светата девица било обезглавено и хвърлено вън от града.Ангел се явил на София и й разказал за станалото. Тя отишла на мястото, където било простряно тялото на мъченицата. Но престарялата София нямала сили да погребе тялото на Анастасия и плачела над него. Помогнали й двама християни и благоговейно погребали тялото на света Анастасия Римлянка.", "date": "2019.10.29", "title": "Християните почитат св. Анастасия Римлянка"}
{"url": "https://offnews.bg/obshtestvo/bez-voda-v-chast-ot-ovcha-kupel-dnes-714225.html", "text": "„Софийска вода” временно ще прекъсне водоснабдяването в част от кв. „Овча купел“ днес, съобщиха от дружеството. Причината е подмяна на сградно водопроводно отклонение на бул. „Никола Петков“ , което налага спиране на водоподаването от 10:00 до 22:00 часа в района на бул. „Никола Петков“ от ул. „Киевска“ до ул. „Любляна“. ", "date": "2019.10.29", "title": "Без вода в част от Овча  купел днес"}
{"url": "https://offnews.bg/politika/ventci-mitcov-votat-e-iasen-razbrah-kakvo-mi-kazvate-714299.html", "text": "Резултатите от изборите в София вече са на 97,89 процента ясни. По силата на вашия вот моя милост остава извън Столичен общински съвет и, за радост на мнозина, извън \"сериозните\" политически фактори, чието мнение се радва на обществена подкрепа. Това написа музикантът и досегашен съветник от Глас народен в СОС Венци Мицов във фейсбук.В текста му се казва още:Впрочем още в началото на кампанията преди месец и нещо бях пределно откровен с вас - написах и казах многократно, че съм наясно, че тази битка е обречена. Но въпреки това влизам в нея, защото смятам, че тази истерия и това безумие, което ни е обхванало трябва да спре.Избрах да ви говоря за култура. И говорих за култура. Никой друг не го направи.Всички кандидати участваха в някаква битка по плюене на далечно и близко разстояние.У нас плюенето се е превърнало в изкуство. Ние не целуваме, а плюем. И плюем толкова много, с такъв интензитет и такава сила, че се опасявам, че скоро устните ни ще пресъхнат и няма да можем да преглътнем нищо - нито мъката, нито радостта, нито факта, че живеем в държава, в която, каквото и да се случи, все някой друг ни е виновен.От протоколите в ЦИК се вижда, че съм получил преференциалния вот на 429 души. Това би отключило преференцията, защото е почти 10 процента от вота за цялата листа и аз бих заел по - горно място.Но в случая това няма никакво значение.В началото на кампанията написах, че искам да видя дали съм бил добър съветник, или ще ме запомните като безлично недоразумение, което 4 години търка стола в СОС и получава 1090 лева заплата от парите на столичани.Видях вота за себе си. Разбрах каква оценка ми давате. И бъдете сигурни, че разбирам какво ми казвате с това.Може би бях нелош съветник, но очевидно не съм бил онова, което сте очаквали от мен.Тук е реда да благодаря. Благодаря на всички, които ми повярваха и ме подкрепиха, макар че за последните 4 години не крещях като разгонен сиамски котарак и не сочех с пръст колегите си, крещейки им \"ВИЯ СТЕ MAFIQTA\", събирайки под подобни постове върволица от гнусни коментари, посветени на опонентите ми по повод и без повод.Благодаря ви, че заедно с мен се вълнувахте по теми като Наредба 1 за обществения ред или инсталацията за горене на RDF, или пък Бронзовата къща или цената на билета в София.Благодаря ви за всичко - и за съветите, и за добрите думи, но и за критиките - немалко от тези критики ми помогнаха да разбера, че не съм бил прав, а някои от критиките дори ме накараха да преосмисля някои свои идеи.Благодаря ви за всичко и ви благодаря за оценката, която получих.Тя ми дава основание да разбера следното - очевидно не бях на висотата, която очаквахте от мен.Аз разбирам от оценки. Тази я разбрах. И смирено я приемам.Какво ще се случи оттук нататък в СОС ли - същото, което се случваше и досега.ГЕРБ и ВМРО ще са близо до 31 бройки, ще се търси още някой, който да подкрепя едно мнозинство. БСП и ДБ ще се опитват да се надлъгват кой е по - яката опозиция (сутринта гледах моя приятел Калоян Паргов и водача на листата на ДБ Лалов и видях каквото ми беше необходимо, за да си направя изводите).Поздравления за Бонев от Спаси София - неговия резултат е истинско събитие, но кампанията, която СС направиха бе добра. Казвам го, макар, че не споделям идеите им и макар, че никога не съм разбирал защо, въпреки моите симпатии към тях, те се държаха с мен с погнуса и ненавист.Поздравявам всички за \"успехите\" им. ДБ, защото най - накрая ще мирясат и ще спрат с лицемерните си и подмолни номера, в които са царе. БСП, защото ще имат повече съветници и ще имат самочувствието, че са направили нещо голямо. ГЕРБ, защото все пак са запазили първото си място, макар и с отлив на избиратели. ВМРО, защото са най - сериозната от така наречените патриотични организации в СОС.Не помня още кой има шансове. Май АТАКА. През миналия мандат с учудване установих, че и в АТАКА има читави хора, които, извън контекста на налудничавите доктрини на Волен са си съвсем нормални и свестни.През тези 4 години научих много. Научих, че партийното клеймо е едно - а хората в партиите - друго.Намерих читави и свестни хора във всяка една партия - от ГЕРБ до ДСБ, от БСП до ВМРО, от АТАКА до малките леви партии. И разбрах, че когато си в политиката, се биеш с тези партии, но в един момент ти се налага да седнеш до хората и да работите заедно. И когато това стане, а имате да решавате различни проблеми, които нямат цвят, разбираш, че политиката не е това, което се вижда по телевизията.С това моят дълъг пост завършва.Дали ще продължа с политиката - не знам. Днес не мога да отговоря на този въпрос. Очевидно е, че ми липсва достатъчно подкрепа от вас, за да съм категоричен. А и не е добре да се вземат категорични решения под влиянието на емоции.Но едно знам със сигурност - каквото и решение да взема, каузата \"Култура\" ще остане завинаги част от мен.Преди една година СОС прие абсурдната Наредба 1 за обществения ред в София. Завчера ми се обади мой приятел - адвокат. Каза ми, че вече има случаи, в които етажни собствености се събират и издават забрана на деца да свирят у дома. Това гласувахме.Резултатите са налице. Имайте предвид, че тази работа няма да оставя току така. Имам работа за довършване, свързана със Столичен общински съвет. И ще я свърша, без значение дали съм в политиката или не съм.Как беше - ако ти не се занимаваш с политика, политиката започва да се занимава с теб.С това приключвам тоя предълъг пост. И още веднъж - поклон до земята на всички, които ме подкрепиха.А на тези, които не го направиха - разбрах какво ми казвате! На вас благодаря още повече!Ваш Венци Мицовсъветник в периода 2015-2019 в Столичен общински съвети настоящ фриленсър", "date": "2019.10.29", "title": "Венци Мицов: Вотът е ясен, разбрах какво ми казвате"}
{"url": "https://offnews.bg/politika/i-rajon-kremikovtci-si-izbra-kmet-sinia-dama-shte-go-upravliava-714277.html", "text": "Независимият кандидат Лилия Донкова, подкрепена от ГЕРБ, СДС и ВМРО, печели вота с 60,37 на сто. Това показват данните на ЦИК при 97,68% обработени протоколи от секционните избирателни комисии. Донкова досега бе зам.-кмет на Ивайло Панев, който се отказа от поста. Лилия Донкова е от СДС. Кмет си избраха на първи тур и в район Банкя, досегашният Рангел Марков спечели на първи тур с над 61 на сто. В останалите столични райони ще има балотаж в неделя.По последни данни на ЦИК досегашният кмет на Изгрев Цветомир Жеков се връща в играта, след като предварителните данни го лишиха от шанс за явяване на балотаж. Жеков събира 26,03% и изпреварва Филип Симеонов от Демократична България, който има 24,14 %. С най-голяма подкрепа е д-р Делян Георгиев(БСП)- 26,54 на сто при 97,68% обработени протоколи от СИК. До 20.00 часа днес Централната избирателна комисия трябва да оповести официалните резултати от първи тур на изборите за местна власт.", "date": "2019.10.29", "title": "И район Кремиковци си избра кмет, синя дама ще го управлява"}
{"url": "https://offnews.bg/obshtestvo/zahlazhdaneto-zapochva-valezhite-ot-utre-714230.html", "text": "Слънчево ще е времето днес, но ще се появяват и облаци през деня. Те ще се увеличат тази нощ, но все още няма да вали. Максималните температури ще са между 18 и 23 градуса, според прогнозата на НИМХ.  Над планините ще е предимно слънчево. Ще духа слаб до умерен западен вятър. Максимална температура на 1200 метра ще са около 17, а на 2000 метра - около 10 градуса.  Сутринта на места по Черноморието ще има мъгла или ниска облачност. През деня облачността ще е разкъсана, често намаляваща до слънчево. Вятърът ще е съвсем слаб, предимно от изток. Максимални температури на въздух 18-20°. Температурата на морската вода е около 19°. Вълнението на морето ще е 1-2 бала. Утре ще има повече облаци, ще духа умерен вятър, а температурите тръгват надолу. В североизточните райони максималните ще останат под 10°, в останалата част от страната ще бъдат между 12° и 17°, на отделни места в Южна България и до 20°.В четвъртък вече навсякъде дневните температури ще са предимно между 7 и 12 градуса, ще вали на повече места. ", "date": "2019.10.29", "title": "Захлаждането започва, валежите от утре"}
{"url": "https://offnews.bg/politika/pargov-rezultatat-ne-e-bezapelatcionno-5-0-a-2-1-na-poluvremeto-714278.html", "text": "Случайно ли Йорданка Фандъкова и ГЕРБ печелят с 90-95% в ромските секции в София? Това попита риторично лидерът на БСП - София Калоян Паргов по БНТ. Според него големият проблем в столицата по време на първия тур от местните избори, който се проведе в неделя, е ниската избирателна активност.Именно тя е позволила на купения и на корпоративния вот да дадат основната тежест в крайния резултат, смята Калоян Паргов.\"Имахме множество сигнали през целия ден в неделя. В сутрешните часове и около обед имаше необичайно струпване на избиратели от ромски произход в секциите във \"Факултета\", \"Филиповци\", \"Христо Ботев\", отбеляза той. - А таблицата с резултатите в ромските секции в София ясно показва, че Йорданка Фандъкова печели с 90-95%. Това случайно ли е? Може да сравним с други избори, когато обстановката в тези секции е доста по-спокойна, активността е много по-ниска, разпределението на гласуващите във времето през изборния ден е далеч по-балансирано... А случилото се в неделя и резултатът разкриват как и за какво е работено\".Калоян Паргов отчете като успех резултатът на БСП на първия тур от местните избори, въпреки че все още не са факт окончателните данни. \"Удвояваме присъствието си в местната власт, заяви той. - Целта ни беше в цялата страна да вземем реванш за 2015 година. Направихме много важна стъпка в тази посока. В 32 общини печелим на първи тур. В 72 сме на балотаж, включително и в софийските райони. На балотаж сме и в 12 областни града. В два от тях - Русе и Разград - водим на първи тур в резултата. Имаме шансове в Перник, Благоевград, Смолян... Още нищо не е приключило. Надпреварата продължава\".Според Калоян Паргов страхът и щуротиите на опонента показват, че БСП е на прав път. Лидерът на столичните социалисти използва ефира на БНТ1, за да благодари на всички кандидати, на членовете и симпатизантите на партията за работата им през последните месеци, не само в кампанията. \"Добрият ни резултат е благодарение на техните усилия, дадоха всичко от себе си, коментира той. - Няма как да приема оценката на премиера, че от ГЕРБ били постигнали \"безапелационна победа\". Резултатът май не е 5:0, за да е безапелационна победа, а е по-скоро 2:1 на полувремето. За каква \"безапелационна победа\" може да говорим, след като Йорданка Фандъкова за първи път е на балотаж и резултатът й се срива от 63% през 2015 г. на 33-34% сега? Ако съберем резултата на всички кандидати за кметове, които се борят за промяната, начело с Мая Манолова, какво се случва със статуквото?\".Лидерът на БСП - София добави, че битката идната неделя ще бъде именно между статуквото и промяната. \"Мая Манолова е консолидиращата фигура, която обедини всички желаещи промяната, без значение дали са от ляво-център или дясно-център, коментира Калоян Паргов. - БСП продължава да стои категорично зад Мая Манолова и да я подкрепя. Нека софиянци да излязат в неделя и да гласуват. Да не позволяват на купения и на корпоративния вот да определят бъдещето им. По-доброто решение за София е да изберем Мая Манолова за кмет\".", "date": "2019.10.29", "title": "Паргов: Резултатът не е безапелационно 5:0, а 2:1 на полувремето"}
{"url": "https://offnews.bg/politika/slavchev-partia-mir-napravi-seriozen-probiv-na-vota-714289.html", "text": "Най-младата българска партия МИР направи сериозен пробив на първите избори, в които участва и то само за три месеца след регистрацията си, заяви по БНР председателят на ПП МИР Симеон Славчев.Той припомни, че партия МИР спечели още на първи тур изборите в община Ботевград, където Иван Гавалюгов беше избран за кмет, а партията ще има пълно мнозинство в общинския съвет. ПП МИР направи пробив още в Благоевград, Созопол, Приморско, Стамболийски, Мирково, Белослав, Разград, Кюстендил, Несебър, където ще има свои общински съветници. А в Приморско, Китен, Ветово и Новачене ПП МИР ще участват със своите кандидати за кметове на балотажи.„На тези местни избори станаха ясни две много важни неща. Първо, че българите са отвратени от политическото статукво и не желаят да участват в изборния процес, заради което избирателната активност остана изключително ниска. И второ, че Бойко Борисов открадна и приложи изцяло ноу-хауто на Цветан Цветанов за изборни фалшификации и манипулации и доказателство за това са 90 % от протоколите в София, които са сбъркани. В момента в зала Арена Армеец се пренаписват всички протоколи с „правилния“ резултат”, каза още председателят на ПП МИР инж. Славчев. Той каза, че партията е получила десетки сигнали за това, че в Секционните избирателни комисии в София не са допуснали застъпници на политически партии извън политическото статукво, което според Славчев е грубо нарушение на Закона. „Също така имаме многобройни сигнали, че при скъсването на номер на бюлетината преди тя да се пусне в урната се скъсва и част от самата бюлетина. В такива случай членовете на комисиите не знаят как да реагират и оставят избирателите да пуснат скъсаната бюлетина в урната, което я прави автоматично невалидна”, подчерта председателя на ПП МИР. Инж. Славчев беше категоричен, че това е недопустимо, тъй като този път са отделени много сериозни средства за обучението на членовете на изборните комисии, което обаче не е довело до подобряване на самия изборен процес, напротив. „Това не е нормален изборен процес, а подмяна на вота на българските граждани, на което ПП МИР ще се противопостави категорично с всички сили и средства”, коментира председателят на ПП МИР инж. Симеон Славчев.„Поздравявам всички български граждани, които гласуваха за ПП МИР и за промяна в България. Българите искат алтернатива и ПП МИР ще им я даде”, каза още инж. Славчев.Той заяви също така, че за ПП МИР политиката е средство за решаването на проблемите на българските граждани. „С двойно по-голяма сила и енергия ще продължим да работим и налагаме морала, инициативността и родолюбието в България”, беше категоричен председателят на най-младата българска партия.", "date": "2019.10.29", "title": "Славчев: Партия МИР направи сериозен пробив на вота"}
{"url": "https://offnews.bg/ikonomika/balgarski-zavod-prevarna-star-lokomotiv-v-naj-ekologichnia-v-evropa-714251.html", "text": "Русенският локомотивен завод \"Експрес Сервиз\" извърши изключително иновативна модернизация на дизелов локомотив, която е новост не само у нас, но и в цяла Европа. Той обясни и че липсата на резервни части за тези локомотиви и затрудненията при поддръжката и ремонтите им са факт от години.В Германия от модела V60 са произведени над 2000 броя и той е разпространен в цял свят (дори Египет и Китай), а в България са доставени близо 300 такива локомотива.След пълната промяна машината постига изключителна енергийна ефективност - разходът на дизелово гориво е едва 2л./час (в сравнение с 16 литра на оригиналния локомотив).При модернизацията е обърнато и специално внимание на екологията и чистотата.В завода на \"Експрес Сервиз\" освен че се модернизират масовите машини V60, но и се произвеждат акумулаторни локомотиви, които се продават в цял свят. Български локомотиви, произведени в Русе, извършват маневрена дейност в държави като Швейцария, Франция, Великобритания, Русия и дори в Китай и Бразилия. Заводът наскоро достави и машините обслужващи влакчетата на столичния Метрополитен.", "date": "2019.10.29", "title": "Български завод превърна стар локомотив в най-екологичния в Европа"}
{"url": "https://offnews.bg/futbol/georgi-iliev-izpraven-pred-istoricheski-rekord-714283.html", "text": "Халфът на Локомотив Пд Георги Илиев може да запише историческо постижение още днес. Ако влезе в игра в двубоя срещу Берое, той ще пренапише вечната ранглиста, тъй като ще стане №1 по участия в елита. Георги Илиев ще стъпи на роден терен за 455-и път, с което ще изпревари Марин Бакалов.Интересното е, че Илиев ще запише рекорда срещу родния си тим Черно море, за който има най-много мачове - 318. „Смърфовете“ са му вторият отбор по участия в елита с 80, а за ЦСКА има 56.Досегашният рекордьор Марин Бакалов оформя постижението си с екипа на Ботев Пд през сезон 1998/99 г., след който слага край на състезателната си кариера.Така Бакалов царува като №1 по мачове в елита точно 20 години. На третата позиция пък е Динко Дерменджиев с 447.Рекордът на Георги Илиев е изумителен и по още една причина - той е вкарал гол във всеки един сезон, в който е играл.В Локо се готвят за празника и са амбицирани да постигнат победа, за да подсладят рекорда на Георги Илиев.\"Мачът ще е специален. Трябва да спечелим и да покажем силна игра в името на рекордьора Георги Илиев. Той е голяма фигула в българския футбол и се надявам, че ще се поздравим с успеха, за ознаменуваме постижението му\", казва треньорът на Локо Бруно Акрапович пред \"Тема Спорт\".", "date": "2019.10.29", "title": "Георги Илиев изправен пред исторически рекорд"}
{"url": "https://offnews.bg/sviat/tramp-pokaza-kucheto-uchastvalo-v-aktciata-sreshtu-al-bagdadi-snimka-714281.html", "text": "Президентът на САЩ Доналд Тръмп публикува в Тиутър снимка на кучето, участвало в атаката за ликвидирането на лидера на Ислямска държава Абу Бакр ал Багдади, съобщиха ДПА и БТА. Декласифицирахме снимка на чудесното куче (името му не е декласифицирано), което свърши такава прекрасна работа в залавянето и убиването на Лидера на Ислямска държава, Абу Бакр ал Багдади!, пише Тръмп. Туитът му включва и снимка на животното, седнало на задните си крака.По-рано началникът на Съвета на началник щабовете на въоръжените сили на САЩ Марк Милизаяви на пресконференция, че кучето е било леко ранено, но все още е на поста си в района, където е извършена операцията. ", "date": "2019.10.29", "title": "Тръмп показа кучето, участвало в акцията срещу Ал Багдади (снимка)"}
{"url": "https://offnews.bg/futbol/golova-susha-machi-todor-nedelev-714280.html", "text": "Звездата на Ботев (Пд) - Тодор Неделев изгуби блясъка си през този сезон. Офанзивният халф има 4 гола, но те бяха вкарани в 2 мача - хеттрик за 3:1 над Дунав на 21 юли и при 2:2 с Етър на 3 август, пише \"Тема спорт\".След това Неделев влезе в доста дълга суха серия, която се измерва в почти 9 пълни мача - 806 минути, или малко над 13 часа.Все пак трябва да се отбележи, че по-голямата част от головете на Тодор идват след ноември, когато влиза в по-силна форма и обикновено я задържа и напролет. Смяната на треньора също би трябвало да вдигне тонуса на звездата.", "date": "2019.10.29", "title": "Голова суша мъчи Тодор Неделев"}
{"url": "https://offnews.bg/futbol/bfs-izbira-naslednik-na-bobi-mihajlov-na-4-april-uefa-otlozhi-nakazan-714284.html", "text": "Конгресът на БФС, който трябва да избере заместник на Борислав Михайлов, ще бъде на 4 април догодина, съобщи източник от футболната ни централа, цитиран от \"24 часа\". Михайлов подаде оставка след расисткия скандал и тежката загуба в мача срещу Англия в евроквалификациите.Впоследствие премиерът Бойко Борисов обяви, че къса всякакви отношения с БФС до неговото оттегляне.След това Михайлов призна, че вече му било дошло времето за оставката, и се оттегли. Окончателното решение за датата на конгреса трябва да бъде взето от сегашния изпълком, който ще се събере в близките дни.\"Скай Спортс\" обяви, че според техен източник от УЕФА наказанието на България няма да бъде обявено след заседанието на дисциплинарната комисия, което бе в понеделник, 28 октомври.Неофициално се говореше за санкция от два мача на затворени врати и 80 000 франка глоба за БФС, след като двубоят срещу англичаните бе прекъснат на два пъти в София заради скандиранията на феновете.Много организации, които се борят с расизма във футбола, обаче притискат евроцентралата да използва член 6.1, буква „о“ от дисциплинарния си правилник, който предвижда дисквалификация от евроквалификациите. Въпреки че сме последни в групата, ние със сигурност ще участваме в плейофите за допълнителните 4 места на Евро 2020 заради доброто ни класиране в първото издание на Лигата на нациите.Шансовете ни да вземем една от четирите квоти обаче са много малки, като всичко зависи от това в кой от потоците А и С ще попаднем след жребий между България, Румъния и Израел.", "date": "2019.10.29", "title": "БФС избира наследник на Боби Михайлов на 4 април, УЕФА отложи наказанието ни"}
{"url": "https://offnews.bg/futbol/ultras-levski-otkazva-da-napusne-sektor-a-714279.html", "text": "Феновете на Левски от фракцията \"Ултрас Левски\" обявиха, че няма да се подчинят на ръководството на клуба и ще продължат да подкрепят любимия си отбор от обичайните места в блок 5 в сектор Strabag (сектор А) на стадион \"Виваком Арена Георги Аспарухов\".Вчера от клуба излязоха с информация, че искат да освободят сектора от присъствието на ултраси и забраниха използването на тъпани, пиротехника, знамена и други атрибути на централния сектор.Ето какво написаха от \"Ултрас Левски\" във фейсбук страницата си:\"По повод многобройните запитвания, които получихме в последните часове във връзка с оповестените правила и наредби от ПФК Левски за посещение на мачове в Сектор А, искаме да внесем следната яснота.Ултрас Левски няма да промени своето местоположение и то остава добре познатото - Блок 5.Приветстваме всякакви опити на ръководството да развива нашия любим клуб и след като то видя в лицето на мегафон, тъпан и знамена пречка за бъдещата визия на централната трибуна, то ние искаме да заявим, че нито една от тези липси не ще попречи на нашите песни да ехтят на стадион \"Георги Аспарухов\". Даже можем да ви уверим, че ще станат още по-сърцати и гласовити.Когато като ръководство твърдиш, че няма да се намесваш във фенските конфликти, но взимаш странно решение в странен момент, рязко ощетяващо една от страните, то такова решение може да бъде определено само и единствено като недалновидно. Решение, което поражда множество други въпроси, предвид някои доста по-пресни и наболели проблеми, но с нетърпение очакваме и следващите стъпки на ръководството в борбата за връщането на любимия ни отбор там, където му е мястото.Затова Ултрас Левски приканва сините редици за пълна мобилизация и масово посещение на предстоящите срещи. Независимо в коя част на стадиона, мястото на феновете е в нашия дом! За всички онези, които посещават домакинствата заедно с нас в Блок 5 и сега са разколебани - чакаме ви на същото място, заредени с още повече дух и сърце!\".", "date": "2019.10.29", "title": "\"Ултрас Левски\" отказва да напусне Сектор А"}
{"url": "https://offnews.bg/politika/jordan-mihtiev-dvizhenie-zaedno-za-promiana-podkrepiam-iavor-bozhank-714318.html", "text": "Огромната цифра от 22 000 човека не са гласували в Горна Оряховица на местните избори. Имали са право на глас и не са го упражнили. Хората често казват, че са недоволни и искат промяна, но не полагат усилия, за да я постигнат. Всеки смята, че нищо не зависи от него и предпочита да е пасивен, вместо да участва в решенията за собствения си живот, заявява Йордан Михтиев от \"Заедно за промяна\", цитиран от пресцентъра на БСП. Последствието от това е лошо - когато отвратените не гласуват, управляват отвратителните.Предстои балотаж за кмет на общината. Дали ще позволим някой друг да определя бъдещето ни? Днес имаме реален шанс в нашата община да се случи тази промяна и приемственост между поколенията- като дадем шанс на Явор Божанков и го подкрепим за кмет. В неделя трябва да спечели истински достоен кандидат, допълва Михтиев.  Ако трябва да нарека Явор Божанков с една единствена дума, бих я формулирал така – ПРОМЯНА! Добрият български управленец трябва да бъде не само добре образован, харизматичен, открит и последователен. Той трябва да съумява да демонстрира отговорност и откритост в ежедневното общуване с гражданите. Божанков носи тези качества.Подкрепям го и заради сходството в управленските ни програми по отношение на по-доброто административно обслужване, подобряването на инфраструктурата, чист въздух и справяне с демографския срив.", "date": "2019.10.29", "title": "Йордан Михтиев, движение Заедно за промяна: Подкрепям Явор Божанков"}
{"url": "https://offnews.bg/zvezdi/produtcentat-na-krastnikat-pochina-na-89-714297.html", "text": "На 89-годишна възраст е починал Робърт Евънс, продуцент на \"Кръстника\" и \"Китайски квартал\" (\"Чайнатаун\"), предаде Си Ен Ен.\"Робърт Евънс, на чиято харизма биха завидели повечето актьори, на които той е дал шанс да участват в хитовите му филми, почина в събота\", съобщи говорителят му Моник Евънс.Евънс помага да се възроди \"Парамаунт Пикчърс\" през 60-те и 70-те години, като създава проектите \"Кръстникът\", \"Чайнатаун\" и \"Бебето на Розмари\".В документалния си филм \"Хлапето остава на снимката\" продуцентът разказва за живота, който води, както и за седемте си брака, както и за свободолюбивия си начин на живот.Еванс е бил женен за актрисата Шарън Хюгени, актрисата Камила Спарв, бившата Мис Америка Филис Джордж, бившия модел на Версаче Лесли Ан Уудуърд, актрисата от \"Династия\" Катрин Оксенбърг и бившия модел Виктория Уайт О'Гара. Но най-голямата му любов си остават филмите.Осем години е бил вицепрезидент именно на \"Парамаунт\". Пред \"Ню Йорк Таймс\" описва себе си като \"много лош директор на моменти\", защото \"се включва най-много при снимките, но оставя останалите неща да вървят по течението\". \"Имах късмет, защото снимките, които направих, бяха успешни, но в последните няколко година разбрах, че не искам да седя с агенти и да подписвам сделки\", добавя пред изданието той. Питър Барт, автор от \"Ню Йорк Таймс\", пише няколко статии за агресивния продуцентски стил на Евънс. Причината за това е, че когато става вицепрезидент на \"Парамаунт Пикчърс\", продуцентът поставя условие да бъде и независим. Описва се като „отшелник“ в интервю за Vanity Fair през 2017 година и признава, че предпочита да живее спокойно в имота си, който някога е бил собственост на Грета Гарбо.През 2013 г. прожекционното му студио и \"холивудските му спомени\" биват опожарени. \"Това е едно от най-лошите неща, които са ми се случвали\", споделя той.", "date": "2019.10.29", "title": "Продуцентът на 'Кръстникът' почина на 89"}
{"url": "https://offnews.bg/obshtestvo/tretoklasnik-pochina-sestrichkata-mu-v-bolnitca-v-dobrich-714286.html", "text": "Третокласник почина, а 11-годишната му сестра е в тежко състояние в болницата в Добрич. Според лекари причината е хранително отравяне.  Децата са от генералтошевското село Кардам, съобщи Дарик. След прием на храна децата се почувствали зле, повикан е лекар. Той им изписал медикаменти. Две от децата обаче не се повлияли. Според запознати момчето починало в дома си.11-годишното момиче бе прието за лечение в ранните часове на денонощието, сподели директорът на многопрофилната болница за активно лечение в Добрич д-р Светозар Байчев. Детето постъпило в Спешно отделение в увредено състояние, настанено е в Детско отделение. Има засягане на сърцето, учестена сърдечна дейност, най-вероятно токсикация, но не можем да кажем каква е причината за нея, обясни д-р Байчев. По думите му останалите деца от семейството се чувстват добре, нямат признаци като на приетото в болницата в Добрич момиче.Извършена е аутопсия на починалото момче от Кардам. При нея не е установено нещо, което да показва причината за смъртта, съобщи началникът на Отделението по съдебна медицина д-р Димитров. Той допълни, че ще бъдат направени допълнителни микробиологични, токсикологични и хистологични изследвания.", "date": "2019.10.29", "title": "Третокласник почина, сестричката му в болница в Добрич"}
{"url": "https://offnews.bg/zdrave/prof-zdravko-kamenov-zhiveem-v-pandemia-ot-zaharen-diabet-714282.html", "text": "\"През 2000 г. е имало 151 милиона хора с диабет на Земята. Досега, само в рамките на тези двайсетина години, броят им се е увеличил близо три пъти. Най-вероятно след още двайсетина години ще стигне почти 650 милиона, така че ние живеем в една пандемия от захарен диабет и един от 11 души на Земята във възрастта от 20 до 79 години има заболяването\", заяви ендокринологът проф. Здравко Каменов по БНР.По данни на Българското дружество по ендокринология от 2019 г. болните от диабет у нас са 426 000, а недиагностицираните 137 000. Общата заболеваемост от диабет по света е нараснала 3 пъти за последните 20 години.По думите на проф. Каменов комплексното лечение, което се провежда в момента, дава възможност да се избегнат последиците от заболяването - сърдечносъдовия и бъбречния риск.Експертът допълни, че от 2008 г. съществуват убедителни данни от доказателствената медицина, че само контролът на кръвната захар не е достатъчен, за да се намали сърдечносъдовия риск. Това според него означава, че той трябва да е индивидуализиран, няма общовалидни препоръки. Проф. Каменов съобщи, че вече са факт множество големи клинични проучвания, с които са идентифицирани лекарства с много добро действие при сърдечносъдов и бъбречен риск на хората с диабет.Специалистът е един от домакините на конгреса на Централноевропейската диабетна асоциация, който ще се проведе в столицата от 31 октомври до 2 ноември.", "date": "2019.10.29", "title": "Проф. Здравко Каменов: Живеем в пандемия от захарен диабет"}
{"url": "https://offnews.bg/nashite-avtori/kalin-terzijski-abstraktnata-svoboda-na-izbora-714253.html", "text": "Сигурно за свободата на избора се е изписало толкова, че и пет Александрийски библиотеки не биха го побрали. Ако естествено все още съществуваха, а не бяха изгорени от развилнели се любители на лекия живот без книги и четене. Та как така и аз – прост лекар и необразован в изтънчените науки човек - ще скоча да говоря за свободата на избора? За целта си има философи и хуманитаристи, социолози и политолози. Нали така?Но именно това ме дразни в нашето време: от една страна всеки си говори без никакво угризение каквото му дойде на ум... Под „всеки” разбирам „всеки радостно-тъп човек”, всеки неопарен от слънцето на образованието. Ако се заслушаме в идеите на Дънинг и Крюгер – колкото по-слабограмотен си, толкова си по-самоуверен и толкова повече смяташ, че знаеш напълно достатъчно. И обратното – колкото по-образован си, толкова повече се съмняваш в количеството и качеството на знанията си. И се получава така: слабограмотните плещят на шир и длъж. Но ако си сравнително образован човек, ти се смущаваш да говориш по теми, които смяташ, че „не са ти работа” и че „не разбираш от тая материя”. И какъв е резултатът? Навсякъде, където се говори публично, се изказват едни напълно доволни от знанията си (по Дънинг и Крюгер) слабограмотници, а образованите хора си мълчат, защото винаги смятат, че не знаят достатъчно. И така...А свободата на избора е велико нещо. И сега ни предстои да я усетим, измерим, изпробваме и осмислим в нейния политически вариант.Непременно гласувайте! Така чувам да се шепне оттук и оттам. Остави другото, но неведнъж се е случвало някои особено активни люде да ме агитират да се включа в техния политически проект, да застана редом с тях, че даже и да оглавя тяхната партия. Тоест – да се превърна от същество, което избира, в такова, което го избират. Искам да кажа – имам лично отношение към цялата тая работа с избирането. И затова мисля упорито по този въпрос.И ето - появява се пред нас човек и казва: изберете мен!И за да ни убеди да направим това, той ни представя своите цели.Цели?В жаргона на злободневието се наричат по-скоро „предизборни обещания”. И този израз вече е толкова негативно натоварен, толкова пейоративни конотации са се прилепили към него, че бих препоръчал повече да не се използва. „Предизборни обещания” звучи по-подигравателно от „мангасар” или „педераст”.Но тук идва опитният консуматор – тоест всеки от нас (всеки от нас, дори и без да си дава сметка, е най-опитен и най си го бива в едно – да е консуматор!) и си казва: нима всяка фирма не рекламира себе си като най-добра? Нима това, което се казва в рекламите, е вярно?Всички ние сме опитни консуматори, а това ще рече – дълбоко скептични хора! Нямаме вяра на рекламите.Но тук идва един смешен и много забавен парадокс: както не вярва в рекламите, консуматорът така и само в тях вярва!За него няма Бог, няма Санкта Юстиция, няма мощи на светците и Свещена Истина. Той се подиграва на рекламата, има скептично и небрежно отношение към нея – но е изцяло неин роб. Зомби на рекламата е съвременният човек.Защото просто няма друго, на което да се облегне.Съвременният консуматор – тоест аз и всеки друг сегашен човек – знае Света благодарение и през... рекламата за Света!(посетете Бали, непременно открийте завладяващата магия на Халкидики, усетете святата атмосфера на Атон! – все рекламни брошурки!)И така: обикновено този, който ни се изпречва и казва: \"Гласувайте за мен!\" – е напълно непознат (и също така – непознаваем) за нас човек!Как така – ще кажете. Та нали ние виждаме делата му, а е казано: по делата им ще ги познаете!Но в нашето време делата винаги са продукт на една успешна или по-малко успешна маркетингова комуникация. Или казано на по-прост език – пиар и реклама. Особено пък делата на политиците и обществените фигури:чист пиар и реклама са делата или поне това, което ни представят за свои дела!А непознаваем е за нас този, който ни се представя и държи да гласуваме за него, защото все пак всеки човек си е сам по себе си непознаваем. Той самият е нещо, което гради себе си с всеки нов избор! Нека бъдем малко от малко екзистенциалисти и да си признаем: с всеки избор всеки от нас става това, което ще бъде в следващия час или ден. Или простичко казано: както допреди малко си бил ангел, така с две три хубави свинщини (които сам си избрал да направиш) ти се превръщаш в какво? В свинкя, драги приятели и колеги! Така че ако някой ни обещава рая – откъде да знаем, че след час или ден той няма да запретне ръкави и да ни извърти такъв ад, че ум да ни зайде. Или айде, не ад – по нашите ширини адът обикновено се заключава в една обичайна, българска кочина.И така: Как да избираме? Как да си изберем най-подходящи управници-политици за сезона? Както се избират продукти в моловете?Нима не сме тотално поробени от тая концепция: най-добрата реклама продава най-добре?!Тоест – няма никакво значение качеството на продукта; ако рекламата му е добра, значи – купуваме го и туй то!Всеки е наясно: която фирма има най-много средства за реклама – най-добра реклама ще направи на своя продукт! И ние – щем - не щем, водени от своите консуматорски инстинкти, ще купим (изберем) именно него.Хвала! Ми то така е правилно! – така си казвам в миг. Щом фирмата има най-много средства за реклама – значи тя има и най-много средства за производство, а вероятно от това следва, че и продуктите и ще имат най-високо качество. Тоест – качеството на рекламата е правопропорционално на качеството на продукта! (Това мислене се опитват да ни имплантират в тиквите, а и ние не се съпротивляваме.)Но все пак... Дали няма да се появи хитрец, който прави, струва и спестява средства от средствата за производство? За да ги даде за реклама. Защото, както се вижда – тя е достатъчна, за да бъде избран продуктът...Нима не е достатъчно един политик да ни надуе достатъчно главите с извънредно хубавия си вид, дела (пиарски), послания и обещания – за да го изберем? А след това продуктът му да е чиста плява. Защото пари за производството не са останали?Ще гласувам, вероятно. Но ще се опитам да заобиколя рекламната схема. Как се прави това? Може би на основата на добрата, стара интуиция? На основата на едно консервативно, партийно-обвързано мислене? Все още не съм наясно. Но ви препоръчвам и вие да не бъдете наясно. Поне не и докато не сте помислили много, много хубаво.Защото да си наясно просто ей така – защото си си наясно по принцип – е феномен, характерен за тия по Дънинг-Крюгер, които не са много... хм, така де – за тъпчовците.", "date": "2019.10.29", "title": "Калин Терзийски: Абстрактната свобода на избора"}
{"url": "https://offnews.bg/izvan-terena/kristiano-ronaldo-pokaza-ogromnata-si-klasa-i-izvan-terena-714305.html", "text": "Португалската мегазвезда на Ювентус Кристиано Роналдо за пореден път показа огромната си класа и извън терена.34-годишният нападател вдъхнови по впечатляващ начин момичетата от националния отбор на Португалия до 17 години, които се класираха на Евро 2020, след победи над Израел (4:1) и Латвия (4:0).Той написа специално послание за момичетата с мотивиращи думи и им изпрати по един чифт от най-новите футболни обувки на Найки - \"Mercurial Dream Speed\", всеки на стойност от 500 евро.\"Здравейте, момичета! Изпращам ви тези обувки и се надявам да изпълните мечтите си, каквито и да са. Когато аз бях дете, имах една обикновена и луда мечта - да стана най-добрият футболист в света. Посветих живота си на тази цел - във фитнеса, на тренировъчното игрище, правех всичко, за да я постигна.Важно е да имаш мечта, а още по-важно е да работиш здраво за постигането й. Аз постигнах своята и ви вожелавам и вие да сбъднете своята. Щом аз мога, можете и вие.Поздравления за достигането до европейските финали. Останете концентрирани и преследвайте победите. Успех и се наслаждавате на тези обувки\", казва Роналдо, който има 700 гола в кариерата и продължава да покорява рекорд след рекорд.В същото време стана ясно, че португалецът е най-вероятният нов носител на \"Златната топка\" на \"Франс Футбол\". Той е бил посетен от екип на изданието, което подсказва, че ще спечели трофея за шести път.", "date": "2019.10.29", "title": "Кристиано Роналдо показа огромната си класа и извън терена"}
