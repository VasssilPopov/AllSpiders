{"url": "https://offnews.bg/politika/nfsb-se-sabira-dnes-v-burgas-da-reshi-ostava-li-v-koalitciata-687301.html", "text": "Националният изпълнителен комитет на НФСБ - партията на вицепремиера Валери Симеонов - се събира тази вечер в Бургас, за да реши бъдещето на формацията в коалицията \"Обединени патриоти\".Резултати от съвещанието се очакват тази вечер или утре, съобщи самият Симеонов, цитиран от агенция \"Фокус\".Още вчера, след обявяването на оставките на трима министри от кабинета \"Борисов 2\", Симеонов изрази недоволство, че този ход не е съгласуван с него. Той даде да се разбере, че може да преосмисли участието на партията си в коалицията.Че рокадите в правителството не са съгласувани с тях, обявиха и от ВМРО. Те поискаха спешна среща с коалиционния си партньор ГЕРБ за изясняване на ситуацията. От \"Обединени патриоти\" задоволство от кадровите смени изрази единствено лидерът на \"Атака\" Волен Сидеров.Очаквайте подробности.", "date": "2018.09.01", "title": "НФСБ се събира днес в Бургас да реши остава ли в коалицията"}
{"url": "https://offnews.bg/nashite-avtori/res-l-mistar-70-soul-searching-687296.html", "text": "Липсата на помитащ протест срещу отровното съглашателство ГЕРБСДПС, което убива хора с невежеството и крадливостта си: един от общо двамата български гении, Алеко, сякаш е предвидил нашата вечна “азиатска” пасивност и бягство от отговорност. “Ето, тамам сега му е времето, ама на, кураж липсва! Сега да има някой да освободи Македония…”***Някой друг да освободи Македония. Някой друг да ни свърши работата. Докато пийваме. Наздраве. Чок татлъ.***Дори на президента Радев почна да му просветва под невидимата фуражка, че мини-възраждането почва от реформирана и работеща съдебна система. За което говорим от три години насам. ***Трагичната катстрофа край Своге: да се обзаложим, че доказателствата, ако въобще ги има, ще изчезнат without a trace. Така да се каже.***Смяна на трима накуп? Това го е правил само Моуриньо през 2005 на полувремето в един мач с Нюкасъл за FA Cup през 2005. И не проработи. И тази своеобразна буцефска “хекатомба” (тритомба?) няма да проработи.***Стана и съвсем идиотско: древната дума на гърците за “трима” е “трейс”, не се шегувам. Някой като Анаксагор би се пляскал по древногръцките си колене под пеплоса от смях, ако можеше да ни види.***Тази тройна “жертва” от вчера някак ни съобщава (между редовете), че Буци почва да схваща. Че вече не е просто до уши в собствените си говна, а се е потопил. И продължава да “вдига нивото”, ще прощавате за старогръцкия.***Страх го е. Усеща с дебелата си, мутренска кожа, че тригъзата ламя ГЕРБСДПС (с помощта на Шишко Войвода и лидера на “Атака”, гнус ме е дори да му кажа името) не е вечна. ***Името им все още е легион: чиновнически семейства, местни деребеи плюс зависим местен прекариат, и декласираните. Как се изрива това неокомунистическо гюбре?!*** IDGAF-“философията” не работи (стига Буци да знаеше какво е това).***Сега Буци отсича ритуално няколко глави (вътрешният Радев, който не е много остра глава, бузестото пеефско човече Нанков и “шперца” на транспортните кражби Московски). Но ако тези са в оставка, Буци без никакво съмнение трябва да е начело на оставките – за цялостно творчество.***Ако се отървем от Буци, Корнелия и онези от обединените гепачи, самото IQ на властта няма как да не скочи от само себе си.***Shlaraffenland 2.0, това сме ние. Това е всичко - и все ще е така, както пее Милена Славова в една от най-хубавите български песни евър.***Цялата ГЕРБСДПС-държава е един дефектирАл “диск”, ако перифразираме Буци.***Тоталното им невежество, съчетано с нечовешка наглост и кражби. Кражби от вас. Лично от всеки от вас. И най-вече от децата ви.***Поне за мазута от дефектирАлия, потънал през 1921 кораб край Созопол, вече можем да се съгласим, че е виновен Стамболийски. Имал е сума ти време да източи мазута, преди да го обезглавят през 1923. ***Чуждите инвестиции били паднали 12 пъти от 2008 насам? Нямате нужда от модална логика защо, само от аристотелова: кой чужд инвеститор ще се съгласи да му вземат между 50 и 70% “още на летището”?! Това е нeщо като национален dénouement – т.е. крайният резултат от сегашните партии никога (философски, икономически и всякак) няма как да е в полза на България. Особено начело с, хм, МЕРБ – Мутрите за “европейско”, канализирано нещо си там развитие на нещо тяхно.***Като стана въпрос за Буци: питайте неговия “втори университет”, вече някак жалкия и възрастен Кобург, към когото възпитанието ни задължава да се отнасяме милозливо и с необходимата verecundia aetatis, като към всеки човек, роден през 1937. Но т. нар. “Симеон Втори” е великолепен и поучителен пример какво става, когато се сдружиш с мутрите (passim): накрая ти взимат всичко, докато те тупат по кокалестото, аристократично рамо.***Друг е въпросът, че Кобургът, с кражбите на своя арсенлюпенски дриймтийм (основно Велчев, Катев, оня Ники, другите не ги помня), прееба - без извинение - нашия порив да станем нещо като Унгария. И сякаш заложи “концепта” за нереалното крадене в бъдещите правителства.*** Държавата на Буцефал в момента: когато си гепил от поръчката и внезапно стане “мяу” (със 17 починали, Господи), бясно търсиш други виновни – щот сте комбина и се пазите един друг, фирмата и “държавата”. Звъните си ококорено и си викате (сякаш застинали като в диорама), кво станА, бе, г-н Борисов, майката си ебА, дай да видиме кво моеме да напраиме да го опраиме това. (Ето това са смъртоносните челюсти на корупцията, дет всички у нас иначе са съгласни с нея на първо ниво.) Щот още в заданието за некви десетки милиони ремонт са заложени 70-те процента за буцефалското управление. ***Да не почвам за “бизнеса” с ремонтите на ремонтите.***Оттук нататък ще ми простите киргекоровската ирония - от сорта, че Търговският регистър, пак оттук нататък, само с колан.***Понякога “властовите” фирми ги разбирам – нещо за, да кажем, 100 милиона, например метрото, трябва да го направиш с 30 милиона, след като си се отчел на Буци и приятели. Но всъщност не – защото става въпрос за човешки животи. Човешки животи, г-да мръсни, крадливи основно гербаджийски копелета.***Но хайде за момент да си оправим вкуса в устата. Понеже почина АрИта Франклин (а не някаква “Арета”, както я наричат инептите): всички я оплакват в стил “кралицата на соула си отиде”. Разбира се, Арита беше извънземна певица, но се опасявам, че никой у нас не знае какво е това “соул”, коя е тя, откъде е дошла, затова – да обясня какво е соул.***The business of soul music is salvation. Т.е., соул-ът е създаден като квази-християнска музика в Америка, която си мисли, че иска да спаси света. “There’s a song that I sing”, пее Соломон Бърк в “Everybody Needs Somebody To Love”, “and I believe if everybody was to sing this song, it would save the whole world”. Джеймз Браун един вид добавя в нечовешката си кавър-версия на “Lost Someone”: “I’m not singing this song for myself now, I’m singing it for you, too”. И в двата случая – кротко, ала донякъде апокалиптично послание. Соулът не само “краде” от госпъла (включително поп-версиите на Рей Чарлз и Сам Кук), но и създава: комбинация от ритъм-енд-блус и фундаментално американско християнство.***Джеймз Браун, нереален певец, съсипан от собствените си демони. Уилсън Пикет (бивш Виолинер и “жертва” на преподобния Джулиъс Чийкс) е другият първопроходец, с грапавия си глас. Сам Кук, и той нереален певец, привнася сладовитото пеене още от Соул Стърърс. Отис Рединг, с отвратителните му костюми, но и нечовешкия глас. Джо Текс. И, разбира се, Соломон Бърк – King Solomon – погребален агент и чудовищен певец, когото справедливо наричаме “бащата на соула”.***Соулът всъщност е популярен в САЩ само в началото и средата на 60-те; когато за пръв път се събужда “black pride”, наред с активизма за граждански права. Самата музика произлиза от все още обществено смазаните черни, но и от усилията им за адаптация в едно, по същество, враждебно общество. Соулът нямаше да го бъде без потисничеството на белите, досущ както блуса десетилетия пред това – и в този смисъл тази музика е conscious anachronism, a prideful return to roots which sought in its own way to reverse a century-old impulse towards assimilation into the so-called mainstream of white society. (Сори, че пак слип-нах на английски.)***Соулът, както казва колегата Питър Гуралник, трябваше да изчезне с победата за черни права, горе-долу като Чикаго-блус-сцената или “бялото” рокабили от Тенеси преди Елвис. Но по моему е по-сложно – всички, които “създават” соула, са под aegis-а на Atlantic. Chicago’s Chess Records подадоха ръка на блуса; Sun-лейбълът в Мемфис създаде първо Сам Филипс, а след тва и Елвис.***Соулът започва през 1961 с “Just Out Of Reach”на Соломон Бърк; дотогава Атлантик имат нечовешки поп-изпълнители като Рей Чарлз (който, технически, никога не е бил “соул”; фактът, че и до днес се раздавате в провинциалните дискотеки на “Hit The Road Jack”, някак го доказва). И продължава с “If You Need Me”. Ако не беше Бърк, нямаше да има Wicked Pickett и “That’s How Strong My Love Is”, “Mr. Pitiful”, “I’ve Been Loving You So Long” и “Respect”. Но да признаем и влиянието на Букър Ти енд дъ Емджийс, Руфъс енд Карла Томас, Уилиъм Бел, а по-късно – и Сам енд Дейв. Да не говорим за самия Уилсън “Уикед” Пикет и неговия нечовешки китарист Стийв Кропър; двамата написаха може би най-великата соул-песен, “In The Midnight Hour”.***Разбира се, вие не сте и чували за Джо Текс, повлиял на Джеймз Браун и Арита, с неговите “Hold What You’ve Got”и “Don’t Make Your Children Pay”. ***Второто заглавие е чудесно и за нашата сегашна, “гербава” ситуация – don’t make your children pay.***Соулът след 1966 е основно Пикет – “Land of 1000 Dances” и особено “Mustang Sally”; втората чудесно интерпретирана във филма на Алън Паркър “The Commitments” през 80-тe. Някои автори, сред които не съм аз, дори смятат, че Пърси Следж е соул.***Истината е, че т. нар. “поп-соул” де факто започва през февруари 1967, когато промоутърът Джери Уекслър организира записите на две парчета на чисто новия артист Арита Франклин: “I Never Loved A Man (The Way I Love You)” и “Do Right Woman – Do Right Man”. Това е и краят на “класическия соул”. Оттам насетне, почти всичко е Арита. Извинявам се, но пак на английски, не мога да се въздържа, мисля на този език: the sense of common purpose which had animated the soul movement for 3-4 years was gone, the almost uniform level of achievement suddenly shattered by the entrance of someone so uniquely gifted, so transcendent in her art that all others were dwarfed by comparison. Да, това беше Арита, Господ да я благослови.***Тук трябва да прибавим две събития – Отис Рединг умира в самолетна катастрофа през 1967, а Мартин Лутър Кинг е застрелян през 1968 (Малкъм Екс е отделна тема). След тези събития (и след “Say It Loud” на Джеймз Браун), кралицата беше само една. Разбира се, куп хора искаха да са “сюпър соул” – Джеси Джеймз, Фил Флауърс, Фреди Скот, Джеймз Кар, Кларънс Картър, Лора Лий, дори сестрата на Арита – Ерма. Но нищо, нищо не се мери с Арита Франклин, най-добрата черна певица след Ела Фицджералд. Соул-музиката: an ineluctable tide, somehow comforted by the overwhelming feeling of community.***Да се върнем у нас, за да напомня и нещо друго: глупавата държава “ходи” след трагичните събития, а некви иначе интелигентни съглашатели като Томислав Дончев “обявяват мерки” и некви нови агенции (а то от 2003 имало подобна “агенция”). Умната държава – например Словения, или пък Чехия - отдавна е предвидила всичко, доколкото е възможно – законово, подзаконово и всякак.***Помните ли Божков (вече покойник), комуто излезе прякорът “мистър 10%” през 90-те? В сравнение с ГЕРБ той е обикновено “чавдарче”. Начело на ГЕРБ днес е “мистър 70%” – или, по-точно, господата, Messieurs 70%, ако прибавим и цялата му система от котараци и други гепачи (еле па и дебелия “колега” от ДПС). Т.е. ГЕРБ на Борисов дърпат поне 70% от всичко – обществени поръчки, еврофондове, дори от заплатите на повсеместно назначените “калинки”. Ако си “калинка” със заплата например 13К (като онази мишка в КФН), връщаш по един или друг начин поне 2-3 в ГЕРБ. И ГЕРБ, или МЕРБ, тази чудовищна мафиотска структура, са безмилостни, ако “закъснееш”. Лейтенантите ходят, събират и носят в патримониума на Буци. ***Да, точно в ТАЗИ държава живеете. ***10% днес пък е просто част от “ставката”, чрез която едната трета от “бизнеса”, който принадлежи на ДПС (основно чрез Пееф), връща под масата на ГЕРБ.***“ГЕРБ” ли казах?! Би трябвало да се прекръстят не на МЕРБ, а на ГЕП. “Граждани за европейско присвояване”.***А най-смешното е как БСП вият като улични кучки, че сикаджийският – вече превърнат в държавен – модел на Борисов ги държи сравнително гладни, докато тайно делка с ДПС (въпреки че леко пуска на кирчодобревците да се “хранят” по малко, щот са едно и също). А имаше едни други времена, в които СИК, по начало изобретение на БСП, “бачкаха” изцяло за своите червени демиурзи, и бяха безмилостни. Така неприятната иначе (и с проследимо IQ около 95) лелка Корнелия не скача реално, щот много добре знае коя партия създаде не само СИК в средата на 90-те, но и - чрез съглашателство с т. нар. “цар” – самия Буци. ***Корнелия е лош избор на powers that be и те го знаят. (Ченгетата, издишате, издишате, дет викаше Миташки.) И скоро ще се върне в небитието, по кантианскому (т.е. заради липсата на всякакъв морален императив). След като още малко я употребят за своите, хм, PR-цели.***В момента Дъртият съвет обмисля как да създаде ново ляво движение, което да стане силна лява партия, и да ни управлява в следващото десетилетие, след края на все по-изчерпания проект “Буци”. Но засега не намират фронтмен, освен уж наличния Румен Радев. Който е толкова отчайващо невнятен, че вече обсъждат дори Слави Трифонов.***Ето и един напълно безплатен PR-съвет от мен към господата masters of puppets от бившето ДС: ils n’ont rien appris, ni rien oublié - Талейран след революцията. Но важи и днес: Talleyrand aurait prononcé cette phrase au sujet des nobles émigrés qui avaient quitté la France sous la Révolution et qui regagnaient le pays arès la chute de Napoléon 1er en 1814. Все ще намерите една секретарка, която да ви го преведе.***А целият whataboutism на премазаната истинска опозиция е сведен до пеефско glee. В напълно превзетите медии.***“Прогресистите”, с цялата ми обич, условно, трябва да се научат да говорят на “простаците”. Което, разбира се, няма да стане. Ерго – единственият “десен” шанс в момента е да се конструира чисто нова дясна партия от орбанов тип, която да използва принципа на siege mentality.***Тази нова дясна партия (на градския плебс, hopefully) обаче трябва да се пази от сегашния просташки и търговски национализъм на крадливите “патриоти”, който е последно убежище на посткомунистически негодници като Каракачанов (старите войводи биха му теглили ножа, без да му се обясняват) и обикновени “момичета с хлабав морал” като Сидеров. И, по възможност, да се пази и от псевдофолклорните потурщини.***Помните ли онзи филм на Ридли Скот? Светът, в който са допуснати грешките, е различен от света, в който можеш да поправиш грешките. И, по думите на мексиканската мафия, скръбта няма стойност – а второто, уви, няма как да се случи. Ти си това, което си създал с постъпките си, и прошка няма. Хубаво е и Буци да го гледа. Щот възмездието, рано или късно, идва – макар и с малки стъпки.***Новите “десни” трябва да са болезнено откровени, нещо като най-новата рапърка Saweetie, която ни напомня, че ше е много скъпа курва още от първото си парче - със стиха “charge you by the minute cos my time is very pricey”.***Румънските протести: няма кого да чакаме, българските емигранти са твърде цинични и самодоволни, за да дойдат да протестират, пък и не са ни длъжни с нищо. Сегашното ГЕРБСДПС трябва да го пометем НИЕ - и тази държава да заприлича поне – поне! - на Словакия. Примерно.***В противен случай, ако не излезете да ги пометете, само тук в Offnews и на още едно-две места в интернет ще си четете какво е истинското положение en pointe. И това ще е всичко. А строго фалическото лого на думнатата фирма “Олимпик” (което даже имитира дорийски ордер) ще ви напомня какво да очаквате от тази власт.***Кога ще разберете, че мистър 70%, простакът от БанкИ, неприятният сикаджийски слуга, всъщност – като емоционална интелигентност – е на около 13-годишна възраст? Но ви управлява като нов Тодор Живков? Как изобщо е възможно?! Хелоу!?***И въпрос към “тарикатите” на всички нива: хубаво, сега печелите, но не се ли светвате, че мутрата си е мутра и знае само едно - ще дойде да ви вземе всичко? Както иззе имотите на Кобурга и кинтите на подопечните му крадци? Или надеждата е, че все ще остане нещо, 10-тина процента от откраднатото?***Понеже стана дума: ето набързо за кво се “бори” Кант с неговия “категорически императив”. Този притворен човек, цял живот живял в Кьонигсберг (днес руски анклав, Калининград), ни предлага трансцдентален идеализъм – опирайки се на епистемологията, Аристотеловата метафизика и Хюмовата етика. “Моралната” му философия е нещо като вяра, че ние, като рационални същества, знаем априори кое е добро и зло, но и имаме тегобата да правим морален избор. Но моралът при Кант трябва да се оценява според намеренята и мотивите, а не според последиците. Ако има изобщо валидна причина за нашите постъпки (или пък за нашето разбиране за добро и зло), тя е универсално валидна. Моралът се базира на разума, досущ като науката, и моралните закони вътре в нас, които сме си поставили, са неотменими – точно като законите на физиката. И тъкмо в това е неговият “категорически императив”: “act only according to maxims which you can will also to be universal laws”. По-късно, разбира се, омеква и добавя, че не бива да стъпваме по гърбовете на другите, и че другите не са ни длъжни с нищо – откъдето и днешното разбиране за свобода. ***Да допълня Кант, ако позволите: най-трудното нещо на света е да имаш избор.***Пак да попитам: наистина ли сме в състояние на гербаджийска атараксия – и не искаме да протестираме срещу всички тези простаци и инепти, което преебават бъдещето на нашите деца?***Наистина ли???", "date": "2018.09.01", "title": "Res L: Мистър 70% (Soul-searching)"}
{"url": "https://offnews.bg/sviat/ranenite-s-nozh-na-garata-v-amsterdam-sa-amerikantci-687302.html", "text": "Двамата души, ранени вчера от нападател с нож на главната холандска железопътна гара в Амстердам, са американски граждани, които били туристи, предаде Асошиейтед прес, цитирана от БТА. Агенцията се позовава на писмено изявление на американския посланик Пит Хукстра. Раните на пострадалите са сериозни, но няма опасност за живота им.Полицията продължава да разследва какви са били мотивите на нападателя - простреляният и задържан 19-годишен афганистанец. Не се изключва възможността да става дума за проява на екстремизъм.Късно снощи кметството на Амстердам заяви, че няма основания да се смята, че американците са били умишлено избрани за мишена на атаката.Задържаният афганистанец е разпитван в болницата, където е настанен. Според полицията той има германско разрешително за пребиваване.", "date": "2018.09.01", "title": "Ранените с нож на гарата в Амстердам са американци"}
{"url": "https://offnews.bg/112/tezhko-e-sastoianieto-na-dvama-ot-postradalite-na-105-i-km-na-magistra-687303.html", "text": "Тежко е състоянието на двама от ранените във верижната катастрофа, която стана по-рано днес на 105-и километър на магистрала \"Тракия, в близост до Паарджик.Единият от тях е настанен в болница \"Свети Георги\" в Пловдив и е с ампутиран крак.Друг ранен  е в болницата в Пазарджик с опасност за живота, съобщава агенция\"Фокус\", цитирайки говорителя на полицията в Пазарджик.Още двама души с по-леки наранявания са настанени в областната болница в Паарджик,", "date": "2018.09.01", "title": "Тежко е състоянието на двама от пострадалите на 105-и км на магистрала 'Тракия'"}
{"url": "https://offnews.bg/gimnastika/kraiat-na-edna-era-neshka-robeva-se-sboguva-s-hudozhestvenata-gimnast-687308.html", "text": "Поради здравословни причини легендата на българската художествена гимнастика Нешка Робева напусна поста треньор на немския ансамбъл.Това обяви самата тя, като публикува съобщение в официалния си профил в социалната мрежа Фейсбук.\"\"", "date": "2018.09.01", "title": "Краят на една ера: Нешка Робева се сбогува с художествената гимнастика"}
{"url": "https://offnews.bg/politika/puskat-ni-falshivi-novini-kato-po-uchebnik-na-kgb-oplaka-se-borisov-p-687309.html", "text": "У нас се тиражират фалшиви новини, които са заплаха за Националната сигурност.Това коментира премиерът Бойко Борисов във Варна по време на XI летен университет на МГЕРБ.По думите на Борисов тези компромати са като извадени от учебник на КГБ.\"Фалшивите новини пряко кореспондират с учебника на КГБ за създаване на компромати. В този учебник пише, че трябва да се създаде такъв компромат, че когато засегнатият го чете, самият той да се отврати от себе си\", заяви той.Борисов припомни няколко такива истории - за острова с Гърция, за къщата в Барселона, че подарил диамант за 12,5 млн. долара, че дъщеря му карала по магистралата с 300 км/ч. Най-голямата фалшива новина, спроед него, бил скандалът с бюлетините в костинбродкста печатница, който свалил процентите на ГЕРБ и довел на власт кабинета \"Орешарски\".", "date": "2018.09.01", "title": "Пускат ни фалшиви новини като по учебник на КГБ, оплака се Борисов пред младежите на ГЕРБ"}
{"url": "https://offnews.bg/obshtestvo/zhiteli-na-bozhurishte-protestiraha-v-podkrepa-na-shofiora-grigor-grig-687313.html", "text": "Жители на Божурище се събраха на протест в защита на своя съгражданин - шофьора Григор Григоров, обвинен за трагедията край Своге, предаде БНР.Те настояват за справедлив процес за задържания и за обективно и прозрачно разследване на причините за катастрофата.Съгражданите на Григоров са убедени в професионализма му и смятат, че той също е жертва на войната по пътищата.Протестиращите настояват за обстойно разследване на причините за инцидента, и най-вече - на проектирането и изграждането на пътния участък и текущото състояние на пътната настилка. Хората носеха плакати, на които абревиатурата АПИ бе разчетена като \"Айде, пак се измихме\". За пореден ден на протест излязоха и жители на Своге. те настояват за решаване на проблема с безопасността по пътищата.", "date": "2018.09.01", "title": "Жители на Божурище протестираха в подкрепа на шофьора Григор Григоров"}
{"url": "https://offnews.bg/ikonomika/trajna-tendentcia-nad-6500-chuzhdentci-rabotiat-v-morskite-ni-kurorti-687298.html", "text": "Чужденци от държави извън ЕС закърпват дупката за сезонни работници в морските ни курорти. Тенденцията е особено видима това лято - над 6500 чужденци са наети на работа от май досега.От години хотелиери и ресторантьори се оплакват, че трудно намират служители за летния сезон. И решението като че ли е намерено: внос на персонал от Украйна, Молдова, Киргизстан и др.Можете да ги видите да ви обслужват в хотелите и заведенията в Албена, Слънчев бряг, Златни пясъци, Св. Константин и Елена, Приморско. Много управители там наемат основно чужд персонал, а говорещите български са само в администрацията или при директното обслужване на клиенти. За служителите, идващи от т.нар. трети страни (т.е. извън ЕС), владеенето на български не е задължително. Обикновено това са млади момичета и момчета, които говорят руски и английски.6518 чужденци от трети страни са регистрирани за сезонна заетост (до 90 дни) у нас това лято, обявиха пред OFFNews от Агенцията по заетостта. 110 души пък са пискали право да работят тук за по-дълъг период - не 90 дни, а до 9 месеца.Най-много от сезонните работници, близо 5500, са от Украйна. 675 са от Молдова, 151 - от Киргизстан, 107- от Русия, 97 от Македония.Идващите на сезонна работа в България работят като камериерки, сервитьори, бармани, рецепционисти, готвачи, помощник-готвачи, кухненски рбаотници и др. Засега са съсредоточени основни в морските курорти.Колко получават?Чуждите граждани у нас следва да бъдат осигурени с условия на труд и заплащане, които не са по-неблагоприятни от тези за българските граждани в съответната категория труд, припомнят от Агенцията по заетостта. Това означава, че заплатите на чужденците са съобразени и с тези на българите в сектора.", "date": "2018.09.01", "title": "Трайна тенденция: Над 6500 чужденци работят в морските ни курорти това лято, най-много са украинците"}
{"url": "https://offnews.bg/112/pozhar-v-tovaren-vlak-kraj-selo-ploska-mogila-niama-postradali-687316.html", "text": "Пожар е възникнал в товарен влак в района на старозагорското село Плоска могила, съобщи БНР.Сигнал за инцидента е подаден към 15 ч днес.Няма пострадали хора. Щетите са само по превозвания товар.На мястото са изпратени два пожарни автомобила и шестима пожарникари.Вагонът е бил натоварен с ПДЧ плоскости.Пожарът е овладян, причините се изясняват.", "date": "2018.09.01", "title": "Пожар в товарен влак край село Плоска могила, няма пострадали"}
{"url": "https://offnews.bg/ikonomika/razshiriavame-reklamata-na-turizma-ni-v-sasht-frantcia-i-ispania-687314.html", "text": "Все повече туристи от САЩ, Франция и Испания проявяват интерес към България като туристическа дестинация, обяви пред журналисти във Велинград министърът на туризма Николина Ангелкова.Повишен интерес това лято имало още от италианците и австрийците.Ръстът на американски туристи в момента е 20 процента. В рекламната кампания за 2019 година ще включим и тези пазари, от които отчитаме ръст, макар средствата от бюджета да не позволяват реклама в абсолютно всички държави с интерес към нашия туризъм, посочи Ангелкова. ", "date": "2018.09.01", "title": "Разширяваме рекламата на туризма ни в САЩ, Франция и Испания"}
{"url": "https://offnews.bg/obshtestvo/natovaren-e-trafikat-po-granichnite-punktove-687315.html", "text": "Интензивен е трафикът на леки коли по граничните пунктове, съобщава \"Фокус\", като се позовава на данни на Гранична полиция към 18 ч днес.На българо-турската гряаница входът за леки автомобили е много натоварен.Интензивен трафик има също на ГКПП \"Калотина\".На ГКПП \"Маказа\", \"Илинден\" и \"Кулата\" много леки коли има и на входа, и на изхода.На българо-румънската граница са натоварени на всички пунктове, а на Дунав мост-Видин има интензивен трафик на входа за тежкотоварни автомобили.Нормален е трафикът на границата в Македония.", "date": "2018.09.01", "title": "Натоварен е трафикът по граничните пунктове"}
{"url": "https://offnews.bg/obshtestvo/sajtat-na-noi-ne-raboti-obnovena-687300.html", "text": "Сайтът на НОИ не работи днес. Гражданите не могат да правят никакви справки в него, не работи и секцията за електронни услуги, алармираха наши читатели.При опит за влизане на страницата на Националния осигурителен институт се изписва надпис 500 - Internal Server Error.Засега няма информация за причината.", "date": "2018.09.01", "title": "Сайтът на НОИ не работи (обновена)"}
{"url": "https://offnews.bg/sviat/dashteriata-na-dzhon-makkejn-kritikuva-tramp-na-vazpomenatelnata-sluzh-687318.html", "text": "Дъщерята на американския сенатор републиканец Джон Маккейн отдаде днес почит към покойния си баща чрез остра критика към президента Доналд Тръмп, когото, без да го назовава поименно, обвини в \"евтина реторика\" срещу човека, признат за военен герой и именит държавник, предаде агенция Ройтерс, цитирана от БТА.Меган Маккейн, която никога не е криела своето недоволство от атаките на Тръмп срещу нейния баща, откри възпоменателната служба в Националната катедрала във Вашингтон. На церемонията присъстваха лидери от Републиканската и Демократическата партия, дошли да се преклонят пред живота на бившия военнопленник от Виетнамската война и дългогодишен член на Конгреса.\"Той беше велик човек\", каза Меган Маккейн и продължи: \"Събрали сме се тук да скърбим за отминаването на американското величие, за нещо истинско, а не евтина реторика от хора, които никога не са се и доближавали до саможертвата, която той е отдал с такава готовност, нито за опортюнистично одобрение от онези, които са си живели живота в удобство и привилегии, докато той е страдал и служил\".Американският президент, който бе в открита вражда със сенатора и се изказваше пренебрежително за неговата военна служба, не присъства на тазсутрешната възпоменателна церемония. През това време той пускаше в \"Туитър\" текстове на други теми.Семейството на Джон Маккейн ясно бе заявило, че Тръмп не е желан гост на възпоменателните церемонии в Аризона и Вашингтон, нито на частното погребение утре във Военноморската академия в Анаполис, щата Мериленд.На церемонията, бившият американски президент Барак Обама отдаде почит на сенатор Джон Маккейн, негов някогашен политически съперник, предаде Асошиейтед прес.Демократът Обама нарече републиканеца Маккейн \"изключителен човек, боец, държавник, патриот, олицетворявал най-доброто в Америка\".Обама, който говори след друг бивш президент на САЩ, Джордж У. Буш, също опонент на Маккейн, каза за сенатора от Аризона: \"Той ни направи по-добри президенти\".Обама подчерта, че Маккейн е бил консерватор, но е разбирал, че има принципи, които са над политиката, а някои ценности са над партийните интереси.В словото си Буш заяви, че Маккейн е съчетавал \"смелостта с почтеността\" и че е ненавиждал \"злоупотребата с власт\".", "date": "2018.09.01", "title": "Дъщерята на Джон Маккейн критикува Тръмп на възпоменателната служба за баща си"}
{"url": "https://offnews.bg/futbol/manchestar-iunajted-si-spomni-za-berbatov-687299.html", "text": "На днешния ден преди десет години българският нападател Димитър Бербатов премина от Тотнъм в Манчестър Юнайтед срещу респектиращата сума от 30.75 милиона паунда.С пристигането си тогава на \"Олд Трафорд\" българинът стана най-скъпият трансфер в историята на Манчестър Юнайтед. Той счупи всички рекорди в клубната история на \"червените дяволи\" с платената за него сума.  на сайта на английския гранд публикуваха .\"Когато се качих на самолета за Манчестър, аз вече носех \"червената\" фланелка, в моето съзнание. Разбира се, добре е да имаш оферти и от други отбори. Това показва, че се справяш добре и и си играл добре. Аз обаче вече си представях как играя с Гигс, Скоулс и всички останали в Юнайтед.Историята за мен винаги е много важна, да уважаваш историята, която има и след това може да мислиш за бъдещето. А Юнайтед има всички тези легендарни играчи. Така че, още от момента, в който агентът ми каза, че ме искат, всичко беше ясно.Така стигнахме на летището, вървейки и говорейки си с агента ми, видях сър Алекс да ме чака. Помислих, че ще получа инфаркт. Какво, по дяволите?\", спомни се Бербатов.Нападателят прекара 4 сезона на \"Олд Трафорд\" като отбеляза 56 гола в 149-те си мача. Дебютният му мач за Манчестър Юнайтед във Висшата лига е на 13 септември 2008 г. срещу Ливърпул, в който Бербатов асистира за попадение на Карлос Тевес, но след като повежда, Юнайтед губи с 1:2.", "date": "2018.09.01", "title": "Манчестър Юнайтед си спомни за Бербатов"}
{"url": "https://offnews.bg/obshtestvo/slantce-i-dazhd-shte-se-goniat-prez-septemvri-esenta-idva-na-23-ti-687251.html", "text": "Септември започва със слънце и високи температури между 28 и 33 градуса, само в планините на Западна България е възможно леко да превали. Най-високите температури през септември у нас ще бъдат между 28 и 33 градуса, а най-ниските - между 3 и 8 градуса, според прогнозата на НИМХ.През втората половина от първото десетдневие времето ще бъде променливо. Ще има и превалявания, придружени с гръмотевици. През повечето дни и от второто десетдневие се очаква променливо време, с температури около нормата. Превалявания ще има около 11, 15 и към 18 септември. През последните дни от десетдневието температурите ще се понижат и при изясняване в края на периода по високите полета се очакват и първите слани.През третото десетдневие на месеца температурите ще бъдат близки и по-ниски от обичайните. Има вероятност за валежи около 22, 25 септември и в края на месеца.На 23 септември в 4 часа и 54 минути е есенното равноденствие и започва астрономическата есен. ", "date": "2018.09.01", "title": "Слънце и дъжд ще се гонят през септември, есента идва на 23-ти"}
{"url": "https://offnews.bg/politika/diankov-tcenite-u-nas-niama-da-skochat-ako-vavedem-evroto-aritmetic-687297.html", "text": "Възможностите България да привлича чуждестранни инвеститори бяха във фокуса на дискусията, организирана на Летния университет на МГЕРБ във Варна с бившия финансов министър Симеон Дянков. Пред младежите той изнесе лекция на тема „Българската икономика – по пътя нагоре“.Дянков посочи три ключови фактора, които са важни за развитието на инвестициите и са показателни, че в страната ни има добри условия за бизнес.„Първото условие е политическата стабилност. Тя дава дългосрочни перспективи”, изтъкна Дянков и даде пример с голям немски инвеститор, който планира да мести фабриката си от Румъния в България. „Честата смяна на правителства с различни политики в северната ни съседка прави условията там трудно предвидими. За последните 10 години там са се сменили близо 15 финансови министри, а у нас – двама в постоянни правителства и двама във временни. България е политически най-стабилната държава на Балканите”, увери Дянков.Като второ важно условие за привличането на чуждестранни инвестиции той посочи ниските данъци и стабилния валутен курс. „Имаме най-ниските данъци в Европа, а благодарение на валутния борд нямаме никакви съмнения какъв ще е курсът на лева спрямо еврото след 3 месеца или 3 години например”, подчерта финансовият експерт пред младежите. Той категорично опроверга притесненията в обществото ни, че ако България въведе еврото, цените ще се повишат. „У нас това е невъзможно. Чисто аритметично не може да стане, тъй като не сме с плаващ валутен курс. Ниските данъци и стабилността на лева също рязко ни отличават от държавите в нашия регион”, отбеляза Симеон Дянков. По думите му третият показател за ръст на инвестициите са възможностите за разширяване на пазара. „Това задължително изисква да се изгражда по-добра инфраструктура и да се развиват връзките със съседните държави”, убеден е Дянков и допълни, че усилията на правителството да подобри инфраструктурата и предприетите мерки за развитието й в северната част на страната ни са безспорна предпоставка за икономически растеж.Заедно с младежите бяха дискутирани и теми, анализирани в книгата на Симеон Дянков и Андерс Аслунд „Накъде върви Европа”. „Когато говорим за конкурентоспособност и привличане на инвестиции, трябва да разглеждаме не само условията в България, а и България като част от ЕС”, отчете още Дянков, който продължава да работи активно в областта на финансите и преподава в лондонското училище по икономика.", "date": "2018.09.01", "title": "Дянков: Цените у нас няма да скочат, ако въведем еврото, аритметично не може да стане"}
{"url": "https://offnews.bg/obshtestvo/trejs-zapochna-remont-na-patnia-uchastak-kraj-svoge-687317.html", "text": "От агенцията уточняват, че в момента не се работи в единствено в участъка на тежкия инцидент. Заради разследването работата на него ще започне веднага след завършване на процесуално-следствените работи.Версията за некачествен ремонт беше посочена от прокуратурата като една от възможните причини за тежката катастрофа.Изпълнителят на рехабилитацията на пътния участък в Искърското дефиле \"Трейс груп холд\" отрича версията некачествен ремонт да е една от причините за инцидента.", "date": "2018.09.01", "title": "'Трейс' започна ремонт на пътния участък край Своге"}
{"url": "https://offnews.bg/politika/dbg-borisov-da-ne-smenia-peshki-a-da-dava-ostavka-687281.html", "text": "Крайно време е министър-председателят Бойко Борисов да поеме лично отговорност за десетте години на своето управление, с което гарантира на държавата безпътица.Министрите на транспорта, регионалното развитие и вътрешните работи са нищо повече от „пешки за жертване“. Те изпълниха най-важната си задача - да прикрият с оставките си главният виновник за безпътицата. Този политически ход цели единствено спадане на напрежението и спасението на премиера, се казва в позиция на ДБГ. От Движение България на гражданите посочват още: Борисов винаги намира извинение за грешките си, ако не е Станишев или Орешарски, е някой министър или дребен чиновник, както във всички скандали до сега. Крайно време е премиерът да излезе пред обществото и да каже чувства ли вина за ковчезите край Своге, за безпрецедентния срив на Търговския регистър, за десетките случаи на корупция в собствената му партия, заради която хора умират постоянно – на пътя, в болниците, дори в сградата на Парламента.Категорично заявяваме, че назначаването на нови пешки, които ще слугуват отново на няКОЙ, а не на българските граждани, е безсмислено. Всеки ден, с който се удължава живота на ГЕРБаджийския модел за заграбване на парите на най-бедните данъкоплатци в Европа, е агония. Агония, поддържана от Обединените патриоти, които Борисов даже не счита за живи, за да консултира с тях ремонта на кабинета.Единственото, което може да подмени настоящия корупционен модел на управление с демократичен е голямо обединение на демократичната общност. Както направихме още през пролетта, призоваваме Борисов да се оттърси от страха си от служебно правителство на Президента Радев и да подаде единствената необходима оставка - своята.", "date": "2018.09.01", "title": "ДБГ: Борисов да не сменя пешки, а да дава оставка"}
{"url": "https://offnews.bg/obshtestvo/studenti-oblagorodiavat-dve-mezhdublokovi-prostranstva-v-stolichnia-kv-687305.html", "text": "Студенти от УАСГ представиха практични градски мебели, създадени специално за столичния квартал \"Лозенец\" в инициативата на BLD – Building Difference.С тях ще бъдат облагородени две междублокови пространства.През септември новите градски мебели ще бъдат монтирани на предвидените локации, за да създадат нови споделени места за жителите на Лозенец.Всички прототипи на изградените мебели бяха изложени в УАСГ през месец август. По този начин гражданите можеха да ги разгледат, да разберат повече за проекта и дадат обратната си връзка, преди монтажа им на избраните две локации в Лозенец.За проекта са избрани двете междублокови пространства, заключени между улиците Якубица, Кричим и Персенк, където студентите осъществиха почистване и обезопасяване в периода от 23 до 26 юли. Проектът се реализира с доброволния труд на студентите и хората от квартала, а неговото финансиране и координация е осигурено от BLD и подкрепено от район “Лозенец”. Първото издание на инициативата влиза в официалния образователен план на първокурсниците в специалност Архитектура към УАСГ.", "date": "2018.09.01", "title": "Студенти облагородяват две междублокови пространства в столичния кв. Лозенец (галерия)"}
{"url": "https://offnews.bg/sviat/18-postradali-sled-intcident-sas-samolet-v-sochi-sred-tiah-i-tri-detc-687280.html", "text": "18 души са пострадали при инцидент със самолет на летището в Сочи, сред тях има три деца, съобщи руското министерство на здравеопазванетоПървоначално беше съобщено, че един човек е починал, а шестима са пострадали от отравяне с въглероден оксид при инцидента. Починалият мъж не е бил на борда, а служител на летището, починал е от сърдечен удар при транспортиране в болница, съобщи РИА Новости. По данни на министерството на извънредните ситуации, Боинг 737-800 на авиокомпания \"ЮТеър\", пристигнал от Москва, при кацането е излязъл от пистата и се хлъзнал в река, при което било разрушено крилото и колесникът му и се запалил левият двигател. В резултат от избухналия пожар е изгоряло лявото крило и била повредена носовата част.На борда имало 164 пътници и шестчленен екипаж, които са евакуирани, уточняват от авиокомпанията. В района на летището преди кацането е имало гръмотевична буря с проливен дъжд и силен вятър с пориви до 23 м/сек, по данни на метеорологичната служба. Сътрудници на Следствения комитет на Русия са започнали проверка.", "date": "2018.09.01", "title": "18 пострадали след инцидент със самолет в Сочи, сред тях и три деца"}
{"url": "https://offnews.bg/nashite-avtori/mili-grisho-obicham-te-687110.html", "text": "И така. Време е да уточня някои неща.Преди година, възмутен от тенденцията, която все по-силно се налага в целия свят, а именно - трудът на пишещите хора да се оценява все по-ниско - аз бях написал малък пост в своя фейсбук профил.В него казвах разни неща за все по-мизерното заплащане на писателския труд, за все по-непочтеното отношение към пишещите, за това, че по този начин (почти очевидно) се цели декапитирането (обезглавяването) на обществото, лишаването му от интелектуален елит със самочувствие...Говорех в този пост за улиците, кръстени на писатели, за улиците, които (Слава Богу!) все още не се кръщават на спортни журналисти или на поп-фолк певци, и още по Слава Богу – не се кръщават (а би могло!) на главатари на силови групировки и на бизнесмени-главорези...И на едно място в тоя пост - уточнявайки, че извънредно добре съм предвидил какъв негативен отзвук ще предизвикам в обществото – аз споменавах, че докато един писател, за своя съзнателен и изискващ максимално напрежение на интелектуалния капацитет труд, получава 25 английски паунда...то Гришо – за несъмнено също извънредно съвестно и всеотдайно свършената си работа (изразяваща се в един тенис мач, с всички години усилена подготовка преди него; но да не забравяме и труда, предшестващ написването на един разказ!) – печели сто хиляди пъти повече... Просто давах един ефектен пример. Нищо повече.И тогава върху мен се изляха над сто милиона тона фекалии.Аз си замълчах, натъжих се, ако трябва да бъда честен – се отвратих донякъде...Казах си – човек се опитва да се бори за справедливост, за правата на своята и бездруго онеправдана гилдия, за своите събратя, ковачи на духа...а хейтърите и тролите (простете за вулгарния жаргон) решават моментално, че е завидял на един млад спортист! Каква завист, Бога ми! – щеше ми се да изкрещя, но само се усмихвах тъжно и с отсянка на омерзение.Да, хейтърите и тролите. България е тяхна татковина и земен рай. Както и да е.По-късно, в едно интервю - когато вече съвсем тенденциозно (нарочен за Калин Гришоубиец) ме подпитваха: какво бихте казал за Григор Димитров? - аз от все сърце казах: той е едно... клето момче.И след това интервю върху мене се изляха още един милион тона факелии.България е земен рай на немарливите, недочитащи, неразбиращи, повърхностни, все-злобни и все-нападащи мразители на всичко. Те не вникват, не мислят, не се опитват да разберат, не обръщат внимание на нищо, освен на предубежденията в техните си глави... Те реагират като сляпо и побесняло куче, което хапе всичко движещо се покрай него. Та те не бяха обърнали внимание, че в това интервю аз съвсем ясно бях обяснил, че Гришо е „клето момче”, не в смисъла, който влагат повечето българи в такива думи... Не наричам Гришо „клето момче” за да го обидя... А защото знам какво го чака!Защото знам, че скоро ще му се наложи да премине през преизподнята на човешката оценка. На нечовешката човешка оценка. При това - на съвсем млада възраст. Прегазване на млад човек с влак!Да мине от осанна до разпни го доста преди да е навършил тридесет и три (Исус все пак ги е достигнал).Клето момче, заслужаващо съчувствие и състрадание, защото най-лошото нещо на тоя свят е да получиш Хубавото (а какво по-хубаво от благородната слава и човешката обич?!) и веднага след това да ти се наложи да ги загубиш. И да ги замениш с човешката злоба, недоволство, грубост, обида... И най-лошото, най-отвратителното – с човешкото презрително безразличие!Бях казал: Клетият Гришо...И едва не ме убиха. Защото никой от тези, дето едва не ме убиха, не вижда по-далече от носа си. И когато носи палмови клонки, розов цвят и елей – за да възхвали и помаже някого – въобще и не си представя, че само след дни, със същата страст (и даже с по-голяма!) ще търси по земята остри камъни, за да премаже главата на доскорошния си любим, обожествен герой!Тъй, тъй. Але хоп (както казваше Кърт Вонегът)А ето, вчера ми пише една приятелка, почитателка на удрянето на топка с дървена рамка, на която са опънати полимерни влакна, което хората обичайно наричат „тенис”. И ми пише така: Пфууу, Гришо падна.И сега аз трябва да изпълня много съвестно дълга си на писател – а именно – да анализирам съвсем искрено и точно какво изпитах в тоя момент.В тоя момент аз изпитах задоволство. Това, веднага си дадох сметка, (б.а. това се нарича метакогнитивен процес – да мислиш за самото мислене) се дължеше на прекалено многото фекалии, които се бяха изсипали на главата ми в миналото. Изпитвах едно съвсем банално, кучешко-павловско, злорадо чувство за възмездие. Хвърляхте, значи, по мен фекалии – а ето сега – на ви! Видяхте ли?!И естествено – изпитвайки това чувство – се засрамих от него.Поне, Слава Богу, имам някаква вътрешна полиция, някаква морална институция, която да ме наказва със срам! Всеки път, когато си позволя да мисля и да чувствам мерзки и долни неща веднага ме наказва със срам.Я не се кефи на паденията на другите! – изкрещява моралът в мене и аз се свивам като набито куче. Не „аз”, ами се свива тая мръсна част от мене (която е еднаква у всички нас!) която се радва на провалите на другите, особено на преуспелите.И така – мръсникът у мен се сви от срам заради злорадството си.Но аз си дадох сметка, че не злорадстваше той заради падането и неуспехът на Гришо. О не!У мен се развиваше друго – чувството за справедливо натриване на нос. Но не на Гришо, не. В никакъв случай. А на тия, които ме бяха засипвали с фекалиите си, задето го бях нарекъл „Клетото момче”.Винаги, задължително, цял живот у мен е имало една (и като че ли – единствено тази) страшно устойчива черта! Да изпитвам мощна и дълбока болка, когато видя болката и неуспеха на някой друг.Тази почти болестна състрадателност ме накара преди много години да стана лекар. А след това – и да тръгна към тази медицина, която лекува (дали лекува обаче е друг въпрос!) най-беззащитните, най-отхвърлените и най-обезправените – лудите хора.И в момента, в който наистина задълбочено помислих за загубата на Гришо (и за хроничните му несполуки напоследък) аз изпитах дълбока, искрена тъга и болка. Милото, тъжно, прецакано от живота момче.Не, не - казах си - няма такова нещо! Той е спортист, той има тая мъдрост на борците, които много пъти са падали и са се изправяли! Той не е опрял до едната загуба и до едната победа! Всичко това – и загубите и победите –– е част от играта. Той знае много добре това. И нищо страшно не се е случило – ни в душата му, ни в реалността отвън! Просто някаква си игра – редуващи се победи и загуби. Такава е играта!Така се успокоявах, но будното ми състрадание, което е много по-склонно да изнамира образи от паметта, отколкото да вярва на логични формули – ми показваше картини от моята си памет – в които аз, самият аз преживявах ужасни мигове на неуспех, на разочарование, на безизходица...И будното ми състрадание правеше мигновена асоциация с положението на клетото момче – спортист. И в сърцето ми се образуваше тая мъчителна болка, която няма как да преодолееш, защото идва от чужда болка: няма как да и се надсмееш, няма как да я презреш. Тя е чужда. И затова състраданието винаги е по-мъчително от личната болка. Защото своята винаги можем да презрем със силата на духа си. Но чуждата-не.Мили Гришо – казах си – обичам те!Сега тия мръсници, които те превъзнасяха, те плюят!И още по-лошо – на път са да те пренебрегнат, да престанат да мислят за теб, да престанат да те помнят!Защото силата на нищожеството, която то, нищожеството (за мой ужас), като че ли дори осъзнава донякъде, се състои в това: Нищожеството може да мрази, да ругае и да плюе Големия, но още повече – може да го забрави и да го убие с безразличието си.И сега тия нищожества, които те възхваляваха и ме засипваха с тонове помия, задето съм изпитал предварително съчувствие към бедите ти, те...те се готвят да те разпънат на кръста на малодушното си, анонимно, плебейско безразличие.Тълпата осъзнава, че е силна с безбройните си „осанни” и „разпни го” – ежедневни и стихийни като дъжд. От фекалии.Мили Гришо – казвам си – обичам те! Бъди силен.И помни, че тълпата обича да обича, обича да мрази, обича да забравя, обича да се прави на силна, обича да презира, обича да хвърля в забвение, да реве и ругае, да възхвалява и да прегазва...Но точно в тежките ти дни, когато се вижда истинския характер на бореца, на Големия Човек, ти ще имаш подкрепата на тия, които не са ревали от възторг, когато си побеждавал. Но няма да реват и от злоба, когато губиш. И най-вече – няма да те забравят. Подкрепата на мъдрите.", "date": "2018.09.01", "title": "Мили Гришо, обичам те"}
{"url": "https://offnews.bg/psihologia/za-pristanishteto-i-avtentichnostta-687173.html", "text": "Гледам пристанището от едно малко хълмче. Стоя точно между една шипка и една смoкиня.Червеното на шипките и все още зеленото на смокинята. Сякаш нещо ги свързва.Сякаш, искат да накарат есента да изчака малко в септемврийското предверие.Видях в мислите си нишката автентичност.Те са. Не се правят на други. Не играят на други растения.Не обичам разделите. Трудна работа са. Но септември идва толкова спонтанно. Просто сменя трептенето на лятото.Най-мъчното при разделите е фантазията за всички възможни мигове, които сме изпуснали в това да бъдем автентични.Да си автентичен е да оставиш тактиките и стратегиите за успех в отношенията в задния си джоб.Да говориш с близките си хора без безкрайното редактиране на мислите и чувствата.Какво ще си помислят за мен? В усилията си да сме приети на всяка цена, силно се вкопчваме в имиджите.Управление на имидж е различно от автентичност. Автентичното е да се следваш в състоянията си.Автентично е да бъдеш и дяволски слаб понякога.Това да си слаб е част от голямата вътрешна сила.В ядрото на самочувствието са тези израснати слабости. Падането е част от автентичния живот.Чувствителността предразполага да пропадаш понякога. Но в тези мигове всъщност се пренареждаш като рубикуп отново. Точно, когато се чувстваш замръзнал, под леда на реката в теб, се случват големите промени.Има една голяма бариера пред избора ни да бъдем автентични - това е несъзнаваният страх, че ако ни изоставят, ще паднем в болезнената пропаст на отхвърлянето. Защото тогава няма да си тръгнат от ролята ни, а от нас самите. От най-крехкото ни Аз.Рискът обаче е част от живота. Имаме само една сигурност - някога ще подарим последния си дъх на земята.Другото е плаване в океана. Разбира се, можем да изберем да бъдем котви.Да изберем да стоим в периметъра на пристанището и само в сънищата ни да се заплитат вълните на морето.Да си автентичен е риск. Но само ако плаваш в тези води, стигаш донякъде.Далечни пристанища, от бреговете им ни махат екзотични земи, в които нощите ухаят на жасмин, манго и доверие.Да си автентичен е да избереш да следваш сезоните в себе си – да цъфтиш, да мечтаеш, да си малко тъжен понякога.Септември изглежда, че ще бъде щедро смокинен. И пристанището ще бъде празно.Ще има отново котви. Но ще има и отплаващи кораби.Един от тях ще ни води до една далечна земя. Казва се Автентичност. Хората, които доплават до нея знаят какво е среща. Жадна. Чакана. Молитвена.И повече никога не могат да играят котви.Пристанището е моят нощен лунапарк. Сплитам с летни стръкове мащерка косите си и просто съзерцавам.Пристанището. Шипките. Смокинята. Автентичността. Нещо определено ги свързва.---", "date": "2018.09.01", "title": "За пристанището и автентичността"}
{"url": "https://offnews.bg/obshtestvo/v-svoge-shte-spirat-kolite-kam-sofia-bozhurishte-se-vdiga-v-zashtita-687255.html", "text": "Съграждани от Божурище на обвинения за трагедията край Своге шофьор – Григор Григоров, излизат на протест в негова защита днес.Демонстрацията им е от 16,30 до 18 часа на пътя за Калотина в пространството между автобусна спирка „Магазин Метро 2\" (посока София) и светофара срещу хипермаркета, съобщиха организаторите. Протестът е под надслов: „Протест за справедливо разследване на трагедията от Своге\" и включва две основни искания: Справедлив процес спрямо Григор Божидаров Григоров, обвиняем за причиняването на смъртта на 17 души при катастрофата на 25 август и извършване на обстойно, всеобхватно и прозрачно разследване на причините за настъпването на инцидента и най-вече: проектирането и изграждането на пътния участък; текущото състояние на пътната настилка; текущото състояние на отводнителната система в района на инцидента; състоянието, годността и местоположението на обезопасителната мантинела. Идеята се заражда спонтанно преди няколко дни в социалните мрежи и макар за кратко време набира популярност. Съгражданите на шофьора са убедени в професионализма му, както и че той също е жертва на войната по пътищата. Добър човек с благ характер; тих, спокоен и винаги усмихнат. Така описват протестиращите своя съгражданин. „Возил е децата ни и винаги е бил изключително внимателен\" – са думите на една от майките.На протеста са поканени всички, които са съпричастни с трагедията. От няколко дни в Божурище се събира подписка в подкрепа на шофьора с искания за справедлив процес. Паралелно над 1000 подписа събра и онлайн петицията с искания за справедливо разследване на трагедията край Своге. На пореден протест пък излизат жителите на Своге, които за кратко ще спрат движението на пътя към София, като ще пресичат по една от пешеходните пътеки в града. Те са категорични, че протести ще има всеки ден, докато не се реши проблема с безопасността на пътищата в района. Протестиращите не искат оставки, а да живеят спокойно, цитира дума на една от недоволните жени БНР. ", "date": "2018.09.01", "title": "В Своге ще спират колите към София, Божурище се вдига в защита на обвинения шофьор"}
{"url": "https://offnews.bg/112/kola-skochi-na-mantinelata-na-trakia-tapa-na-magistralata-sled-kato-687283.html", "text": "Тапа на магистрала \"Тракия\", след поредица от катастрофи в района на 105 км при Пазарджик, съобщиха от полицията.  Четирима души са пострадали, след като кола скочи върху мантинелата между двете платна. Екипи на полицията, пожарната и Спешна помощ са на мястото на инцидента, автомобилът бе разрязан, за да се извадят хората. Сред ранените няма с опасност за живота, уточнява Фокус. Веднага след първата, в района са станали още две верижни катастрофи.  - верижни, са станали в района след първата.Единият инцидент е в платното в посока София, а другият в платното за Пловдив. Пострадали няма.Три -четири коли намалили, за да видят какво се случва с автомобила на мантинелата и се ударили. В другия случай турски ТИР намалил скоростта и в него се нанизали три леки коли на негови сънародници. Пътна полиция регулира движението. ", "date": "2018.09.01", "title": "Кола скочи на мантинелата на Тракия, тапа на магистралата, след като коли на зяпачи се нанизаха една в друга"}
{"url": "https://offnews.bg/politika/tcvetanov-nominatcii-za-novi-ministri-ot-ponedelnik-687286.html", "text": "Номинации за постовете на министрите в оставка Ивайло Московски, Валентин Радев и Николай Ненков ще се правят в началото на следващата седмица. Кандидатури има достатъчно, заяви зам.-председателят на ГЕРБ Цветан Цветанов във Варна. Управляващите не смятат, че тримата министри, които подадоха оставки заради катастрофата край Своге, имат пряка вина, но поемат политическа отговорност. Всеки трябва да си тежи на мястото, отговорността, която нося в момента като председател на ПГ на ГЕРБ, при тази опозиция в българския парламент, е огромна отговорност, обясни Цветанов в отговор на въпрос дали би приел кандидатура за министър на вътрешните работи. Нека президентът да има доблестта и отговорността да застане като президент на страната, а не като партиен функционер на БСП да „клати“ държавата, коментира Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, цитиран от Фокус. „Насреща си имаме креслива опозиция, която започна да дава морални оценки. Самата тя не може да излезе от модела, който създаде през годините, когато е участвала във властта или в реалния политически живот в страната“, коментира той.Според него БСП са успели по някакъв начин да отклонят общественото внимание от темата, свързана с пътния инцидент, в който е участвал бащата на президента Румен Радев. „Искам да попитам президента - как така за пътния инцидент с неговия баща дава съвсем различна оценка, противоречаща на тази за Своге. Раздухано от институциите ли е, ако невинният човек е изкаран виновен, ако виновният човек – бащата на президента, е изкаран невинен. Това раздухване на проблема, за да може да имаме някакви медийни новини ли е“, попита Цветан Цветанов.„За всички е ясно, че навлизащият автомобил, управляван от бащата на президента Радев, всъщност е отнел предимството на човека. Нека президентът да има доблестта, да има отговорността и да застане като президент на страната, а не като партийният функционер на БСП да клати държавата, да създаде усещането, че институциите отсъстват и не работят. А същевременно казва, че институциите са тези, които трябва да си свършат работата по неговия случай на неговия баща“, призова Цветанов.„Какво щяхме днес да обясняваме, ако човекът от триколката беше починал. Срещал съм се с много родители на загинали хора – било на пешеходни пътеки, било при тежки пътни инциденти, и винаги сме искали да има справедливост“, подчерта той. ", "date": "2018.09.01", "title": "Цветанов: Номинации за нови министри от понеделник"}
{"url": "https://offnews.bg/tenis/nadal-se-klasira-za-1-8-finalite-na-us-open-sled-epichna-bitka-sreshtu-687287.html", "text": "Световният номер едно в мъжкия тенис Рафаел Надал се класира за осминафиналите на турнира от Големия шлем US Open след истински шедьовър срещу Карен Хачанов, завършил с успех за испанеца с 5:7 7:5 7:6(7) 7:6(3).Още в началните минути на мача стана ясно, че предстои тежка вечер за Матадора. Хачанов проби първи в третия гейм, разкривайки пълния потенциал на мощния си форхенд, изпълняван с екстремно затворен хват.Надал успя да върне брейка в осмия гейм, но минути по-късно загуби концентрация и отново предаде сервиса си. Последният гейм в сета бе изпълнен с красиви разигравания и агресивна игра и от двамата, но руснакът издържа на напрежението – 7:5.Хачанов поведе с 3:1 през втория сет. Надал върна пробива, но Хачанов реализира рибрейк за 5:4 и сервираше за сета. В този момент световният №1 проби отново и до края на сета не даде шансове на младия си съперник - 7:5.По време на третия сет играта бе много равностойна и се стигна до тайбрек, който бе спечелен с 9:7 точки от Надал. В четвъртата част Рафа бе безгрешен до 5:4, когато Хачанов го проби за оставане в мача на нула! Нещо повече при 6:5 Хачанов пропусна сетбол и се стигна до тайбрек. В него Надал бе безкомпромисен.С победата си Рафа направи още една голяма крачка по пътя към защита на трофея си, който спечели през миналата година в Ню Йорк. В спор за 1/4-финалната фаза Надал ще премери сили срещу грузинеца Николоз Басилашвили.В другите интересни мачове Кевин Андерсън трябваше да мине през пет сета, за да се справи с устрема на Денис Шаповалов. Южноафриканецът спечели с 4:6 6:3 6:4 4:6 6:4 и ще се изправи срещу Доминик Тийм в осминафиналите. Австриецът отстрани Тейлър Фриц с 3:6 6:3 7:5(5) 6:4.", "date": "2018.09.01", "title": "Надал се класира за 1/8-финалите на US Open след епична битка срещу Хачанов"}
{"url": "https://offnews.bg/ikonomika/halogennite-krushki-sa-zabraneni-v-es-ot-dnes-minavame-na-led-osvetle-687291.html", "text": "От днес в Европейския съюз влиза в сила забрана върху производството на повечето видове халогенни крушки. Търговците обаче могат да продължат да продават начилните си на склад количества до изчерпването им. Халогенните крушки ще бъдат заменени предимно с LED осветление. Според Европейската комисия така ще се пести огромно количество енергия. Експерти са изчислили, че за 10 години ползване една халогенна крушка би ни струвала 160 евро сметка за ток, а една LED крушка само 25.През 2012 година ЕС забрани производството на обикновени крушки, от днес в историята отиват и халогенните. Мотивите са, че не са достатъчно енергийно ефективни. Забраната им първоначално беше планирана за септември 2016 година. Заради опасения, че на пазара няма достатъчно алтернативи, срокът беше удължен с две години. От днес производителите ще могат да предлагат само крушки, които имат поне енергиен клас B според европейската скала за етикиране, уточнява БНТ. Според Еврокомисията халогенните лампи използват пет път повече енергия, отколкото тяхната алтернатива - LED крушките. Със спирането им от производство годишно ще се пести енергия, равна на потреблението на страна като Португалия в продължение на 5 години. Промените означават и значително намаляване на отпадъците, защото потребителите от Европейския съюз ще използват по-малко електрически крушки всяка година.Очаква се и намаляване на вредните емисии въглероден двуокис във въздуха. Освен това новите LED крушки ще могат да се рециклират. Нисковолтовите халогенни лампи, както и тези със специално предназначение, които може да използваме в дома ни в печки, хладилници и аспиратори, ще продължат да се произвеждат и след 1 септември.", "date": "2018.09.01", "title": "Халогенните крушки са забранени в ЕС от днес, минаваме на LED осветление"}
{"url": "https://offnews.bg/obshtestvo/evtanaziraha-65-praseta-zaradi-afrikanska-chuma-dve-sela-pod-politcej-687290.html", "text": "Приключи евтаназията на прасетата във варненското село Тутраканци, където беше установено огнище на африканска чума.Полицейски постове са завардили входовете и изходите на селото, извършва се дезнфекция. По данни на Агенцията за безопасност на храните са били убити 65 животни.Експертите взимат проби от съседното село Бозвелийско, което попада в 3-километровата рискова зона. Резултатите се очаква да излязат до дни, а блокадата в двете села остава.Министърът на земеделието и храните Румен Порожанов обясни, че се прави всичко възможно да се установи от къде е влязла заразата в България. За съжаление много са начините, а именно чрез разпространение на продукти, чрез придвижване на туристи, хора, животни, транспорт на фураж. Имаме обосновано съмнение, че заразяването в конкретната ферма в Тутраканци може да е станало с фураж, който се закупува през Констанца и се разпространява в България“, заяви още министърът.Изпълнителният директор на Българската агенция по безопасност на храните д-р Дамян Илиев посъветва стопаните при всяко съмнение да уведомяват ветеринарните власти. „Ако прасето показва признаци на заболяване, да не се търси възможност да го лекуват. Трябва веднага да бъде информирана официалната ветеринарна служба и това е най-правилният начин, за да не се допусне разпространение“ подчерта Илиев.Той призова стопаните, особено около зоните с индустриални ферми, да усвоят прасетата си, за да се намали опасността от разпространение на заболяването.", "date": "2018.09.01", "title": "Евтаназираха 65 прасета заради африканска чума, две села под полицейска блокада"}
{"url": "https://offnews.bg/leka-atletika/iusejn-bolt-sled-4-mesetca-shte-bada-na-nivoto-na-saotbornitcite-mi-687292.html", "text": "Световният рекордьор в спринта на 100 и на 200 метра Юсейн Болт остави смесени чувства след дебюта си в професионалния футбол.Болт влезе като резерва в 72-ата минута при победата на Сентрал Коуст Маринърс с 6:1 срещу аматьорския Сентрал Коуст Селект в контролна среща, която се игра пред 9958 зрители.Ямаецът игра като ляво крило и имаше няколко възможности да се разпише, но не успя да уцели вратата на съперника.Осемкратният олимпийски златен медалист ще изкара пробен период в състава, който завърши на последното място в А-лигата през миналия сезон.\"Стартирах добре, публиката ми даде нужната мотивация. Бях малко нервен, но в момента, в който влязох на терена напрежението спадна. Искаше ми се да играя по-често с топката, но все още не съм в достатъчно добра форма.Трябва да се съсредоточа върху играта с кълбото. Ще ми трябва време, за да свикна с играта, съотборниците. Вярвам, че след 4 месеца ще съм като един от тях\", каза Болт веднага след мача.", "date": "2018.09.01", "title": "Юсейн Болт: След 4 месеца ще бъда на нивото на съотборниците ми (видео)"}
{"url": "https://offnews.bg/politika/borisov-imam-pretentcii-kam-oshte-ministri-shte-obsazhdame-s-koalitc-687293.html", "text": "Имам претенции към още министри. Имам идеи, имам предложения - новите на местата на тримата в оставка пак ще са от ГЕРБ. Ще обсъдим всичко с колегите от Патриотичния фронт. Това заяви премиерът Бойко Борисов във Варна. Няма да има компромиси повече. Който иска да вози хора, ще си сложи колани, категоричен бе той.От думите му стана ясно, че причина за раздялата с министър Ивайло Московски е, че толкова дълго той не е успял да въведе задължителните колани в автобусите.\"Колко години говорим за коланите в автобусите. Какво ни се отговаря? Първо започват от бранша: \"20 хил. автобуси има и едни не са приспособени за колани\". Питам по-важно ли е да се иде на екскурзия и дали да остане жив? От 20 хил. автобуси могат да станат 5 хил. Да си сложат нови седалки. При комунизма, когато станаха задължителни - нито москвичите, нито волгите имаха колани. Даде се една седмица, КАТ почна да глобява по 5 лева\", припомни Борисов. Инфраструктурата ни отесня. Виновен съм, че не послушах Дянков. Той ми каза \"Остави една отсечка, българите забравят, нека има с какво да си припомнят какво е било\". Но аз не оставих, разказа премиерът на 11 летен университет на младежи ГЕРБ в морската столица.Той посъветва присъстващите да отидат до Петрич където \"на няма и километър от рупите на Ванга\" е открит град, който са търсили много археолози. Гърците са казвали, че е в Гърция, сърбите - в Сърбия, а то си е там, под един хълм\", обясни Борисов успехите на българските археолози. За катастрофата с участието на президента Румен Радев Борисов коментра: Питаха ме миналата събота, а аз не знаех. Гледах клипа. Това не е клип, а от видеонаблюдението в града – 6 камери. Гледах действията на полицаите, другите участници не ме интересуват. Около 45 минути мърлява работа. Идва една патрулка, вижда, чуди се, чак на 25-ата минута почват да обезпечават катастрофата, идват други, отиват си. Отиват после на оперативка с един случайно попаднал. Защо не попадна случайно от ГЕРБ някой, а лидер на БСП? Как случайно попадна с нашите полицаи, под дървото на седянка. След това на другия ден разбирам, че и на събор са ходили“, коментира Борисов. И накрая, милицията изкара невинния виновен, а пък той, разбира се, няма претенции. Това ме връща действително преди 90-а година“, каза още Бойко Борисов.От думите му стана ясно, че това е била една от основните причини да се раздели с вътрешния министър.За министър Николай Нанков премиерът посочи, че бил сред водещите специалисти в страната, но не е спрял опасния път, на който стана катастрофата, взела 17 човешки живота. Борисов каза, че няма как да се оябсни на хората защо след пет получени сигнала не са взети мерки за опасното трасе.", "date": "2018.09.01", "title": "Борисов: Имам претенции към още министри, ще обсъждаме с коалиционните партньори"}
{"url": "https://offnews.bg/temida/prokuraturata-nad-10-miliona-v-broj-izvirat-ot-kutii-i-kufari-na-arab-687294.html", "text": "Над 10 милиона лева в брой са намерени при претърсванията на хотели и имоти на известния бизнесмен Ветко Арабаджиев. Това обяви зам.-главният прокурор Иван Гешев по повод вчерашната мащабна акция, която започна с обиски на офиси в хотел „Маринела” в София и „Марица” – в Пловдив. Излизат пари от куфари, кутии, сейфове, касетки в банки. Такова нещо не помня в цялата си кариера. Доколкото ми е известно и не се е случвало в новата история на България, каза още Гешев. По думите му се е наложило спешно съдействие от БНБ през нощта за осигуряване на броячни машини.Трябва да отбележим, че според нас това не е цялата налична сума“, обясни Гешев.  Открит е и луксозен автопарк с марки като \"Бентли\" и \"Ролс Ройс\".Синът на Ветко Арабаджиев – Вълчо, е задържан за 72 часа и вече е с повдигнато обвинение за данъчни измами.Издадена е европейска заповед за арест за семейство Арабаджиеви, работи се и по линия да бъде издадена заповед за арест и от Интерпол. В момента по информация на прокуратурата Арабаджиеви са във Франция.\"Към наказателна отговорност са привлечени 6 лица, 5 от тях за участие в организирана престъпна група, а шестото е с обвинение за пране на пари. На част от петте лица с обвинения за участие в организирана престъпна група са им повдигнати обвинения и за вторични престъпления - пране на пари и данъчни престъпления“, обясни Гешев. Той уточни, че оперативна информация се събира по случая от януари. Решението за провеждането на самата акция е взето преди 5-6 дни, затова няма как да се твърди, че Арабаджиеви са били предупредени и са заминали за Франция. Вероятно са на почивка, обясни Иван Гешев. ", "date": "2018.09.01", "title": "Прокуратурата: Над 10 милиона в брой извират от кутии и куфари на Арабаджиеви"}
{"url": "https://offnews.bg/izvan-terena/hvanaha-zvezda-na-barsa-da-kara-s-nevalidna-knizhka-687295.html", "text": "Един от лидерите на Барселона Жерар Пике беше хванат да шофира с невалидна книжка, съобщава радио \"Cadena SER\". Това се е случило около 15:00 часа местно време, когато патрул на пътната полиция е спрял испанеца за проверка.Оказало се е, че защитникът няма нито една точка в шофьорската книжка заради предишни нарушения, свързани най-вече с шофиране с висока скорост.В Испания шофирането без точки в книжката минава за престъпление и се наказва с глоба в размер до 6000 евро, а в най-лошия случай може да се стигне и до присъда за 6 месеца.Това не е първият подобен случай за Пике. През октомври 2014 година той беше глобен с 10500 евро заради кавга с полицай, а три години по-рано беше спипан да вози сина си Милан със себе си на предната седалка.", "date": "2018.09.01", "title": "Хванаха звезда на Барса да кара с невалидна книжка"}
{"url": "https://offnews.bg/sviat/napadateliat-ot-garata-v-amsterdam-e-imal-teroristichen-motiv-687319.html", "text": "Нападателят в Амстердам, който вчера рани двама души на централната гара в холандската столица, е бил воден от \"терористичен мотив\", предаде БТА, като се позова на местните власти.Разследващите са стигнали до това заключение въз основа на първите показания на 19-годишния афганистанец пред полицията.Нападателят рани с нож двама американци, преди да бъде прострелян и задържан от полицаи. Тримата остават в болница.Афганистанецът, който е имал разрешително за пребиваване в Германия, бе идентифициран само като Джауед С., в съответствие с холандското законодателство.На нападателя ще бъдат повдигнати обвинения на съдебно заседание при закрити врата в понеделник.", "date": "2018.09.01", "title": "Нападателят от гарата в Амстердам е имал терористичен мотив"}
{"url": "https://offnews.bg/koloezdene/alehandro-valverde-be-naj-barz-v-osmia-etap-na-vueltata-687321.html", "text": "Алехандро Валверде от отбора на \"Movistar\" спечели 8-ия етап от Обиколката на Испания. Испанецът изпревари с финален спринт световния шампион Петер Саган (Sky) и холандеца Дани ван Попел (LottoNL-Jumbo), изминавайки разстоянието от 195,1 километра от Линарес до Алмаден за 4:35:54 часа.Словакът водеше във финалните метри, но позволи да бъде изпреварен от Валверде за радост на местните фенове. Днешният равнинен етап, който е последният преди започването на същинската част на обиколката и серията тежки изкачвания из Пиренеите, не предложи особено драматични моменти, което бе в полза на временния лидер Руди Молар.Французинът продължава да има аванс пред Валверде, който обаче бе намален до 37 секунди. Трети в общото подреждането е германецът Емануел Бухман на 48 секунди зад Молар. В челната шестица попадат още британецът Саймън Йейтс, французинът Тони Галопен и полякът Михал Квятковски.Утре предстои осмият етап, който е 195.1 километра между Линарес и Алмаден. В него има само едно изкачване от трета категория, но финалът отново е сложен и не е за чистите спринтьори.", "date": "2018.09.01", "title": "Алехандро Валверде бе най-бърз в осмия етап на Вуелтата"}
{"url": "https://offnews.bg/sviat/eksplozia-v-rafineria-v-germania-pone-8-raneni-687282.html", "text": "Пожар избухна в рафинерия в Южна Германия, огънят е причинен от експлозия. Ранени са най-малко осем души, трима от тях са в тежко състояние, информират от полицията за инцидента, станал близо до Инголщат.Заради опасност от нови експлозии се е наложила евакуация на близо 2000 души, живеещи в района на рафинерията. Експлозията е избухнала в 5:30 часа сутринта местно време в обект на компания „Байернойл“. ", "date": "2018.09.01", "title": "Експлозия в рафинерия в Германия, поне 8 ранени"}
{"url": "https://offnews.bg/sviat/oshte-edin-ubit-i-12-raneni-pri-atentata-sreshtu-zaharchenko-687289.html", "text": "При атентата в центъра на Донецк вчера - освен лидера на проруските сепаратисти в украинската Донецка област Александър Захарченко, е загинал и неговият бодигард, а още 12 души са били ранени.Това съобщи днес министърът на здравеопазването на самопровъзгласената Донецка народна република Александър Опришченко, цитиран от ТАСС и БТА. Той добави, че петима от пострадалите са настанени в болница без пряка опасност за живота, а на седем е оказана амбулаторна помощ.Захарченко бе убит при взрив в ресторант в центъра на Донецк снощи. Властите са задържали няколко заподозрени за убийството. ", "date": "2018.09.01", "title": "Още един убит и 12 ранени при атентата срещу Захарченко"}
{"url": "https://offnews.bg/futbol/treniorat-na-levski-s-malak-trik-za-namaliavaneto-na-stresa-varhu-futb-687285.html", "text": "Треньорът на Левски Славиша Стоянович предприе хитър ход. Специалистът отново не взе отбора на лагер преди важния мач с Берое от 7-ия кръг на Първа лига, пише \"Тема спорт\". Срещата е тази вечер от 21:00 часа на стадион \"Георги Аспарухов\".Стоянович позволи на играчите да спят по домовете си, като по този начин иска да свали част от напрежението. Сърбинът със словенски паспорт събра футболистите за тренировка тази сутрин, а по обяд ще определи окончателния състав. След това неговите избраници ще отседнат в хотел и ще почиват до двубоя. Стоянович направи много нововъведения на \"Герена\".Едно от тях е, че отборът започна да тренира преди обяд. Според него тогава играчите понасят по-добре натоварванията. Левскарите спазват и нов хранителен режим.", "date": "2018.09.01", "title": "Треньорът на Левски с малък трик за намаляването на стреса върху футболистите"}
{"url": "https://offnews.bg/futbol/ludogoretc-pribira-svezhi-pari-ot-uchastiteto-si-v-liga-evropa-i-proda-687288.html", "text": "Лудогорец вече може да се похвали 2,92 милиона евро печалба след класирането си за груповата фаза на Лига Европа, пише \"Тема спорт\".Това ще донесе и значителни допълнителни дивиденти на клуба, при това дори възпитаниците на Пауло Аутуори да не вземат нито една точка от шестте си двубоя.Орлите ще се възползват по отличен начин от големия си коефициент - 37.000. 48-те участника в групите на Лига Европа ще си разделят 84 милиона евро според коефициента.Този с най-нисък - Сарпсборг, ще прибере 71 430 хиляди евро (вторият прибира два пъти повече, третият - три пъти, и т.н.). Лудогорец е с 35 места по-напред, тоест клубът ще получи 2 500 050 евро. Най-много ще вземе Севиля - 3 428 640 евро.Победата в групите пък е оценена на 570 хиляди евро, а равенството - на 190 хиляди. Естествено, след това всеки клуб ще получи приходи и от тв права.Освен това, в касата на разградчани ще влязато още свежи пари, тъй като \"орлите\" продадоха Върджил Мисиджан в германската Бундеслига. 25-годишният холандец премина задължителните медицински прегледи и веднага след това позира с екипа на Нюрнберг.Новакът в немския елит този сезон и \"зелените\" засега запазват мълчание относно финансовите параметри по сделката, както и за какъв период е договорът на крилото с франките.\"Изкарах пет прекрасни години в България. Сега мисля, че е време да събера нов опит в ново първенство. И съм радостен, че с Нюрнберг намерих перфектния клуб за това\", сподели Мисиджан след представянето си в Нюрнберг.Франките подчертават, че холандецът има голям опит с тима от Разград в Лига Европа и Шампионската лига, където е играл срещу тимове като Ливърпул, Реал Мадрид, Арсенал и ПСЖ. Той ще играе с номер 24 за новия си тим.", "date": "2018.09.01", "title": "Лудогорец прибира свежи пари от участитето си в Лига Европа и продажбата на Мисиджан"}
{"url": "https://offnews.bg/futbol/minimalna-pobeda-za-levski-nad-beroe-tcska-se-izdani-sreshtu-botev-v-687320.html", "text": "Левски постигна минимална победа над Берое Стара Загора с 1:0 в двубой от 7-ия кръг на Първа лига, игран на стадион \"Георги Аспарухов\".Футболистите на треньора Славиша Стоянович отново показаха желание за триумф още от първата минута и заслужено стигнаха до него, благодарение на Антони Белмонт, който отбеляза единственото попадение в мача. Това е и първи гол за французина в професионалната му кариера.Като цяло битката на \"Герена\" предложи интересни моменти и пред двете врати. Беройци могат да съжаляват, че не си тръгват поне с точка, тъй като веднъж удариха гредата, а на няколко пъти биваха отказвани от Мартин Полачек.ЦСКА пък не успя да спечели гостуването си на Ботев Пловдив. Двубоят на базата на \"канарчетата\" в Коматево завърши без голове - при резултат 0:0.Футболистите на треньора Нестор Ел Маестро изиграха слабо първо полувреме, което бе изпълнено с множество грешки. Нервите и драмата бяха запазени за последните минути, когато на два пъти домакините претендираха, че трябва да получат дузпа, но съдията Волен Чинков и асистентите му не бяха на същото мнение.\"Червените\" започнаха по-мотивитани втората част и пропуснаха няколко добри положения. Домакините отговориха с няколко опасни изстрела на Тодор Неделев и Антонио Вутов, но до края на мача вратите останаха неразпечатани.Така Левски дръпна на върха в класирането с актив от 19 точки, с 3 повече от отбора ЦСКА. Берое пък e трети с 12 пункта, а Ботев застана на 6-ото място с 10.", "date": "2018.09.01", "title": "Минимална победа за Левски над Берое, ЦСКА се издъни срещу Ботев в Пловдив"}
{"url": "https://offnews.bg/obshtestvo/ridli-skot-sabira-richard-madan-i-tim-rot-v-seriala-klondajk-video-687147.html", "text": "Легендата Ридли Скот е изпълнителен продуцент на \"Клондайк\" - минипоредица с епично въздействие с участието на Ричард Мадън (Game of Thrones), Аби Корниш (Геобуря) и известния британски актьор Тим Рот.Поредицата е вдъхновена от истинските истории на ловците на богатство, борили се за оцеляване със суровите условия на канадската територия около р. Юкон. В центъра на действието са героите Бил Хаскъл и Байрън Епщайн - приятели от детството, които рискуват всичко, за да преследват мечтата си да забогатеят по време на златната треска от 80-те години на 19 век в Клондайк.Двамата авантюристи предприемат трудоемкото пътуване до дивия канадски район и срещат отчаяни и опасни хора, сред които алчни бизнесмени, съблазнителни куртизанки и местни племена, свидетели на унищожението на земята и хората им от решени на всичко предприемачи.Двоен епизод на \"Клондайк\" можете да гледате тази вечер от 23:30 по новия драматичен канал . ", "date": "2018.09.01", "title": "Ридли Скот събира Ричард Мадън и Тим Рот в сериала 'Клондайк' (видео и галерия)"}
{"url": "https://offnews.bg/horoskop/horoskop-za-1-7-septemvri-ot-antonia-mechkova-686261.html", "text": "Започващият период е напрегнат, до понеделник ви тревожат куп финансови теми, но трябва да се каже, че и някои отношения с околните не са на висота. За част от грижите Овните нека да търсят вина у себе си, не са били бдителни. Ако се измъкнете от споровете в кръга си във вторник-сряда, ще откриете нови шансове за делова изява, а и за равностойни партньорства. Мнозина печелят покровителство на влиятелни хора, безукорни са и в работата, и в поведението си. В любовта намирате решението, което е добро за всички, дано ви разберат.До четвъртък все ви се иска да избягате от разправиите в кръга си, а и няма смисъл да променяте хора, които не споделят принципите ви. Телците да се хванат здраво за работа, чакат ги важни задачи и вероятно свършеното ще им донесе приходи, повишение още в понеделник. Другите бързат да ви правят сметката, но вие не се поддавайте на счетоводства за ползи и изгоди, а бъдете по-бдителни в сряда-четвъртък, има скрити рискове и трябва да ги предвидите, преодолеете. С внимание и такт ще разчитате на завидно разбиране с близките.Началото на септември е динамично и уморително, от четвъртък е редно да отделяте повече часове за отдих. Близнаците да не споделят нашироко грижи и ядове, решението на проблемите им е в техни ръце, а от събота нека да бъдат и по-пестеливи, ако има поводи за купони. В понеделник-вторник ще следвате чужди идеи, ако са на шефове, от полза ви е. Пречките в работата са много, но имате познати и роднини, които биха направили услуга след време, та не се нагърбвайте с всичко сега. Обвързаните тактично да отстояват мнението си.Септември ви настройва философски, вглеждате се в хора и събития критично. Е, Раците да се стегнат за сериозна работа, пречките в начинания не са малко, понеделник подсказва финансовите. Във вторник не сте доволни от оценки на шефове, колеги, клиенти, в сряда сте уморени. И въпреки всичко има условия да постигнете желаното, да докажете правотата си. Денят на Съединението ви сочи верния път - сътрудничество с шефове, старания за успеха на всички в екипа. У дома мислите за битовите неща, грижите ви вдъхновяват обичаните.Това 7-дневие не е леко и за вас, но да разчитате на помощ от ваши познати и роднини не е време. Едно, че Лъвовете обичат да постигат лични успехи, второ – ако някъде има приятелска делова подкрепа, ще се породят и интриги. От понеделник обмисляте нещата по-внимателно, някои ядове са от недостатъчна подготовка, но с упоритост ще се справите. Във вторник мнозина мечтаят за бъдещите печалби, ще дойдат, сега заложете на стриктното приключване на задачи, на добро сътрудничество. В любовта нещата се подреждат по-бавно.Сега ви привличат все по-високи печалби в деловата сфера, едни се боят от финансови затруднения, други се смятат недооценени от шефове, клиенти. Девите да се успокоят, колкото повече помагат на колеги и близки в техните работи, толкова по-голям ще е авторитетът им, а и личните успехи така ще се умножават. Вторник показва, че за амбициозните ви планове още не е време, в следващите дни трябва да проучвате по-подробно условията, да се нагаждате към бъдещи партньори, да подготвите изяви. Не се разпилявайте във флиртове.Ще ви се делата ви да вървят по-спорно, хвърляте много сили за изпълнение на ангажиментите си. Това е само половината от задачата, от понеделник Везните трябва да обмислят най-подробно новите идеи, има ред неясноти за проектите им. Във вторник подбирайте грижливо партньори, има време за това. Иначе ще се товарите с цялата работа, ще станете раздразнителни, сприхави. Печалби ще има, но и морални. В петък на доста им предстоят път, запознанства, да гледат мащабно на проблемите и на разкриващите се шансове. За някои са в любовта.Това 7-дневие ви открива нови делови възможности, вероятно е шефове да ви възложат отговорни задачи. Скорпионите също си имат идеи за начинания, те може да ги отведат на път, да предполагат трайно преместване. Няма да е леко, от понеделник трябва да балансирате общуването с близки и амбициите си, във вторник може да се почувствате някак ощетени от екипна дейност. Спокойно, отношенията ще се изяснят с такт, в четвъртък стабилизирате партньорствата. Уредете правно всеки детайл. Малки жестове носят голяма радост на обичани.Началото на септември ви настройва ведро, има и поводи за купони с близки, познати. От вторник обаче Стрелците да се хванат здраво за работа, ще имат още шансове за изява и печалби, в сряда може да заложат на проект, който ще движат сами. Не е въпрос някой да ви напътства и да помага, има и кандидати за добро партньорство, с които ще укрепите позициите си. Не се изкушавайте от чуждо мнение къде да насочите сили, от какво да извличате полза, даже за развлечения е важно нещата на вас да си ви допадат. Не бързате с обвързване.Първите 3 дни на септември са пълни с грижи за делата и близки хора, но дали другите ще оценят усилията ви? Козирозите не са твърде доволни от нечие отношение и ще искат да си върнат позициите. Във вторник е по-разумно да привличате съмишленици, а не да се включвате в конфликтите на колеги и роднини, да се поддавате на интриги. В сряда следва да проучите куп въпроси, от петък си налагате строги ограничения и в харчове, и при използване на свободното време. Споровете с обичаните решавайте с такт, за да не се трупат.Симеоновден ви настройва да търсите услуги и партньори за реализация на новите си идеи, шефове може да ви възложат по-отговорни задачи. Водолеите търпеливо ще преодоляват недоверието на колеги, познати и клиенти, където то спъва екипния успех. В понеделник и вторник сте настроени за спорове, но това не е път за укрепване на съдружията. В сряда ще промените подхода си, печалбите ще идват бързо, ще носят и нови шансове за изява. Посвещавате петък на лични неща, но не допускате чужда намеса с отношения с обичани.Симеоновден ви настройва да търсите услуги и партньори за реализация на новите си идеи, шефове може да ви възложат по-отговорни задачи. Водолеите търпеливо ще преодоляват недоверието на колеги, познати и клиенти, където то спъва екипния успех. В понеделник и вторник сте настроени за спорове, но това не е път за укрепване на съдружията. В сряда ще промените подхода си, печалбите ще идват бързо, ще носят и нови шансове за изява. Посвещавате петък на лични неща, но не допускате чужда намеса с отношения с обичани.", "date": "2018.09.01", "title": "Хороскоп за 1 – 7 септември от Антония Мечкова"}
{"url": "https://offnews.bg/kultura/preporachvame-vi-gravity-co-i-jeremy-na-zhivo-687260.html", "text": "Тази вечер от 20.00 часа на сцената на \"Маймунарника\" ще излязат две любими български групи - Gravity Co. и Jeremy?.С тях ще отпразнуваме началото на месец септември, а те обещават стабилна доза електрона музика и рок.", "date": "2018.09.01", "title": "Препоръчваме ви: Gravity Co. и Jeremy? на живо"}
{"url": "https://offnews.bg/obshtestvo/simeon-i-marta-posreshtat-s-varena-kokoshka-zapochva-tcarkovnata-nova-687238.html", "text": "Православната църква почита днес Св. преподобни Симеон Стълпник (357-460) и майка му преп. Марта. На 1 септември започва църковната Нова година. Имен ден празнуват празнуват Симеон, Сима, Моньо, както и Симона, Моника и Марта. Сред българите денят е известен още като “Симеон орач”, „Симеон сърп”, “Симеон брульо”, „Летен полазник”. Този празник се считал в миналото за начало на земеделската година, когато започвала есенната оран и сеитба, бруленето и събирането на орехите и др. На трапезата се слага варена кокошка, а костите й се заравяли в земята за берекет. Според поверието на Симеоновден не се дава нищо назаем. ", "date": "2018.09.01", "title": "Симеон и Марта посрещат с варена кокошка, започва църковната Нова година"}
{"url": "https://offnews.bg/obshtestvo/parkiraneto-do-natcionalnia-stadion-stava-plateno-mach-promenia-dvizh-687256.html", "text": "Паркирането до Националния стадион \"Васил Левски\" става платено от днес.Пространството ще се стопанисва и управлява от „Пазари Запад“ и Столичната община. Търговията с колела, части за тях, както и ски и аксесоари, която от години се извършва на това място, няма да бъде премахната, но ще се осъществява съобразно тарифа на Общината. Заради мач днес се забранява престоят и паркирането на пътни превозни средства, с изключение на автомобилите на участниците в мероприятието, както следва: От 00.00 до 24.00 часа на 01.09.2018 г. при сектор „Г” на Националния стадион „Васил Левски” от вход 25 до вход 26. От 11.30 до 18.30 часа на 01.09.2018 г. на моста пред Национален стадион „Васил Левски”.От 15.30 часа на 01.09.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: ул. „Ген. Гурко” между бул. „Васил Левски” и бул. „Евлоги и Христо Георгиеви”; бул. „Евлоги и Христо Георгиеви” между пл. „Орлов мост” и бул. „Черни връх”; бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.  Въвежда се организация на движението за реконструкция на ул. „Източна тангента“.  До 10.09.2018 г. се забранява влизането на пътни превозни средства по ул. „Източна тангента“ в участъка от кръстовището с ул. „Мими Балканска“ до кръговото кръстовище при бул. „Христофор Колумб“.", "date": "2018.09.01", "title": "Паркирането до Националния стадион става платено, мач променя движението в района днес"}
