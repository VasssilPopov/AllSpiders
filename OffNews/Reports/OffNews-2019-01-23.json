{"url": "https://offnews.bg/medii/bnt-spira-predavaneto-na-valia-ahchieva-i-obiaviava-vatreshen-konkurs-696076.html", "text": "БНТ спира предаването \"Открито\" на Валя Ахчиева и обявява вътрешен конкурс за ново предаване за разследваща журналистика, обявиха от медията.Решението е взето днес от Управителния съвет след обсъждане с Дирекция \"Информация\". Предложения за новия формат може да дава всеки от журналистите в телевизията до 20 март 2019 г., уточняват от пресцентъра.В съобщението се посочва, че за да се осигури максимална равнопоставеност при кандидатстването с концепции на всички журналисти, настоящият тв формат ще бъде временно спрян.\"Водена от обществената си мисия, БНТ постоянно работи по прилагането на високи професионални стандарти и стриктното спазване на законодателството, етичните норми и добрата журналистическа практика. Редакционната независимост продължава да бъде абсолютен приоритет на ръководството, а решението за вътрешния конкурс цели да надгради и осъвремени постиженията на най-добрия журналистически екип в България\", посочват от БНТ.“Вече 60 години Българската национална телевизия е еталон за качествена и задълбочена журналистика. По същество, конкурсът не е просто начин да “си сверим часовника” с най-добрите и успешни образци. Ние искаме да качим разследващата журналистика на следващо ниво, но също така - да отворим честен и открит дебат за работата на гилдията като цяло”, казва генералният директор на обществената телевизия Константин Каменаров.“В същия времеви слот ще продължим да излъчваме силния документален формат “В кадър”, донесъл не една и две награди на БНТ. Качествената разследваща журналистика има запазено място и в ежедневните ни публицистични предавания, както и в емисиите на “По света и у нас”, заявява още Константин Каменаров.По време на конкурса Българската национална телевизия ще организира и дискусия за разследващата журналистика с представители на Обществения съвет, СЕМ и съсловни организации. На нея ще се обсъдят новите тенденции, журналистическите предизвикателства, правната рамка и опита на европейските обществени телевизии в сферата на разследващата журналистика.Лидерът на БСП Корнелия Нинова отправи покана към освободената по-рано днес от БНТ водеща Валя Ахчиева да води свое предаване по партийната телевизия БСТВ. Това стана ясно от изявление на самата Нинова.След като новината бе разпространена, лидерът на БСП Корнелия Нинова обяви, че кани Ахчиева да прави предаването си в . ,,БНТ е спряла предаването \"Открито\" на Валя Ахчиева. Не за пръв път се опитват да заглушат нейните журналистически разследвания за корупция и злоупотреби. Неслучайно, при управлението на Борисов България е на едно от последните места по свобода на словото. На една журналистка се спира предаване, на друга се повдига обвинение. В България има авторитарна власт, която тъпче основни свободи. Каня Валя Ахчиева, ако желае, да прави своето предаване в Българска свободна телевизия, която стартира утре. Ще има свободата да изразява себе си без цензура, да разследва без ничия намеса и да показва истината'', написа Нинова в позицията си.", "date": "2019.01.23", "title": "БНТ спира предаването на Валя Ахчиева и обявява вътрешен конкурс за ново"}
{"url": "https://offnews.bg/sviat/laura-kioveshi-sred-kandidatite-za-glaven-prokuror-na-evropa-696075.html", "text": "Лаура Кьовеши е в краткия списък с кандидати за главен прокурор на Европа, съобщи „Свободна Европа“.Срокът за подаване на кандидатури изтече на 14 декември миналата година. Според източник на „Свободна Европа“ от Брюксел от първоначалните 30 кандидати са останали само петима, сред които е и Кьовеши.Освен нея е имало и още две кандидатури от Румъния, които обаче са били отхвърлени.Кьовеши беше главен прокурор на Националната дирекция за борба с корупцията в Румъния от 2013 до 2018 г., когато бе отстранена по искане на управляващите.Селекцията на европейския главен прокурор се извършва от комитет от 12 членове - бивши представители на различни европейски институции, назначен през септември миналата година. Списъкът с кандидати ще бъде разгледан от Съвета по правосъдие и вътрешни работи и, вероятно, от Комисията по граждански свободи, правосъдие и вътрешни работи, а финалното решение ще се вземе от комитета и от Европейския парламент. В рамките на 7-годишния си мандат европейският главен прокурор може да започва разследвания, свързани с всички държави членки, както и в определени случаи да постанови арест на заподозрени в престъпление лица. Европейската прокуратура ще разследва престъпления, свързани с ощетяването на бюджета на ЕС. ", "date": "2019.01.23", "title": "Лаура Кьовеши сред кандидатите за главен прокурор на Европа"}
{"url": "https://offnews.bg/112/gonka-strelba-i-aresti-na-kradtci-kraj%c2%a0sofijskata-matematicheska-gim-696084.html", "text": "Служители на сектор „Криминална полиция“ в СДВР задържаха трима мъже непосредствено след извършени кражби от няколко автомобила, съобщават от пресцентъра на МВР.Крадците са арестувани след опит да избягат с лек автомобил, като при последвалото преследване водачът ударил два служебни автомобила, наложило се е да бъде произведен предупредителен изстрел със стоп патрон. При задържането няма пострадали, твърди главният секретар на МВР главен комисар Ивайло ИвановКолата е спряна към 13.15 ч. на столичния бул. „Васил Левски“, в района на Софийската математическа гимназия.Тримата мъже в нея са задържани. Двама от арестуваните са криминално проявени за престъпления против собствеността.", "date": "2019.01.23", "title": "Гонка, стрелба и арести на крадци край Софийската математическа гимназия"}
{"url": "https://offnews.bg/politika/dzhambazki-posavetva-siderov-ot-vseki-duduk-politik-a-gache-li-konse-696077.html", "text": "Напрежението в малкия партньор \"Обединени патриоти\" от управляващата коалиция расте. Днес евродепутатът от ВМРО Ангел Джамбазки опроверга изявление на лидера на \"Атака\" Волен Сидеров, че Джамбазки се е \"въздържал\" при гласуване на Пакта за миграция на ООН в Европейския парламент.\"Това твърдение не отговаря на истината. Иначе казано, това е лъжа. Лъжа, която светкавично може да бъде оборена, като се извърши една проста проверка чрез следната връзка\", пише Джамбазки в официалната си страница във Фейсбук.Той предлага , от който става ясно, че подобно гласуване изобщо не е имало в рамките на последната сесия на ЕП в Страсбург. Джамбазки заявява, че според него Сидеров не би излъгал умишлено, и затова е по-вероятно да е бил подведен от \"един пародиен маргинал\".\"В тази връзка, бих искал да припомня на г-н Сидеров една от изстраданите житейски мъдрости на мъдрия български народ, който правилно е забелязал, че от всяко дърво свирка не ставата. Ерго, също толкова вярно е политическото прозрение, че от всеки дудук политик, а гаче ли консерватор, също не става. А особено от един конкретен дудук, който отчаяно иска да продължи да е \"ай инвестигейшън, лайк евродепутат\" и да се размотава безцелно по света, скъпоплатен турист, харчейки за сметка на българските и европейските данъкоплатци стотици хиляди евро\", пише Джамбазки.Той още подчертава, че неговата позиция по този въпрос е била ясна и последователна, като изброява хронологично действията, които е предприел срещу присъединяването на България към Пакта.Поводът за скандалаВ интервю пред БНР вчера лидерът на \"Атака\" Волен Сидеров заяви, че на 15 януари евродепутатът от ВМРО е гласувал \"въздържал се\" на вот за Глобалния пакт за миграция на ООН в Европейския парламент.\"Дават се права на мигрантите да идват тук да се заселват, да изнасилват, да убиват, в центъра на Кьолн да опипват момичета и т.н. Всичко това се защитава от евродепутатите\", каза Сидеров.Той предложи списък с българските евродепутати и позициите, които те били заели на вота. Според неговата информация сред гласувалите \"въздържал се\" присъства и името на евродепутата от ВМРО, Ангел Джамбазки. \"Въздържали са се, което означава, че одобряват мигрантите да идват тук да вилнеят в Европа: Ангел Джамбазки от ВМРО, Петър Курумбашев от БСП, Момчил Неков от БСП, Ева Майдел от ГЕРБ\", заяви Сидеров.\"Това е много важно, защото идват евроизбори и сега българите ще изпратят отново такива хора, които ще отидат да защитават правата на пришълците и Истанбулската конвенция\", допълни той.Според информацията на Сидеров единственият евродепутат, който гласувал \"против\", е Николай Бареков. ", "date": "2019.01.23", "title": "Джамбазки посъветва Сидеров: От всеки дудук политик, а гаче ли консерватор, не става"}
{"url": "https://offnews.bg/ikonomika/kraj-dimitrovgrad-zaraboti-novo-proizvodstveno-saorazhenie-za-osvetite-696091.html", "text": "На церемония днес Varroc Lighting Systems обяви официалното откриване на ново производствено съоръжение в близост до Димитровград. Това е първата от три производствени фази на компанията на тази локация.Нашата експанзия в България ни осигурява допълнителен капацитет за подпомагане на растежа ни в сегмента на малките осветителни тела за нашите европейски клиенти, каза президентът и изпълнителен директор на Varroc Lighting Systems Стефан Веди.Това местоположение ще ни даде и възможност да обслужваме клиенти в непосредствена близост и може да се превърне в нова производствена площадка за фарове и задни светлини, заяви още Стефан Веди.Новото съоръжение първоначално ще произвежда редица малки осветителни продукти, включително централно монтирани стоп светлини, фарове за мъгла, мигачи. То ще бъде част от новосформираното подразделение на компанията за осветителни тела за малки и двуколесни превозни средства, които се възползват от глобалната мрежа на Varroc за въвеждане на най-съвременните технологии за осветителни тела на масовия пазар в сегментите на пазара на превозни средства с по-малък обем чрез оптимизирани процеси и специализирани съоръжения с по-нисък производствен обем.Съоръжението до Димитровград засилва присъствието на Varroc Lighting Systems в Европа, присъединявайки се към разкритите производства в Чехия, Германия, Италия, Румъния, както и тези в Турция.", "date": "2019.01.23", "title": "Край Димитровград заработи ново производствено съоръжение за осветителни тела за автоиндустрията"}
{"url": "https://offnews.bg/futbol/ivelin-popov-pred-podpis-s-rostov-696085.html", "text": "Капитанът на националния отбор Ивелин Попов се присъедини към лагера на руския тим Ростов в Доха, съобщава \"Спорт-Експрес\".Попов пристигна в хотела, в който са настанени играчите на тима, разговаря със старши треньора Валерий Карпин и поздрави футболистите, с които най-вероятно ще играе през пролетта.Руските медии по-рано обявиха, че бившият футболист на Спартак (Москва) Попов ще премина в Ростов. Този сезон 31-годишният българин има 13 мача за Спартак в първенството на Русия.Той напусна тима на 8 януари по инициатива на клуба, който прави мащабни промени в кадровия състав. Очакванията бяха, че Попов ще продължи кариерата си в Динамо Москва.", "date": "2019.01.23", "title": "Ивелин Попов пред подпис с Ростов"}
{"url": "https://offnews.bg/obshtestvo/gratcki-fermeri-se-gotviat-da-blokirat-kulata-promahon-zaradi-preimenu-696090.html", "text": "Селскостопанските производители от област Серес планират символичен протест и блокиране на движението в района на ГКПП „Кулата-Промахон“ на 24 януари, четвъртък, съобщава Генералното консулство на Република България в Солун.Протестът е във връзка с гласуването в гръцкия парламент на Преспанското споразумение за промяна на името на Република Македония.Очаква се шествието да започне в 14:00 ч. в района на град Сидeрокастро, след което протестиращите ще се отправят към граничния пункт, което е възможно да доведе до образуване на колони от чакащи автомобили, предупреждават от българското външно министерство.Главна дирекция „Гранична полиция“ е в постоянен контакт с колегите си от гръцка страна. При евентуални затруднения в движението през пункта своевременно ще бъде предоставяна информация на пътуващите, обявиха тази вечер от „Гранична полиция“.От дирекцията припомнят, че най-близкият граничен пункт е ГКПП Илинден – Ексохи.", "date": "2019.01.23", "title": "Гръцки фермери се готвят да блокират Кулата-Промахон заради преименуването на Македония"}
{"url": "https://offnews.bg/obshtestvo/obiaviavat-gripna-epidemia-i-v-oblast-kardzhali-696067.html", "text": "Грипна епидемия е обявена от утре - 24 януари, и на територията на област Кърджали, съобщиха от Министерството на здравеопазването. Учебните занятия в училищата на територията на областта се преустановяват за периода от 24.01.2019 г. до 30.01.2019 г. включително.До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.На основание поддържане на висока епидемична заболеваемост от грип и ОРЗ учебните занятия във всички училища в област Ямбол се преустановяват за още 5 дни – от 24.01.2019 г. до 28.01.2019 г. включително.Във връзка със запазващото се епидемично ниво на заболеваемост учебните занятия в училищата на територията на област Пазарджик се преустановяват за още 2 дни – до 25.01.2019 г. включително.", "date": "2019.01.23", "title": "Обявяват грипна епидемия и в област Кърджали"}
{"url": "https://offnews.bg/interviu/temata-za-brekzit-i-balgarite-v-chuzhbina-triabva-da-e-v-tcentara-na-p-696066.html", "text": "- Г-н Джингозян, вярно ли е, че българските граждани във Великобритания трябва да кандидатстват за нов имиграционен статут до края на март, когато се очаква Великобритания да напусне ЕС? Статут, който ще им гарантира право на престой и работа в Обединеното кралство?- Не, тази информация не е вярна. Гражданите на ЕС, които живеят във Великобритания, следва да предприемат стъпки за гарантиране на правата си. Те ще трябва задължително да кандидатстват за този нов статут, но процедурата не приключва в края на март. Дотогава се очаква тя да бъде напълно функционираща и обработваща документите на гражданите на ЕС, живеещи в Обединеното кралство. Изключение от това правило ще бъдат българските граждани, които са и британски поданици.- Как ще се нарича този статут? Има ли краен срок за кандидатстване?- Този статут ще се нарича “статут на уседналост”, “settled status” – за тези, които са пребивавали 5 или повече години във Великобритания и докажат документално престоя си. Всички останали, които са в страната по-малко от 5 години, ще получат “временен статут на уседналост” – “pre-settled status”. Крайният срок за кандидатстване е 30 юни 2021 г., ако не настъпят промени.Ситуацията е изключително динамична и се променя всеки ден. Както знаете, завчера отпадна и самата такса от 65 лири, която всеки трябваше да заплати при регистрацията. До това решение на Тереза Мей се стигна след протестите на много организации във Великобритания, представляващи гражданите на ЕС. Важно е да се знае, че хората, кандидатстващи за този статут, не би следвало да са отсъствали повече от 6 месеца в рамките на една календарна година. И също, че за 5-годишния период е допустимо само едно продължително отсъствие (до 12 месеца), при определени ситуации като раждане, учение или специализация в чужбина, заболяване или дългосрочна командировка.- Какви права ще предостави този статут?- Право на пребиваване, на достъп до пазара на труда, на достъп до социално-осигурителната система, до системата за здравеопазване, право да се кандидатства за британско гражданство.- При липса на сделка за излизане от ЕС как ще бъдат гарантирани правата на българските граждани, а и тези на гражданите на ЕС?- Уверение, че правата на всички граждани на ЕС ще бъдат гарантирани, дори при напускане без сделка, бе многократно декларирано от Тереза Мей. Но при излизане без сделка статутът на уседналост няма да може да гарантира права, за които се изискват реципрочни действия от страна на държавите-членки на ЕС.- Какво означава реципрочни действия?- Координация на системите за социална сигурност, здравно осигуряване, пенсии и т.н.- Какви са потенциалните рискове, с които могат да се сблъскат българите във Великобритания в тази доста объркана ситуация?- Първият и най-голям проблем е наличието на актуална и вярна информация за самата процедура за кандидатстване. Срокове, необходими документи, които би следвало да се приложат и т.н. Българското посолство в Лондон започна информационна кампания в цяла Великобритания, но такава, според мен, е наложителна и в България. Българската общност в Обединеното кралство е една от най-големите български общности в чужбина. Имаме стотици хиляди роднини в България, които поддържат връзка с близките си и семействата им във Великобритания. При всички случаи информираност за самата процедура би помогнала изключително много на голям брой българи.Друг проблем е невъзможността за предоставяне на необходимите документи, езиковата бариера, липсата на дигитални умения, както и опасенията, че много наши сънародници ще се обърнат към нелицензирани посредници за извършване на тази услуга.- Как тази процедура ще се отрази на България и на броя на българите в Обединеното кралство?- Аз допускам, че една част от българите е много вероятно да се завърнат в България, не на последно място и поради враждебната политика срещу емигранти и чужденци във Великобритания, възприета от сегашното правителство. Друга част, според мен, няма да покрият изискванията за този нов статут. Това са т.н. “vulnerable EU citizens”, т.е. уязвими граждани на ЕС. Една вълна от завръщащи се ще натовари неминуемо социалната система на България. Рязко ще намалеят средствата, които постъпват от българите емигранти във Великобритания, към България. Кралството е сред донорите на сериозни финансови средства към страната ни. Години наред общата сума, която пристига в България от емигрантите, е по-голяма от общата сума на всички чужди инвестиции и това е известно.- Вие сте един от основателите на Eastern European Forum, с какво е полезна тази платформа?- Това е платформа на над 45 организации, базирани във Великобритания, които работят и подпомагат гражданите на ЕС от Източна Европа. Освен представители на тези организации, наши членове са и представители на екипа на кмета на Лондон Садик Кан, депутати и общински съветници, представители на две министерства и много други. България се представлява от Българския център за социална интеграция и култура - благотворителна организация, която създадохме с цел подпомагане на българите в Обединеното Кралство.- Има ли дългосрочна визия правителството в Лондон за гражданите на ЕС в Обединеното кралство и като цяло за бъдещите отношения с ЕС след Брекзит?- Преди няколко дни бях поканен да участвам в среща, инициирана от Foreign and Commonwealth Office (Министерството на външните работи и Организацията на бившите британски колонии) . Срещата бе с представители на най-високо ниво в това министерство и с представители на граждани на ЕС, живеещи във Великобритания – експерти в различни области, юристи, членове на организации. Целта бе да се сформира работна група, която да работи именно за това – подобряване на отношенията с тези общности в Обединеното кралство, както и започването на подготовка за изготвяне на стратегия за работа с тях. Около 4 милиона граждани на ЕС живеят във Великобритания. Всички те са данъкоплатци и гласоподаватели. Нуждата от подобна стратегия е абсолютно задължителна и съм щастлив, че получих тази покана и ще имам възможност да се включа в работата на тази група.- Кризисен мениджмънт ли е това?- Да. Защото трябва спешно да се разработи стратегия за работа с тези общности заради безпрецедентната ситуация с Брекзит. Факт е, че поне една голяма част от тези хора ще останат във Великобритания. Те са активна част от обществото. Foreign Office разчита много на тази комисия не само да изработи стратегията, но да бъде един вид мост между министерството и тези общности. Брекзит неминуемо ще влоши отношенията на Лондон с цяла Европа. И сега се търсят алтернативни варианти за подобряване на връзките.- Как ви се струва активността на България в тази ситуация? Какво следва да предприемат нашите институции с оглед на този сравнително нов феномен за страната ни – огромната българска диаспора в Европа и Северна Америка?- На първо място е абсолютно задължително да се разработи нова Национална стратегия за работа с българите в чужбина. Стратегия, която да отразява новите дадености – около 2 милиона български граждани в чужбина. България никога не е била изправяна пред подобен проблем. Демографската катастрофа не би могла да бъде решена, ако българите в чужбина не са активна част от този диалог, а той липсва в България.Необходимо е и активно сътрудничество с държавите с големи български общности - на политическо и експертно ниво. Такова сътрудничество, което активно да търси решение на проблемите на българите в чужбина, крещящо липсва. Медийна политика, която да постави проблемите на българите в чужбина, е буквално задължителна. Не на последно място, функционираща Агенция за работа с българите в чужбина, а защо не и министерство – такова съществува в друга страна на Балканите, също с голяма диаспора в чужбина – Румъния.Българските институции трябва да подпомогнат посолството ни в Лондон особено сега, там служителите нямат капацитета да се заемат с голямата ни общност, пръсната из цяла Великобритания – в Шотландия, Ирландия и т.н. Наложителна е широка разяснителна кампания от тяхна страна. Темата за българите в чужбина трябва да бъде в центъра на политическия дебат. А не е.", "date": "2019.01.23", "title": "Темата за Брекзит и българите в чужбина трябва да е в центъра на политическия дебат, а не е"}
{"url": "https://offnews.bg/temida/povdignaha-obvinenie-na-zhenata-napadnala-feldsherka-v-gorna-oriahovi-696069.html", "text": "Районната прокуратура в Горна Оряховица повдигна обвинение на жената, която нападна фелдшерка от Спешната помощ в Горна Оряховица. Инцидентът се случи през нощта на 21-ви среши 22-ри януари. В Спешна помощ дошла 35-годишна жена с болно бебе с висока температура, което трябвало да бъде транспортирано до болница във Велико Търново.Докато фелдшерката подготвяла документите, майката се развикала и я ударила с телефона си в лицето, защото \"затворила вратата по-рязко\".Фелдшерката Наталия Арамянова е в отпуск по болест и е подала предизвестие за напускане, а нейни колеги излязоха на протест в нейна подкрепа.След изготвяне на незабавно назначената съдебно-медицинска експертиза, жената е обвинена в \"причиняване на лека телесна повреда на медицински специалист при изпълнение на службата му\".Предвиденото наказание е лишаване от свобода до 3 години. Заради чистото съдебно минало на обвиняемата обаче присъдата може да бъде заменена с глоба.", "date": "2019.01.23", "title": "Повдигнаха обвинение на жената, нападнала фелдшерка в Горна Оряховица"}
{"url": "https://offnews.bg/futbol/tcska-s-parva-pobeda-v-kontrolite-696087.html", "text": "ЦСКА постигна първа победа през зимната подготовка в Марбея, след като надигра с 1:0 китайския Шанхай Шенхуа в третата си контрола на испанска земя. Единственото попадение в мача реализира Али Соу.Двата тима изиграха равностоен двубой, в който чистите положения бяха малко, но все пак по-настойчивият отбор, този на \"червените\", достигна до успеха.Решителният момент настъпи в 80-ата минута. Жанио Бикел опита да подаде вдясно към свой съотборник, но топката рикошира в крак на бранител на Шанхай Шенхуа и по този начин се получи извеждащ пас към Али Соу, който се озова сам срещу вратаря и хладнокръвно реализира за крайното 1:0.Така армейците постигнаха първа победа в предсезонните си контроли. Преди това те завършиха 1:1 с Бохум и загубиха с 1:3 от Академия Пушкаш.Междувременно стана ясно, че трансферът на Мауридес в австрийския Рапид Виена е пред провал. Първоначално от Рапид обявиха, че играчът и агентът му са поставали неизпълними условия, а впоследствие информацията беше обогатена с твърдение, че бразилецът не е показал добра форма. Очакванията бяха, че в касата на ЦСКА ще влязат 1,3 милиона евро от този трансфер.", "date": "2019.01.23", "title": "ЦСКА с първа победа в контролите"}
{"url": "https://offnews.bg/politika/borisov-a-agentcia-roga-i-kopita-dava-che-gerb-vodi-s-20-komenti-696086.html", "text": " А агенция „Рога и копита“ дава, че ГЕРБ води с 20%. Коментирайте ми Вие! - заяви премиерът Бойко Борисов по повод последното проучване на социологическата агенция АФИС. Шансовете на основните претенденти на изборите за Европейски парламент – БСП и ГЕРБ - са изравнени. В рамките на статистическата грешка се регистрира леко предимство за червената партия, Кой Ви е казал да ме питате това нещо? Кой е шеф на АФИС? На кого е собственост тази агенция? Ще ми зададете ли сега правилно въпроса: агенцията, собственост на члена на ИБ на БСП, дава, че БСП води в тяхното социологическо проучване. Ако агенцията на Цветан Цветанов днес излезе с проучване, примерно, да я наречем как...Вие ще ми зададете ли този въпрос? Че неговата агенция е дала еди какво си? Има ли проблем някой да се регистрира като социологическа агенция? - обърна се Борисов към телевизионна репортерка.Моите очакванията са, че изборите ще бъдат трудни, но ГЕРБ е направила много, за да ги спечели. Това са моите социологически проучвания - с това, което правим. А иначе членовете на ИБ на БСП може да си направят телевизия, после Вие може да ме питате и какво говорят по телевизията на БСП. Направили са си социологически агенции, още преди 20 години, с цел да манипулират общественото мнение. Аз даже си спомням, когато бях кандидат за кмет, тези агенции дадоха, че Татяна Дончева и Милен Велчев вече са ме изпреварили с близо 20%. А ги претрепах със 70% разлика. Те затова са направени, твърди премиерът.Сутринта имахме Министерски съвет. Коалицията си работи прекрасно. Всяка партия си има нейните лидери, те си имат своя политика и си я развиват. Напрежението при нашите партньори не се е отразява на инвестиционния климат в страната. Това е най-важната политика - повишаване на доходите, нови работни места и високотехнологични производства, коментира още Борисов.Днес той посети димитровградския завод „Язаки\" за произвеждане на електрически инсталации за вграждане в автомобили „Мерцедес\" клас „А\" и „B\" на „Даймлер\", след като преди това откри ново производство на осветителни тела за автомобилната индустрия в Димитровград.", "date": "2019.01.23", "title": "Борисов: А агенция 'Рога и копита' дава, че ГЕРБ води с 20%. Коментирайте ми Вие!"}
{"url": "https://offnews.bg/obshtestvo/dete-na-1-godina-pochina-v-pleven-ot-uslozhnenie-sled-virusna-infektci-696089.html", "text": "Момче на една година е починало от усложнение след вирусна инфекция в Университетската болница \"Д-р Георги Странски\" в Плевен, съобщава БТА.Детето е откарано вчера около 1,30 ч. в изключително тежко състояние и с дихателна недостатъчност.Екипът на проф. Ваня Недкова се е борил за живота му около 15 часа.Според лекарите инфекцията се е развила мълниеносно.Направени са изследвания, но не можем да потвърдим, че става дума за грип, заяви пред БНР говорителят на болницата Момчил Цветков.", "date": "2019.01.23", "title": "Дете на 1 година почина в Плевен от усложнение след вирусна инфекция"}
{"url": "https://offnews.bg/sviat/v-kremal-zapochnaha-pregovorite-mezhdu-erdogan-i-putin-siria-e-proble-696083.html", "text": "Преговорите между президентите на Русия и Турция Владимир Путин и Реджеп Ердоган започнаха в Кремъл, не е изключено те да продължат до късно тази вечер, предаде РИА Новости.Във формата на работната закуска преговорите ще продължат с участието на придружаващата Ердоган делегация и представители на руските власти. След това двамата лидери ще отговарят на въпросите на журналисти, каза прессекретарят на президента Дмитрий Песков.Дни преди срещата двамата президенти отбелязаха, че една от главните теми на преговорите ще бъде сирийското урегулиране.Ердоган пристигна в Москва на работна визита. По-рано медиите съобщиха, че го придружават външният министър Мевлют Чавушоглу, министърът на отбраната Хулуси Акар и ръководителят на Националната разузнавателна агенция Хакан Фидан, министрите на енергетиката Фатих Дьонмез и на селското стопанство Бекир Пакдемирли, прессекретарят на президента Ибрахим Калън и шефът на дирекцията за връзките с обществеността в президентската администрация Фахреттин Алтун.В информационните материали на Кремъл е отбелязано, че на преговорите се предвижда обмен на мнения по практическите стъпки за активизирането на двустранното културно-хуманитарно сътрудничество, в т.ч. разширяване на контактите в сферата на образованието, културата, информацията, туризма и по линия на гражданските организации.Но за руските медии основният въпрос си остава Сирия и претенциите на Анкара. Под заглавие „Москва ще помогне на Ердоган да създаде буферна зона. Кюрдите и Дамаск са против засилването на турското влияние в Сирия“ „Независимая газета“ коментира ситуацията в арабската република. Цитиран е помощникът на руския президент Юрий Ушаков, който уточнява: „В последния период броят на провокациите от страна на терористите се увеличи, те дори засилиха своя контрол в зоната за деескалация. Поради това възникна необходимост от нов обмен на мнения с турското ръководство“. Ушаков добавя, че лидерите ще обсъдят и други аспекти на сирийското урегулиране – старта на работата на конституционния комитет и ситуацията в Идлиб.Според турската страна главната тема на преговорите ще бъде свързана със създаването на т.нар. буферна зона на границата със Сирия. Преди визитата си в Москва Ердоган заяви: „Ние с Путин ще проведем преговори и ще дадем оценка на последните събития в Сирия. Ще обсъдим освободените от терористите райони, ще разгледаме и въпроса за създаването на зоната за сигурност“. Турският президент отбеляза, че Анкара „никога няма да допусне създаването на буферна зона в северната част на Сирия, която би се превърнала в блато, подобно на това в Северен Ирак“, където са съсредоточени формированията на кюрдската ПКК.За готовността на турската армия за нова военна операция за създаването на буферна зона съобщи на 21 януари министърът на отбраната Хулуси Акар. Пред Анадолската агенция той заяви, че „към момента проблемните зони в Сирия са Манбидж и на изток от река Ефрат“, където действат кюрдските отряди на въоръжената коалиция „Сили на демократична Сирия“ /СДС/.В района на Манбидж съвместно със силите на СДС днес патрулират подразделенията на военната полиция от руските въоръжени сили, там няма проблеми, отбелязва „Независимая газета“. А преди визитата си в Москва Ердоган за пореден път каза, че „Манбидж ще бъде върнат на стопаните си“, т.е. на протурските въоръжени формирования.Както е известно, нито Русия, нито САЩ, а и други страни, не споделят гледната точка на Анкара, която счита силите на СДС за терористични. Това е било подчертано на 21 януари по време на телефонния разговор между държавния секретар Майкъл Помпео и външния министър Мевлют Чавушоглу. Белият дом съобщи, че Помпео е подчертал „важността на гаранциите за сигурността на кюрдските формирования /СДС/“, които в Сирия са съюзници на САЩ в борбата срещу Ислямска държава.В същото време САЩ изглежда подкрепят позицията на Турция за създаването на 32-километровата буферна зона на територията на Сирия. Според турски източници, преговорите за това се водят вече две седмици. След преговорите с Тръмп на 15 януари Ердоган заяви, че в буферната зона „Анкара е готова да осигури безопасността на земята, а Америка – на въздушното пространство“. По-късно официалният представител на президента Ибрахим Калън подчерта, че ако бъде създадена буферната зона, контролът върху нея ще се осъществява от Турция.Миналата седмица външният министър на Русия Сергей Лавров заяви, че Москва не е против идеята за буферната зона от 20 мили. „На мен не ми е докрай ясна обаче позицията на Русия по въпроса за т.нар. буферна зона, която Анкара иска да създаде. Година по-рано Москва вече даде възможност на Турция да окупира кюрдския кантон Африн. Не ми се иска нещо подобно да се случи с Манбидж и с други територии, където сега действат силите на СДС“, коментира военният експерт ген.-лейтенант Юрий Неткачев. Според него поради опасенията на партията „Демократичен съюз“ /PYD/, че ще бъде атакувана от Турция след изтеглянето на САЩ от Сирия, тя се е обърнала към руски официални лица с молба да станат гаранти за нейното примирие с властите в Дамаск.„И сега при посредничеството на Москва вървят непрекъснато преговори между представители на PYD с режима на Башар Асад за това кюрдите с правото на автономия да влязат в състава на Сирия. И тук, разбира се, нямат място турските войски и приближените до тях бойци. Изобщо не трябва да се говори за буферни зони в Сирия. В Дамаск неведнъж имаше искания за изтеглянето на всички турски, американски и френски войски от страната. И Русия е длъжна да подкрепя тези искания, а не да води преговори с Анкара за по-нататъшна окупация“, подчертава генералът.Според арабската информационна агенция Al Masdar News с център в Бейрут, жителите на град Камишли са обезпокоени от факта, че буферната зона може да бъде използвана за бъдеща окупация на територии от въоръжените сили на Турция. Вчера те протестираха на митинги против формирането на зона за безопасност в Северна Сирия.", "date": "2019.01.23", "title": "В Кремъл започнаха преговорите между Ердоган и Путин, Сирия е проблемният възел"}
{"url": "https://offnews.bg/obshtestvo/po-malko-studenti-po-ikonomika-no-s-po-dobro-finansirane-za-universit-696054.html", "text": "Държавата компенсира намалението на бройките за субсидиран прием в икономически специалности с по-голяма сума за годишна издръжка. Коефициентът, от който тя зависи, се увеличава от 1 на 1.15, реши днес Министерският съвет, който прие промени в Постановление №64 от 2016 г. за условията и реда за утвърждаване на броя на приеманите за обучение студенти и докторанти в държавните висши училища и за приемане на списък а приоритетните професионални направления и на списък за защитените специалности.Нормативът се увеличава за направленията \"Икономика\", \"Администрация и управление\" и \"Туризъм\", където бройките бяха намалявани през последните няколко години. В \"Икономика\" например местата се свиха с 30%.Направените промени са израз на усилията, които Министерството на образованието и науката полага за повишаване ефективността на публичните разходи в системата на висшето образование. Необходимостта от корекция на съотношенията в нормативите между отделните професионални направления произтича от възникващ към момента дисбаланс в държавното финансиране, пишат вносителите от Министерството на образованието.С промени в друго постановление - №328/2015 г. - се усъвършенства механизмът за диференцирано финансиране на висшите училища, като се запазва концепцията за увеличаване на парите въз основа на комплексната оценка за качество и съответствие на образованието с потребностите на пазара на труда. През 2019 г. делът на финансирането по нея нараства на 55%, през 2020 г. се планира той да стане 60%.Комплексната оценка за качеството на обучението се формира на базата на индикатори със съответна тежест, групирани по основни дейности в образованието като учебен процес, научни изследвания и реализация на пазара на труда.", "date": "2019.01.23", "title": "По-малко студенти по икономика, но с по-добро финансиране за университетите"}
{"url": "https://offnews.bg/izvan-terena/anglijska-legenda-kam-ronaldo-momentat-ne-e-podhodiasht-za-selfi-v-sa-696068.html", "text": "Английската легенда Гари Линекер, който в последно време се изявява като анализатор и коментатор, разкритикува суперзвездата на Ювентус Кристиано Роналдо, който публикува селфи, направено на борда на неговия самолет.Реакцията на бившия нападател бе причинена от трагичния инцидент с Емилиано Сала. Самолетът, в който е пътувал футболиста изчезна от радарите над Ламанша. \"Не е подходящ ден за такива постове. Определено. Сигурен съм, че той го е направил, защото не знае ситуацията, но някой можеше да му каже\", написа Линекер в официалния си профил в социалната мрежа Туитър.Операцията по издирването на намиращия се в неизвестност Сала бе подновена тази сутрин. Акцията бе прекратена снощи, но тази сутрин два самолета подновиха търсенето в зоната, в която се предполага, че е паднал малкият летателен апарат.Вчера спасителите са открили възглавница, огънато парче метал и няколко други предмети, които се предполага, че са от падналия самолет.", "date": "2019.01.23", "title": "Английска легенда към Роналдо: Моментът не е подходящ за селфи в самолет"}
{"url": "https://offnews.bg/sviat/detca-pripadat-ot-glad-v-oblast-v-sibir-696071.html", "text": "Деца припадат от глад в училища в Кемеровска област в Сибир, съобщи Интерфакс, позовавайки се на комисаря по правата на децата за региона Дмитрий Кислицин. По време на сесията на областния съвет Кислицин обяснил, че сигнали до него подават класни ръководители. По думите им част от учениците не се хранят в училище, защото родителите им не могат да си позволят да плащат за обяда. Някои от тях пък нямали достатъчно средства, за да хранят децата и сутрин. Кислицин посочил, че по-рано е имало единични случаи на припаднали от глад деца в областта, но случаите сега са зачестили значително. Това се наблюдава особено сред децата в селските училища и сред учениците, които возят в училищата от селата. Той се обърнал за помощ към различни организации и така успял да уреди в едно от селските училища да бъде плащан обядът на 11 деца. Руският следствен комитет обяви, че ще провери за кои училища точно става въпрос.", "date": "2019.01.23", "title": "Деца припадат от глад в област в Сибир"}
{"url": "https://offnews.bg/medii/televiziata-na-bsp-tragva-utre-sutrinta-696073.html", "text": "Телевизията на БСП - Българска свободна телевизия, ще стартира утре, 24 януари, от 07:30 ч. Програмата започва с новини и сутрешен блок \"България се събужда\" с водещ журналиста Стоил Рошкев. Следобедният блок на БСТВ ще е от 13:00 до 15:30 ч. с водещ Елена Пенчукова. Тя и нейните гости ще коментират интересни теми от всички сфери на живота. Планирано е централната емисия новини на БСТВ да започва в 18:30 ч. - за тях ще отговаря Валерия Касиян.Във вечерния блок са заложени предаванията \"Студио икономика\" с Нора Стоичкова и \"Актуално от деня\" с водещ Велизар Енчев. Предавания в телевизията ще имат и журналистите Александър Симов и Велизар Енчев. В ефира на телевизията зрителите ще могат да видят и много от любимите български филми, стойностна музика и документалистика.Телевизията, начело с журналиста Петко Тодоров, получи лиценз от СЕМ през октомври миналата година. Документите бяха внесени през септември. \"Избрахме името \"Българска свободна телевизия\", защото вярваме, че в нея ще бъде изразявано свободно мнението на хората, без страх, а истината и фактите ще се представят такива, каквито са, без цензура\", заяви тогава Нинова.За партийния канал през март миналата година БСП гласува отпускането на 2 млн. лв. от партийната субсидия като едногодишен бюджет. Парите за следващите периоди ще се решават година за година според интереса на зрителите и възможностите за разширяване на медийното и развлекателното съдържание.В проекта, представен пред СЕМ, бе посочено, че БСТВ има амбицията рамките на една година да привлече 20% от националната аудитория. Телевизията ще бъде разпространявана по платформи, от които сигнал вземат над 200 кабелни телевизии. Те осигуряват почти 100% покритие на страната. Телевизията ще може да се гледа от българите, живеещи в Европа и Америка. Разпространението на БСТВ е безплатно за всички. Клиентите на Виваком ще могат да гледат телевизията във всички пакети, заявиха от \"Позитано\" 20.", "date": "2019.01.23", "title": "Телевизията на БСП тръгва утре сутринта"}
{"url": "https://offnews.bg/sviat/revoliutcia-sreshtu-maduro-vav-venetcuela-sasht-priznaha-lidera-na-op-696088.html", "text": "Председателят на венецуелския парламент Хуан Гуайдо се обяви за временен президент и положи клетва, а минути след това получи официалното признание на президента на САЩ Доналд Тръмп.Гуайдо се обяви за временен държавен глава на Венецуела по време на огромен антиправителствен протест в столицата Каракас и обеща да организира свободни избори.Оставаме на улицата, докато Венецуела не стане свободна страна, каза Гуайдо и призова въоръжените сили да не се подчиняват на правителството на Николас Мадуро.Същевременно президентът на САЩ Доналд Тръмп заяви, че официално признава Хуан Гуайдо за временен президент на Венецуела.Организацията на американските държави, която обединява десетки независими страни от Северна и Южна Америка, също съобщи тази вечер, че признава Хуан Гуайдо за временен президент.От своя страна президентът социалист Николас Мадуро обяви, че Венецуела прекратява дипломатическите си отношения със САЩ и даде 72 часа на американските дипломати да напуснат страната.В Каракас десетки хиляди демонстранти излязоха днес на улиците, за да поискат отстраняването на правителството на Мадуро.Властта във Венецуела е разклатена от огромната инфлация, недостига на основни стоки и миграционната криза, която раздели семейства. Хуан Гуайдо е начело на парламента, в който опозицията има мнозинство.Би Би Си съобщава за ожесточени сблъсъци между демонстрантите и националната гвардия в столицата Каракас, разпръскване на сълзотворен газ и подпалени автомобили.", "date": "2019.01.23", "title": "Революция срещу Мадуро във Венецуела, САЩ признаха лидера на опозицията за нов президент"}
{"url": "https://offnews.bg/bojni/vazmozhen-mach-mezhdu-pulev-i-dzhoshua-oshte-prez-septemvri-696064.html", "text": "Според worldboxingnews.net има вероятност Кубрат Пулев да се изправи срещу световния шампион Антъни Джошуа през септември тази година. Джошуа, който е носител на коланите на Световната боксова огранизация (WBO), Световната боксова асоциация (WBA) и Международната боксова федерация (IBF) е длъжен да прави три задължителни защити. Пулев е задължителен претендент за на IBF.Очаква се първо британецът да се боксира срещу сънародника си Дилиан Уайт за титлата в WBО през април, а през септември ще защитава колана си от IBF срещу Пулев. Чак през пролетта на 2020 година ще излезе на ринга срещу претендент от листата на WBA.Феновете на бокса жадуват за мач между Джошуа и световния шампион на Световния боксов съвет (WBC) Дионтей Уайлдър (САЩ) или Тайсън Фюри (Великобритания), в който да бъдат заложени всички световни титли. Такъв може да се състои най-рано през есента на 2020 година, тъй като Уайлдър и Фюри планират нов мач помежду си през пролетта на тази година, след като двамата завършиха наравно в Лос Анджелис 1 декември, а по всяка вероятност след това ще има нов реванш в края на 2019 година, информира БТА.Следващият съперник на \"Кобрата\" се очаква да е Робърт Хелениус. Евентуална битка между двамата ще се състои на 20 април в САЩ. Новата промоутърска компания \"Топ Ранк\" и представителите на Хелениус обаче все още не са постигнали договорка за двубоя.", "date": "2019.01.23", "title": "Възможен мач между Пулев и Джошуа още през септември"}
{"url": "https://offnews.bg/futbol/napusna-ni-bivshiat-shef-na-sadiite-borislav-aleksandrov-696047.html", "text": "Бившият рефер и председател на съдийската комисия към Българския футболен съюз Борислав Александров почина тази сутрин на 74-годишна възраст.В последно време Александров страдаше от атрофия на мускулите. През последната година бе прикован на легло.Александров е ръководил няколко мача от европейските клубни турнири в края на осемдесетте и началото на деветдесетте години на миналия век.Тъжната новина дойде само няколко дни, след като ни напуснаха легендарният Иван Вуцов и бащата на волейболния треньор Радостин Стойчев - Светослав.", "date": "2019.01.23", "title": "Напусна ни бившият шеф на съдиите Борислав Александров"}
{"url": "https://offnews.bg/futbol/futbolnata-afera-na-iusejn-bolt-prikliuchi-696062.html", "text": "Световният рекордьор в спринта на 100 и на 200 метра Юсейн Болт сложи край на футболната си кариера, още преди тя да се е превърнала в професионално негово занимание.\"Не искам да казвам, че нещата не са се получили, но трябва да си взема поуките от това. Това бе един положително от гледна точка на опита, който придобих.Наистина изпитвах удоволствие от това, че бях част от отбор – нещо което е съвсем различно от лекоатлетическата писта. В момента се занимавам с много различни неща. Спортният ми живот приключи, затова сега ще обърна внимание на бизнес начинания – скоро ще стана бизнесмен\", каза Болт.Живата легенда на Ямайка се отказва от футбола, въпреки че изкара проби в Борусия Дортмунд, Мамелъди Съндаунс, Стрьомгодсет, а освен това имаше оферта за 2-годишен договор от малтийския шампион Валета.Болт записа няколко мача за \"Сентрал Коуст Маринърс\", като дори отбеляза два гола в контролна среща. Двете страни дълго време преговаряха за договор, но финансовите изисквания на Болт бяха прекалено големи и австралийският клуб отказа да му плати исканата сума.", "date": "2019.01.23", "title": "Футболната афера на Юсейн Болт приключи"}
{"url": "https://offnews.bg/tenis/nadal-tcitcipas-e-gvozdeiat-na-programata-v-chetvartak-v-melbarn-696055.html", "text": "Стана ясна програмата на Australian Open за четвъртък. Тогава предстои да видим серия интригуващи полуфинали.Рафаел Надал ще се изправи срещу гръцката сензация Стефанос Циципас, а преди това ще стане ясен женският финал.Централен корт \"Род Лейвър Арина\"След 05:00 часа българско време: Петра Квитова - Даниел КолинсНе преди 06:30 часа: Каролина Плишкова - Наоми ОсакаНе преди 10:30 часа: Стефанос Циципас - Рафаел Надал", "date": "2019.01.23", "title": "Надал - Циципас е гвоздеят на програмата в четвъртък в Мелбърн"}
{"url": "https://offnews.bg/volejbol/volejbolistkite-ni-s-tezhak-zhrebij-za-evro-2019-696065.html", "text": "Женският национален отбор попадна в Група А на Европейското първенство по волейбол през 2019 година, отреди тегленият днес жребий в Истанбул.Съперници на \"лъвиците\" са Турция, Сърбия, Франция, Финландия и Гърция. Двубоите ще се играят в турската столица Анкара.Участниците са разделени в 4 групи по 6 отбора, като за директните елиминации на турнира се класират първите 4 тима от всяка група.За втората фаза на шампионата се класират първите четири тима от всяка група, като следват директни елиминации. Съперници в тази фаза ще бъдат класиралите се тимове от Група А срещу тези от Група С, и съответно отборите заели първите четири места от Група В срещу Група D.Европейското първенство ще се проведе от 23 август до 9 септември в четири държави - Турция, Полша, Унгария и Словакия. Четвъртфиналните двубои ще се играят в Турция и Полша. Финалната четворка е в Анкара.Група А: Турция, Сърбия, България, Франция, Финландия, ГърцияГрупа В: Полша, Италия, Белгия, Украйна, Португалия, СловенияГрупа С: Унгария, Холандия, Хърватия, Азърбейджан, Румъния, ЕстонияГрупа D: Словакия, Русия, Германия, Беларус, Испания, Швейцария", "date": "2019.01.23", "title": "Волейболистките ни с тежък жребий за Евро 2019"}
{"url": "https://offnews.bg/obshtestvo/otkriha-tialoto-na-15-godishnoto-momche-propadnalo-v-iazovir-v-plovdi-696046.html", "text": "Водолази откриха тялото на 15-годишното момче, което потъна във вторник в язовир до пловдивското село Марково, съобщи БНТ. Детето потъна вчера в ледените води. Акцията по издирването на тялото му започна снощи и беше подновена тази сутрин. В акцията се включиха водолази и пожарникари. Тялото на момчето беше извадено малко преди 10 часа. По информация на кмета на Марково три деца от село Първенец се разхождали край язовира, а едното от тях влязло навътре по заледената повърхност, за да си прави селфи, но пропаднало.Младежите, които били с него - момче и момиче също на 15 години, се обадили на дядо му, който дошъл веднага и опитал да извади момчето с въдица.Сигналът към 112 е подаден много по-късно. ", "date": "2019.01.23", "title": "Откриха тялото на 15-годишното момче, пропаднало в язовир в Пловдивско"}
{"url": "https://offnews.bg/politika/patrioti-sar-simeonov-obiden-vmro-gotovi-da-se-izviniat-siderov-sh-696032.html", "text": "Всичко е възможно на този етап - това беше посланието в изявленията на представителите от трите партии от \"Обединени патриоти\" по повод вътрешните им конфликти, след като по-рано днес НФСБ излезе с декларация, според която . Симеонов наблегна на факта, че е обиден, и е редно от ВМРО също да изпитат \"неуважението\" някой да се обръща към тях от медиите. Депутатът Емил Василев от ВМРО обаче заяви, че от партията са готови да се извинят, ако има засегнати. Лидерът на \"Атака\" Волен Сидеров съобщи, че никога не е бягал от преговори, и още днес щял да се свърже с колегите си, за да свика среща.НФСБ\"Към настоящия момент ние заявяваме, че прекратяваме започнатите преговори за съвместно явяване с ВМРО до изясняване на всички тези проблеми, които са създадени от поредните медийни изяви в последната седмица\", заяви лидерът на НФСБ Симеонов. Според него е редно да се изясни защо от ВМРО се опитват да водят разговори през медиите. По негови думи от партията на Каракачанов поставят в медийното пространство въпроси, които \"трябва да бъдат поставяни в коалиционен формат\". \"Ако все още сме коалиция, естествено\", допълни Симеонов. Той заяви, че след дълъг анализ, от НФСБ късно вечерта снощи са стигнали до следните въпроси: \"Дали това не са поредни стъпки в посока самостоятелно явяване или явяване с друга коалиция на колегите от ВМРО? И ако е така - не би ли било по-нормално и по-редно да бъде оповестено? Няма драма в това\", заяви Симеонов. \"Тази декларация е реципрочен ход през медиите - нека да изпитат това демонстрирано неуважение, когато ти говорят през медиите и те определят какъв си, що си, определят позицията на една партия като \"несериозна\", допълни лидерът на НФСБ.Според Симеонов обаче въпросът се преекспонира и европейските избори не бива да бъдат възприемани като ключови за съществуването на коалицията \"Обединени патриоти\" - формацията била създадена за участие в парламентарните избори.\"За нас евроизборите не са от жизнено значение. Не мисля, че някаква коренна промяна ще завее в Европарламента, ако там влязат един или двама Патриоти, или трима\" допълни Симеонов. Лидерът на НФСБ все пак заяви, че до голяма степен ще се съгласи с Каракачанов, че коалицията не е стабилна. На въпроса какво ще се случва оттук нататък, Симеонов отговори, че \"всичко е възможно\", като изключи възможността формацията да се разпадне. \"Редно е преди всеки да си хване своя път да има уточняване, да се разберем\", допълни той.По повод твърдението на \"Атака\", че депутати от НФСБ не присъствали на свикано от тях заседание на коалицията, Симеонов коментира, че депутатите от НФСБ не били осведомени за въпросното. Той обясни, че винаги се разпращат съобщения, защото понякога \"председателят не ни събира\". Този път обаче това не се случило, а единственият човек на място бил Десислав Чуколов с камера на партийната телевизия на \"Атака\" - \"Алфа\".На въпрос дали Патриотите смятат, че подриват стабилността на цялото правителство, Симеонов заяви, че въпросът е принципен и не може да се очаква от тях да нямат мнение. За него решението да се явят самостоятелно на евроизборите ще е \"въпрос на чест\": \"Защо пък да не се явим самостоятелно? Няма да успеем да прескочим бариерата? Ами да възможно е, не за първи път влизаме в битка, когато смятаме, че по принцип сме прави. То е въпрос на принцип\", допълни лидерът на НФСБ. ВМРОДепутатът от ВМРО Искрен Веселинов заяви, че от партията са готови да се извинят, ако има засегнати. \"По отношение на това, че колегите са засегнати, както знаете, ние от ВМРО най-малко робуваме на своето его. Готови сме да се извиним, ако има такова засягане, независимо дали е основателно или не\", заяви Василев.Подобно на Симеонов, той също допълни, че фокусът не трябва да е върху евролистата на коалицията: \"За нас въпросът за явяване на евроизборите е част от общия въпрос - всъщност за единодействие в парламента и за постигане на някакви реални резултати\".По повод издигането на кандидатурата на , Василев заяви, че това е просто знак, че Джамбазки има широка обществена подкрепа, и нищо повече. Той допълни, че ВМРО са \"готови да изяснят всичко\", но нищо не е изключено: \"Всички обмисляме всички варианти - това са реалности в политиката\".АтакаЛидерът на \"Атака\" Волен Сидеров заяви, че никога не е избягвал да присъства на съвет. \"Появиха се някакви съобщения, че не съм се явявал, бойкотирал - това не е вярно\", допълни той.Сидеров също заяви, че никой вариант не е изключен, но допълни че все повече вижда, че има \"белези на разтрогване на брака\". \"Дано да е по взаимно съгласие\", допълни той. Той единствен акцентира върху важността на евроизборите, като заяви, че те са геополитически избори, в които ще се реши бъдещето на Европа. \"Те са важни за България, за всички нас са важни. Не знам за Валери Симеонов защо не са важни. Европа е пред голям избор\", заяви той.Сидеров обаче подчерта, че въпросът не е само Патриотите да се явят заедно, а да решат с каква програма ще се случи това. Той допълни, че още днес щял да се опита да свика среща.", "date": "2019.01.23", "title": "Патриоти, сър: Симеонов обиден, ВМРО готови да се извинят, Сидеров щял да свиква среща"}
{"url": "https://offnews.bg/obshtestvo/nsi-otchete-che-e-zapochnal-podgotovkata-za-prebroiavaneto-prez-2021-696053.html", "text": "Правителството прие Отчет за изпълнението на Националната статистическа програма и за дейността на Националния статистически институт (НСИ) през 2018 година, и както и програма за 2019 година.През изминалата година НСИ стартира подготовката и осигуряването на необходимите условия за успешното протичане на преброяването на населението и жилищния фонд в Република България през 2021 г., включително чрез разработване на проект на национален закон.През 2018 г. НСИ осъществи 267 статистически изследвания, като за първи път бяха публикувани данни за „Районни отоплителни и охладителни системи“, компютърната осигуреност, предоставянето на достъп до Интернет и наличието на зали за представления в читалищата.Наред с това НСИ постави като приоритет повишаването на информационната сигурност и внедряването на Система за управление на сигурността съгласно ISO/IEC 27001. През 2018 г. НСИ проведе обучения, предназначени за млади статистици, от страни от Европейската политика за добросъседство и Балканския регион.Съгласно програмата на НСИ за 2019 г. ще бъдат проведени 271 изследвания, сред които се открояват нови статистически данни за сметки за субсидиите и трансферите за околната среда и наблюдение на структурата на заплатите.Същевременно институтът ще продължи участието си в различни проекти на ЕК като наблюдение на работната сила, подкрепа за подобряване на статистиката за престъпността, национални сметки и платежен баланс, Програма за европейски сравнения 2019 г., установяване на нови индекси на производство в услугите и търговията, подобряване на краткосрочната бизнес статистика.", "date": "2019.01.23", "title": "НСИ отчете, че е започнал подготовката за преброяването през 2021 г."}
{"url": "https://offnews.bg/politika/dvama-balgarski-sadii-v-liuksemburg-s-novi-mandati-696052.html", "text": "България подкрепя предложенията за подновяване мандатите на двама български съдии - Марияна Кънчева и Александър Корнезов, в Общия съд на Европейския съюз в Люксембург.Това одобри правителството днес като част от българската позиция за предстоящото заседание в Брюксел на ниво постоянни представители към ЕС (КОРЕПЕР II).На заседанието на 30 януари 2019 г. ще бъде разгледано назначаването на двама съдии и един генерален адвокат в Съда на ЕС, както и назначаването на осем съдии в Общия съд на ЕС.Марияна Кънчева е съдия в Общия съд на ЕС от 19 септември 2011 г., а Александър Корнезов - от 19 септември 2016 г. България предложи подновяване на мандатите им до 31 август 202S г. с решение на МС от 9 август 2018 г. Кандидатурите им трябва да бъдат подкрепени и от останалите държави-членки.България подкрепя и предложенията за останалите кандидатури за Общия съд на ЕС: г-н Стефан Гервасони и г-н Лоран Трушо от Франция, г-жа Инга Рейне от Латвия, г-н Фредрик Шалин и г-н Улф Оберг от Швеция и г-жа Мирела Станку от Румъния. Страната ни подкрепя и кандидатурата на Естония за генерален адвокат в Съда на ЕС - г-н Прийт Пикамае, както и тези на Обединено кралство Великобритания и Северна Ирландия и на Финландия съответно - г-н Кристофър Вайда и г-н Нийло Яскинен, за съдии в Съда на ЕС.", "date": "2019.01.23", "title": "Двама български съдии в Люксембург с нови мандати"}
{"url": "https://offnews.bg/obshtestvo/gripat-zatvori-901-uchilishta-dnes-696056.html", "text": "В 901 училища днес са преустановени учебните занятия, съобщи Министерството на образованието и науката.От днес в грипна ваканция са учениците от 71 училища в област Сливен и от 80 училища в област Хасково.194 училища в област Пловдив, 122 училища в област Варна, 122 училища в област Пазарджик и 69 училища в област Добрич продължават да не провеждат учебен процес.По предписание на РЗИ няма занятия и в 97 училища в София-област.В 60 училища в област Смолян и в 43 училища в област Ямбол учениците не учат, а в област Перник за 40 училища грипната ваканция е удължена до 24.01.2019 г.Три училища в област Кюстендил също не провеждат занятия по предписание на РИОКОЗ. Това са СУ \"Кл. Охридски\", Професионалната гимназия по облекло и стопанско управление и ОУ \"Хр. Павлович\" в гр. Дупница.", "date": "2019.01.23", "title": "Грипът затвори 901 училища днес"}
{"url": "https://offnews.bg/futbol/izcheznaliat-futbolist-na-kardif-sas-striaskashto-saobshtenie-do-svoit-696048.html", "text": "Емилиано Сала е изпратил гласово съобщение до своите близки от на борда на самолета Пайпър Малибу, който изчезна от радарите над Ламанша по време на полет от Нант до Кардиф на 21 януари, съобщи Би Би Си.\"Здравейте, братчета, как сте? Аз съм мъртъв (от умора). Прекарах деня в Нант в задължения, които сякаш нямаха край. Сега съм в самолета, който изглежда сякаш ще се разпадне на парчета. Заминавам за Кардиф, а утре започвам тренировки с новия ми отбор, ще видим какво ще стане. Как сте момчета? Ако до час и половина няма новина от мен...Не знам дали ще пратят някой да ме търси, защото няма да ме намерят, но кой знае. Олеле, колко ме е страх\", казва Сала в съобщението, чието съдържание беше потвърдено от някои от получателите му. След тях е бившият му съотборник в Бордо Диего Ролан, който говори пред уругвайско радио по повод трагичния случай.Спасителната акция, проведена вчера, не бе успешна. Тя продължава и днес, но според екипите вероятността Сала и пилотът на самолета да са оцелели е нищожна.", "date": "2019.01.23", "title": "Изчезналият футболист на Кардиф със стряскащо съобщение до своите близки"}
{"url": "https://offnews.bg/politika/sazdadoha-nova-direktcia-kam-ministerstvoto-na-ikonomikata-kabinetat-696051.html", "text": "С решение на Министерския съвет беше създадена нова дирекция в Министерството на икономиката - \"Регулиране на икономическите дейности\". Дирекцията е създадена във връзка с изпълнението на разпоредбата на чл. 4 от Закона за административното регулиране на икономическите дейности, свързани с нефт и продукти от нефтен произход, обясниха от правителствената пресслужба.На министерството бяха отпуснати 2 676 708 лв. за осъществяване дейността на дирекцията.", "date": "2019.01.23", "title": "Създадоха нова дирекция към Министерството на икономиката, кабинетът ѝ отпусна 2,6 млн. лева бюджет"}
{"url": "https://offnews.bg/ikonomika/otlagat-zakona-za-gorivata-s-6-mesetca-696019.html", "text": "Очаква се днес депутатите от икономическата комисия да гласуват отлагането с 6 месеца на новия закон за горивата.Подготвените промени предизвикаха гнева на собственици на малки бензиностанции. Новият закон въвежда финансови изисквания като банкови гаранции и капитал, който фирмите трябва да притежават, за да търгуват с горива.Представители на малки фирми обявиха, че остават в стачна готовност, докато гласуването мине и през пленарната зала.Срещу законопроекта се обявиха и представители на едрия бизнес заради регламенти свързани с горивата за строителни фирми и минната индустрия.Целта на изтеглянето е в рамките на половин година спорните текстове да се изчистят.", "date": "2019.01.23", "title": "Отлагат закона за горивата с 6 месеца"}
{"url": "https://offnews.bg/kultura/nashata-avtorka-zdravka-evtimova-redom-do-azimov-i-bredbari-v-uchebnik-696070.html", "text": "Разказът на нашия автор   е включен в учебник по обучение по литература за прогимназиите за осми клас в САЩ от началото на 2019 г.Целта на учебника е чрез литературни произведения учениците от осми клас да обогатят своя речник, знанията си за езика и езиковите явления, да придобият умения да се изказват и пишат самостоятелно по зададена тема, да създават и обогатят представите си за структурата на литературни произведения от различни жанрове, да придобият основни познания за сюжет и неговото изграждане в различни прозаически торби, както и да бъдат способни да обосновават мненията си върху анализираното литературно произведение.Помагалото е разделено на 6 дяла: 1. Уреди и заплахи; 2. Тръпката, която изпитваме при изживяване на нещо страшно; 3. Местата, които наричаме свой дом; 4.Борбата за свобода;5. Да намериш своя път; 6. Наследството на Ане Франк. Към всеки дял са предоставени различни стихотворения, разкази, есета, документална проза и романи.На английски език разказът на Здравка Евтимова е със заглавие „Blood” („Кръв“).В учебника са включени общо единадесет къси разказа по реда на публикацията им в отделните шест раздела:1. „Халюцинация“, Айзък Азимов2. „Ще има тихи дъждове“, Рей Бредбъри3. „Издайническото сърце“ Едгар Алън По4. „Лапата на маймуната“, У.У. Джейкъбс5. „Кръв“, 6. „Аутсайдерът“, Хауърд Лъвкрафт7. „Моята любима бавачка“, Джийн Дейвис Окимото8. „Златно стъкло“, Алма Луз Валануева9. „Тайнството на героизма“, Стивън Крейн10. “Маргарити“, Юджиниа Колиър11. . „Пеещите жени“, Ребека МакейРазказът „Кръв от къртица“ можете да прочетете .", "date": "2019.01.23", "title": "Нашата авторка Здравка Евтимова редом до Азимов и Бредбъри в учебник по литература в САЩ"}
{"url": "https://offnews.bg/politika/joncheva-borisov-se-opitva-da-smazhe-vseki-kojto-razkriva-kak-shajka-696043.html", "text": "„Обвиненията, че работейки за телевизията TV 7 през периода 2012-2014 г.,съм била финансирана по престъпен начин, са абсурдни”. Това заяви в Народното събрание говорителят на ПГ на „БСП за България” Елена Йончева. Тя обясни, че това е периодът, в който е заснела поредица документални филми за TV 7 за  войната в Сирия, за Турция и пълзящата ислямизация, за Украйна и гражданската война.По думите й средствата за тези филми са преведени през банка КТБ в период, в който даже държавата, със своите контролни функции, не е могла да предвиди нейния срив.Според Йончева тази атака е започнала след като левицата е поискала независима експертиза на българските магистрали.По темата говори и БСП депутатът Иван Иванов.Иванов припомни, че сигналът, по който се работи в момента и на база на който е повдигнати обвинението на Йончева, е подаден от Антон Тодоров, Делян Добрев и Тома Биков. Прави впечатление, че изключително бързо и „резултатно” се действа срещу хората, които искат да отразяват истината.Депутатът припомни, че обвинението е повдигнато след като са били подадени сигнали и са проведени разследвания за преградното съоръжение на границата, след „Кумгейт”, след разследването за магистралите. Той заяви, че БСП иска да попита:Според него това е нескопосан опит на ГЕРБ  да спечели служено европейските избори. Той беше категоричен, че този опит ще бъде увенчан с неуспех.", "date": "2019.01.23", "title": "Йончева: Борисов се опитва да смаже всеки, който разкрива как Шайката граби България"}
{"url": "https://offnews.bg/tenis/novak-dzhokovich-popalni-kareto-na-polufinalistite-v-melbarn-696050.html", "text": "Световният номер 1, Новак Джокович, се превърна в последния полуфиналист на Откритото първенство на Австралия. Той имаше за съперник японеца Кей Нишикори, който се отказа при резултат 6:1, 4:1. Двамата престояха на корта само 49 минути.За всичките 12 гейма Нишикори записа 28 непредизвикани грешки преди натрупаната, в хода на турнира, умора да даде своето отражение. Топката непрекъснато излизаше в аут след прекалено агресивната игра, с която опита да компенсира лошото си движение. За Ноле не представляваше проблем да доминира в срещата, записвайки 14 уинъра и едва 9 грешки. Неговият сервис също бе далеч по-ефективен, тъй като му печелеше 85% от разиграванията на първо подаване, докато Нишикори успяваше в едва 48% от случаите. Още по-голяма бе разликата при втори начален удар - 89% срещу 36%.След края на първия сет японският тенисист поиска медицински таймаут, но и това не му помогна. Сърбинът безмилостно го проби на 0 още в третия гейм, а след следващия пробив Нишикори реши, че няма смисъл да продължава срещата и се отказа.В петък Новак Джокович ще се изправи срещу Лука Пуй от Франция в спор за място на финала. Срещата ще започне в 10:30 българско време, а другият полуфинал ще противопостави Рафаел Надал и Стефанос Циципас.", "date": "2019.01.23", "title": "Новак Джокович попълни карето на полуфиналистите в Мелбърн"}
{"url": "https://offnews.bg/politika/pravitelstvoto-ofitcialno-otmeni-reshenieto-si-za-pirin-696057.html", "text": "Министерският съвет официално отмени решението си за промените в Плана за управление на Национален парк „Пирин“. Решението за промените беше взето на 29 декември 2017 г.Преди дни обаче петчленен състав на Върховния административен съд го отмени окончателно. Решението на кабинета разширяваше възможностите за строежи в националния парк, обявен от ЮНЕСКО през 1974 г. за обект на световното наследство. То предизвика протести в София и други градове у нас и в чужбина.По предложение на екоминистър Нено Димов правителството одобри частично изменение в Плана за управление на парк „Пирин“, с което се дава възможност за строителство и за извършване на водохващания на 48% от територията на целия парк. Решението бе мотивирано със строителството на втори лифт в Банско.Делото бе образувано по 2 касационни жалби – на Министерския съвет на Република България и на министъра на околната среда и водите. До обжалването се стигна след като тричленен състав на ВАС реши в края на юли м.г., че с промените в плана за управление на парк „Пирин”, обявен от ЮНЕСКО през 1974 г. за обект на световното наследство, са нарушени разпоредби от българското и международното право.", "date": "2019.01.23", "title": "Правителството официално отмени решението си за Пирин"}
{"url": "https://offnews.bg/dw/kak-tihomalkom-ubiha-bulgartabak-696020.html", "text": "Декември 2017 година. Двайсетина автобуса стоварват в центъра на София протестен десант. Униформите са навлечени предварително - бели фланелки с надпис „Булгартабак“. „Въоръжението“ чака на паркинга - еднотипни вувузели и плакати с надписи като: „Булгартабак е отговорен производител\" и „Не унищожавайте българското производство“.Само за прикритиеПод строй в два лъча шествието посещава офисите на една медия и на една извънпарламентарна партия, които са сред малцината, позволяващи си да задават въпроси по една тема табу за властта, за останалите партии и за повечето медии: твърдението на турските спецслужби, че \"продуктите, идващи от българската компания \"Булгартабак\", са се превърнали в източник на контрабанда в Турция“. Затова протестиращите били дошли да \"защитят работните си места“ от опитите на \"медийни и икономически кръгове\" да унищожат компанията. Всъщност протестът, удостоен с обилно медийно отразяване, не е нищо повече от прикритие за истинските унищожители. Защото по това време работещите в компанията вече са по-малко от докараните по заповед протестиращи. А само няколко дни по-късно в последната останала фабрика започват поредните масови съкращения. Работниците в Благоевград получават „покана за напускане по инициатива на работодателя“ и повечето от тях я приемат - доброволно и безропотно.Малко повече от година по-късно, към средата на януари 2019, малцината останали във фабриката са уведомени, че тя ще бъде закрита и че ако искат да получат обезщетение, трябва в двудневен срок да я напуснат доброволно. Поканата, естествено, е приета - този път без протести и при минимално медийно внимание. Така че вероятно мнозина даже не са разбрали, че „Булгартабак“, някогашният символ на българската индустрия, е окончателно мъртъв. Което пък го превръща в поредния поучителен символ на т.нар. преход.На когото трябваНай-напред е символ на целенасочено забавената и насочена в „глуха линия“ приватизация. Години наред стратегическите инвеститори в бранша чакаха на опашка, за да платят за „Булгартабак“ големи пари, но бяха систематично прогонени. През 2004 година почти се стигна до сделка с една от най-големите цигарени компании в света. В последния момент обаче тя бе провалена с гласуване в парламента. По свитедетелство на тогавашен вицепремиер - заради ДПС и заради мистичен руски факс, изпратен „от телефон в складове в покрайнините на Москва“.„Булгартабак“ е и пример за масово приложената в България входно-изходна схема за „приватизация на печалбите и национализация на загубите“. Благодарение на нея пропуснатите за приватизация години бяха „оползотворени“ за източване и обезценяване на компанията. За да може, като му дойде времето, да бъде дадена на когото трябва. Така през 2011 бе обявена нова процедура, в която за всеки случай бяха включени такива безумно непазарни условия, каквито никой нормален инвеститор не би приел. И „Булгартабак“, по това време все още лидер на пазара, отиде в създадено от руска банка австрийско дружество срещу в пъти по-ниска сума от договорената през 2004 цена. Дори и кешовите наличности в компанията бяха по-големи. Тогавашният (и днешен) премиер определи това като \"възможно най-добрата сделка\".Още тогава мнозина твърдяха, че новият собственик е само подставено лице. Но по-късно той така или иначе „отплава“ в мътни офшорни води, където реалната собственост остава невидима. От тях по едно време като официален миноритарен акционер изплува депутатът от ДПС Делян Пеевски, но бързо размисли и се гмурна обратно.С любезното съдействие на държаватаПосле „Булгартабак“ се превърна и в символ на специфично българската разновидност на политико-олигархичен капитализъм, който не желае или не може да произвежда, но затова пък може да обезкостява, изяжда, оглозгва и нарязва на скрап.\"На всяка цена ще гарантираме бъдещето на фабриките в София и Благоевград\", каза през 2011 година тогавашният шеф на Агенцията по приватизация, който, вероятно заради заслугите си около тази и други подобни сделки, днес е министър на икономиката. Обещаното бъдеще се оказа много кратко. Софийската фабрика бе закрита през 2016. Година по-късно (докато все още бяха най-търсените в страната) бяха продадени марките на „Булгартабак“. Накрая дойде ред и на фабриката в Благоевград.Както в много други подобни случаи, убийството на „Булгартабак“ бе извършено с любезното съдействие на държавата. Народното събрание ѝ правеше акцизни и други законодателни подаръци. Държавна банка ѝ отпускаше кредити (след съсипването на първоначалния ѝ донор КТБ). Министерство и агенция си затваряха очите за загробването и закриването на производства. А „независими“ комисии не виждаха хватките с офшорната собственост, нито пък постоянните подигравки с правата на дребните акционери, които научиха последни за закриването на фабриката в Благоевград. При това от медиите, а не по задължителния за публичните компании законов ред.Прокуратурата проявяваше системна липса на интерес към тези процеси. Въпреки че иначе старателно се рови в приватизацията на предприятия, които си работят благополучно и имат съвсем ясни собственици. Парламентарните партии също хич не се вълнуват от темата. Даже БСП, която иначе всекидневно ни проглушава ушите със своята социална загриженост, този път си мълчи. Явно интересът и на прокуратурата, и на партиите зависи единствено от това кой е собственикът.Честито на печелившитеА собственикът, който и да е той, не е за оплакване. Платеното при приватизацията отдавна се е върнало - дори само от продажбата на марките. Недвижимите имоти и изтеглените през годините дивиденти идват отгоре. На мястото на съборената цигарена фабрика в центъра на София сега се подготвя строителството на осем нови високи сгради. Няма никаква опасност да се наложи да бъдат платени и предвидените в приватизационния договор неустойки. Миналата година някогашното австрийско дружество продаде всичките си акции на две офшорки. Така че да се иска нещо от него е като да се чака от умрял писмо.Историята на „Булгартабак“ е много поучителна, включително за онези, които през декември 2017 озвучиха София с вувузелите си. Само че тази поука се повтаря толкова много пъти без никакъв ефект, че вече няма никакво значение.Б. ред. - Статията е от сайта на ", "date": "2019.01.23", "title": "Как тихомълком убиха Булгартабак"}
{"url": "https://offnews.bg/nashite-avtori/za-imenata-na-darzhavite-696027.html", "text": "Ако ромите решат да си имат държава...Да, това звучи като виц от времето на социализма. Не го знам и аз, но добре започва. Нали така?Но така де, ако решат да си имат държава...Тук пак ще спра. По очевидни за мен, а надявам се и за вас причини. Защото веднага си задавам въпроса: Има ли народ сега, а и имало ли е когато и да било, който да реши да си има държава и да си направи държава?Струва ми се, скъпи мои, че това са глупости на търкалета.Няма, мили мои, народи, които решават каквото и да било. Има личности, кланове, скрити групи, фамилии, мафии и т.н. Ако човек се поинтересува от история поне малко – ще види, че държавите се образуват около и най-вече Заради малки групички свърагресивни, свръхнагли, свръхбезсрамни и свръхалчни човешки същества.Да ги наречем алфа-мъжкари, но и тази дума ми звучи твърде лека и твърде малко обидна. Бих избълвал нещо къде къде по-цветисто за създателите на държавите, но от мен да мине.И ето – от империята Велики Селджук, просто създадена и наречена на вожда Селджук ибн Дукак (неин пряк наследник е Османската империя, също наречена на създателя си), та чак до Хабсбургската империя – държавите са човешки организации, образувани от единици (личности), за да обслужват техните (на единиците) интереси и естествено – интересите на малките, олигархични групи от техни сподвижници и приближени.Народите винаги са служели за работна ръка и пушечно место на държавите. Които дори и в нашите крайно лицемерни времена (времена на политическа коректност, тоест – на нагли лъжи и затъмняване на очевидното) съвсем ясно и безкомпромисно обслужват само интересите на малки групи от хора, чиято численост може да бъде сведена ако не до десетки, то до стотици. Фамилии и кланове. Това е очевидно за мен, а надявам се и за вас.(Ако в момента някой стар историк си донесе задника с машината на времето в съвременна България, би я нарекъл Пеевскария или Пеевскония)Но ако все пак ромите решат да си създадат държава, как ли ще я нарекат?Романия?Но Романия или произнесено на народният латински (който в наше време наричаме румънски) Румъния вече има. Това име е заето. Няма как и да е Цигания. Нали така? Защото е политически некоректно. А откак и ромите научиха за политическата коректност – тя им стана любимо оръжие за осъждане на некоректните. Дискриминация, нали така? Би могло да се използва името Египет. Ще се питате: как така? Ами...Все пак на много от световните езици – да речем английски и македонски – хората от ромски произход се наричат именно „египтяни”. Джипси (е-гипси) е поанглосаксончена форма на „египтянин”. Както и македонското „гюпци”. Това иде от погрешната представа на тези европейци, че ромите идват от Египет. Та така де – но и Египет не става. Защото арабите от арабската република Египет веднага ще съдят новата ромска държава, защото едва ли биха искали да има още една държава с името на тяхната. Особено пък ромска. О, извинявам се. Пак си позволих политическа некоректност.Та така де. Пиша си аз. Защото музикантът Микис Теодоракис тия дни избухна. И аз си казах: О, Боже! И тия ли? И тия ли, на които аз така се надявам – творците, хората на изкуството, уж просветлените – и те ли са помрачени умове? И те ли са склонни да се давят в мътните блата на чуждо-мразенето?Микис Теодоракис каза че само гърците имат право да решат дали македонците имат право да решат...да имат държава, която да се нарича Македония. Северна или там както се пада.Ах как бих искал да напляскам тоя мил народен певец, тоя Орфей на гръцката лява демокрация!И след това да му обясня това, което се опитах да намекна по-горе. Да му нашепна в лявото (във всеки един смисъл) ухо:Абе, другарю Микис, не ти ли е ясно че цялата работа с имената на държавите, цялата работа с национализмите, с патриотизмите, с патриотарщините, с националните имена и знамена, с националните символи, с националните гордости и националните светини...е една гнусна помия; най-обикновен прах в очите на простолюдието...Прах, който хитреците от пропагандните машини хвърлят в очите на простия демос, за да се занимава демосът с глупости. Докато малките групи от хора, заради които и около които са съдадени държавите, получават всички бонуси! От съществуването на тези тъй наречени държави!Ако вземем, другарю Микис (ще продължа аз, но няма да го шляпам, защото е политически некоректно, а и той е старичък), да играем на имена...Хм. Навсякъде по света на вашата държава се вика Гърция. Знаеш ли, другарю Микис, на кое друго викат Гърция? Това е една област в Южна Италия, другарю. Където се е намирала историческата Греция Магна. А Греция Магна е един сбор от елински колонии в тока и подметката на италийския ботуш, точно най-южните части на сегашна Италия. Този сбор от елински колонии от седми век преди новата ера носи името на едно от племената (по принцип-беотийци (от Беотия) наречено „граи”. И ето – Греция или Гърция или Грийс – е всъщност родна италианска земя, нали така, другарю? Какво биха казали италианците? Ами ще кажат: Как така ще наричате една страна на нашата родна южноиталианска, апулийско-калабрийска Греция? И с право ще кажат!Ами ако някой композитор от Калабрия, който е решил, че е наследник на граите от Греция Магна, реши, че трябва да се проведе референдум сред населението на Апулия, Калабрия и Сицилия? Как иначе ще се позволи да се нарича по целия свят една страна Гърция, след като истинската Гърция е там – в тока на италианския ботуш!И така...Харесва ми да въртя и суча такива историко-политически спекулации, между другото. Но всъщност – знам колко са жалки. Защото именно такива спекулации използват и моите опоненти. Които не ми опонират все още, защото не са се усетили. Тия исторически спекулации са така типични именно за цялата паплач от националисти, патриотари и защитници на „светините”. Така че аз ще се откажа от тях.Да въртиш и да сучеш, но да докажеш с някакви измъчени исторически факти (така тенденциозно поднесени, че именно да обслужат тезата ти) е недостойна работа. Човешкото съзнание има един железен принцип – едно вечно Confirmation bias (склонност към потвърждаване или т.нар. вадене на вода от девет кладенци) – една вечна тенденция да намира потвърждаващите факти за всяка своя идиотска теза. Знаем – и разни български патриоти – на пук на египетските и гръцките – намират купища потвърждаващи „факти”, че България се е простирала от Индия до Швеция и е по-стара и от Египет и от Елада – взети накуп! Така че – да оставим хитроумните доводи за идиотите. Исторически и всякакви.Микис - ще кажа аз - другарю, тия имена...тия боричкания за имена...тия имена на държави и тям подобни гнусни идиотщини...тия ежби, тия грозни караници между народи (всъщност – буйстващи безглави тълпи от фанатизирани анонимни идиоти)...не са нищо друго, освен чудесно залъгалка. Нали така? Нека народите да се карат за имената на държавите...Тълпите да буйстват по площадите. Политиците да се препират и да се заяждат като мустакати бабички по оградите (границите). Чудесно! За да могат в това време мръсниците, тия малки групички от свръхнагли и свръхалчни типове, които са по стотина-двеста (или кой ги знае колко) във Всяка Една Държава – да си свършат своето! А именно – да вземат всички бонуси! Да изядат Всичко що има за Ядене. Да изпият кръвчицата. На същите тия буйстващи и джавкащи се народи! Нали така, Микис?Така че – остави тия работи за референдумите, Микис. Обърни погледа си не към имената. А към същността на нещата. А тя определено не е в имената. Имената са нещо твърде относително. И оттам – чудесна основа за раздори. И естествено – чудесен прах – за в очите. Остави имената, приятелю.", "date": "2019.01.23", "title": "За имената на държавите"}
{"url": "https://offnews.bg/politika/afis-bsp-povede-na-gerb-v-izborite-za-evropejski-parlament-696039.html", "text": "Интригата за първото място на изборите за Европейски парламент се изостря. БСП вече изпреварва ГЕРБ, макар и в рамките на статистическата грешка - показват данни от национално представително проучване на агенция АФИС, проведено от 14 до 19 януари чрез интервюто с 1010 пълнолетни български граждани. 24.2% биха гласували за БСП, ако изборите са днес, 23% биха предпочели ГЕРБ.Според социолозите на този етап изглежда слабо вероятно нов играч да се намеси в спора за призовото място.Ето каква би била подкрепата за останалите формации.Едва 35% от имащите право на глас биха гласували на изборите за Европейски парламент. Те са основно привърженици на БСП, ГЕРБ и ДПС.Шансовете на останалите за излъчване на евродепутат за твърде условни и пренебрежимо малки, установяват от АФИС. Само коалиция \"Обединени патриоти\" има потенциалната възможност да се сдобие с повече от един мандат, прогнозират те. Тъкмо тази сутрин обаче . Партията на Валери Симеонов НФСБ официално обяви, че прекратява преговорите с ВМРО на вицепремиера Красимир Каракачанов за общо явяване на изборите за Европейски парламент.При цялата условност на изчислението 17-те мандата за България биха се разпределили по следния начин:Ако разликата между водещите политически сили надхвърли 3,4 пункта, това ще означава и разлика от един мандат. Ако има коалиция \"Обединени патриоти\" и тя премине бариерата от 5,89%, националистите ще се поздравят с един мандат, който ще бъде за сметка или на първия в класацията, или на ДПС.Въпреки очакваната ниска избирателна активност, в България, за разлика от другите държави членки на ЕС, доверието към общоевропейските институции превишава недоверието. От данните, представени на диаграмата личи, че ситуацията в ЕС се оценява негативно, макар и не чак толкова, колкото е оценено положението у нас.На въпроса защо, на фона на тази оценка, избирателната активност не пада още по-ниско, както е в повечето страни от ЕС, от АФИС обясняват, че у нас българинът не е настроен да избира, а да наказва и протестира. Тоест хората гласуват не само \"за\", а и \"против\" и в някои случаи втората група е по-многобройната. Затова в края на 2018 г. БСП напусна традиционното си ядро и започна да добавя периферия за сметка на противници на статуквото, която я припознават като инструмент за протест, пишат от АФИС.Втората причина е, че българите са загубили доверие в собствената си държава и в съзнанието им ЕС е нещо като убежище, накъдето могат да се упътят. По тази причина у нас е нетипично високо одобрението на идеята за общоевропейска прокуратура - 71% от пълнолетните българи са убедени, че политическата система у нас работи за богатите и равенството пред закона съществува само на хартия. Това е и причината във всяко второ българско домакинство най-малко един човек е един напуснал страната или възнамерява да го стори.В представата на мнозина Европа е спасителен бряг, затова и избирателната активност у нас през май ще бъде по-висока в сравнение с почти всички други страни от ЕС, но по-ниска в сравнение с онази активност, която обикновено измерваме по време на национални и местни избори, прогнозират социолозите.", "date": "2019.01.23", "title": "АФИС: БСП поведе на ГЕРБ в изборите за Европейски парламент"}
{"url": "https://offnews.bg/obshtestvo/gripna-epidemia-v-polovin-balgaria-696026.html", "text": "В половината области на страната е обявена грипна епидемия. От днес тя е в сила в Хасково и в област Сливен, съобщи БНР.В Хасково училищата няма да работят до понеделник включително. Няма да има детски и женски консултации, свиждания в болниците, планови операции и профилактични имунизации.Затворени са повече от 1/4 от училищата и детските градини в страната. Официалните данни за днес ще съобщи МОН малко по-късно.В Сливен децата няма да са на градина и училище до петък включително. Те ще се върнат в клас в понеделник.Не се самолекувайте, потърсете лекарска помощ при първите симптоми, за да избегнете евентуални усложнения, посъветва директорът на Регионалната здравна инспекция д-р Даниела Калева.В Пазарджик днес ще решат дали да грипната ваканция да бъде удължена. Болниците в областта са пълни с пациенти с белодробни усложнения.Вследствие на усложнения от грипа смъртните случаи в страната досега са 5.", "date": "2019.01.23", "title": "Грипна епидемия в половин България"}
{"url": "https://offnews.bg/tenis/drama-v-melbarn-chetiri-machbola-ne-stignaha-na-serina-uiliams-sresht-696021.html", "text": "В изключително зрелище се превърна полуфиналът от Откритото първенство на Австралия между Серина Уилямс и Каролина Плишкова. Чешката тенисистка успя да наложи волята си след 6:4, 4:6, 7:5 като в решителния трети сет навакса пасив от 5:1 гейма.Първият сет започна отлично за Плишкова, която реализира пробив и при 3:1 бе близо до втори такъв. По-малката от сестрите Уилямс обаче успя да удържи подаването си, но продължи да изпитва трудности при посрещането. Без да даде на съперничката си точка за пробив, Каролина затвори първата част при резултат 6:4.Втората част също започна силно за чехкинята, която отново проби за 3:2. Серина отказа да се предаде, а упоритостта ѝ бе възнаградена с три точки за връщане на пробива. Седемкратната шампионка в Австралия успя да върне пробива, а до края на сета бе безпощадна и го спечели с 4:6.Силната игра на американката продължи и в третия сет. В него тя бързо достигна преднина от 5-1 и изглеждаше въпрос на време мачът да свърши в нейна полза. При приземяване след сервиз Уилямс получи контузия в глезена след което Плишкова получи възможност да върне един пробив. Чехкинята успя да се справи с тази задача, а при резултат 5:4 спаси два мачбола. Движенията на носителката на 23 титли от Големия шлем бяха силно ограничени от болките в глезена, което пролича и в следващия гейм, в който бе пробита на 0. Минути по-късно Плишкова я довърши и сложи край на участието ѝ в турнира, класирайки се за първи път на полуфинал в Австралия.В спора за място на финала Каролина Плишкова ще се изправи срещу Наоми Осака от Япония, която срази в два сета украинката Елина Свитолина 6:4 6:1 ", "date": "2019.01.23", "title": "Драма в Мелбърн, четири мачбола не стигнаха на Серина Уилямс срещу Каролина Плишкова"}
{"url": "https://offnews.bg/obshtestvo/agresia-sreshtu-meditci-zhena-okarvavi-litceto-na-feldsherka-rodnini-696029.html", "text": "Българският лекарски съюз реагира остро срещу агресия над лекарка от Велико Търново и фелдшерка от Горна Оряховица.Първо е нападната Наталия Арамянова - фелдшер в Спешна помощ - Горна Оряховица. Майка на бебе я удря с телефона си в лицето, защото фелдшерката \"затворила вратата по-рязко\". В този момент Арамянова подготвяла документи за превозването на 5-месечния Давид в болницата във Велико Търново.35-годишната Звезда Илиева и синът ѝ пристигнали с линейка на Спешна помощ - момченцето вдигнало висока температура, имало и по-сериозен проблем. Майката се уплашила, защото дишал трудно и обяснява пред Нова тв, че се е родил недоносен и с порок на сърцето.Агресията бе предизвика възмущението на колегите ѝ, които излязоха на мълчалив протест пред горнооряховското лечебно заведение.Акушерката - с повече от 20 години стаж - е решила да напусне системата на здравеопазването. Вече е подала заявлението си за освобождаване от длъжност.За нападението разказва, че влязла и вратата се хлопнала, защото е с такъв механизъм. Майката започнала да крещи: \"Защо ми блъскаш вратата под носа?\" и я ударила с мобилния си телефон. Фелдшерката усетила, че от лицето ѝ тече кръв. Не може да се работи при това положение - треперя, с високо кръвно съм, снощи повръщах, обяснява жената решението си да напусне.Нападателката казва, че е била провокирана. Фелдшерката я попитала защо не е дошла със собствен превоз, а е викала линейка, \"два пъти ми тресна вратата\". Съжалявам, не съм такъв човек, завършва Звезда.Часове по-късно агресия е проявена и към лекарка - д-р Сибила Маринова от болницата \"Д-р Стефан Черкезов\" във Велико Търново. Роднини на пациентка, чието състояние се влошило, отправили смъртни заплахи към лекарите там. Обвинили медиците, че са я \"убили\" и че ако не я спасят, \"няма да излезете живи оттук\". Жената починала от бъбречна недостатъчност, а лекарите опазили полицаи.Тази сутрин Българският лекарски съюз излезе с остра позиция, в която застана твърдо зад медиците. Ето какво се казва в нея:Позицията е подписана от д-р Иван Маджаров, председател на Управителния съвет на БЛС.", "date": "2019.01.23", "title": "Агресия срещу медици: Жена окървави лицето на фелдшерка, роднини на починала към лекари: \"Няма да излезете живи оттук\""}
{"url": "https://offnews.bg/obshtestvo/balgarski-bashta-norvegia-shte-mi-vzeme-detcata-shte-im-smeni-imenat-696024.html", "text": "Пореден скандален случай с норвежката социална система. Има реална опасност две деца с български баща да бъдат отнети, за да отидат в приемни семейства без никаква връзка с него чак до навършването на пълнолетие, съобщи бТВ.Битката на Чавдар Георгиев за неговите син и дъщеря обаче не е просто поредният случай, в който държавата се намесва в семеен спор.Мъжът твърди, че неговият казус показва как социалната система на северната страна дискриминира родителите чужденци и даже поставя на карта бъдещето на самите деца.В студиото на „Тази сутрин” Чавдар разказа, че след повече от 12 г. съвместен живот в Норвегия се разделил с жена си, която е местна. Двамата оформили споразумение двамата да гледат децата си поравно.Преди година, обаче, от семейството на жената (което иначе нямало никакво отношение към него, тъй като е чужденец) се свързали с Чавдар, за да го уведомят, че тя е била арестувана. Бащата поел грижите за децата, водил ги при норвежките им баба и дядо за коледните подаръци.В този момент в началото на миналата година, той решил да остане с Петър и Георгина у нас. По думите му още при раздялата проверките на социалните не приключили с пълно затваряне на неговия случай – с мотива, че не е създал достатъчна „норвежка атмосфера” на децата. С ареста на майката отнемането на момичето и момчето изглеждат сигурни.Тя подчерта, че това означава, че ако майката е в ареста, децата ще отидат в приемни семейства.Това, според бащата, поставя в риск развитието на Петър и Георгина. Норвежките власти искат да им бъде предадено момчето с мотива, че то е със забавено развитие. Бащата обаче го е записал в българска детска градина, където Петър вече е станал самостоятелен.„Детето за 1 г. е достигнало степен на развитие, която е равнопоставена на децата в България, има проблем единствено с артикулацията на звуците. В доклада от Норвегия се твърди, че, едва ли не, е на легло и се храни с тръбичка”, подчерта адв. Бекиска.", "date": "2019.01.23", "title": "Български баща: Норвегия ще ми вземе децата, ще им смени имената и ще ги настани при джендъри"}
{"url": "https://offnews.bg/futbol/levski-obmislia-razdiala-s-obertan-696025.html", "text": "След като назначиха Георги Дерменджиев за старши треньор, от Левски обмислят продажба на Габриел Обертан. Французинът наскоро подписа нов контракт, според който ще прибира около 100 000 лева месечно. Възнаграждението му е подразнило играчите на \"сините\" като го дават за пример, настоявайки за увеличение на заплатите. Смята се че спадът във формата на тима в последно време е главно заради новия договор на бившия играч на Манчестър Юнайтед. Това е и причината Жерсон Кабрал, Давид Яблонски и Милош Цветкович да не се споразумеят за нови договори, твърди вестник \"Меридиан мач\".Близки до клуба твърдят, че ръководството на \"сините\" ще опитат да го трансферират в някой от турските грандове. През миналата година именно клубове от Истанбул проявяваха интерес към бившия ас на Нюкасъл.Давиде Мариани също е в списъка с футболисти за продан. Швейцарският халф прибира втората най-висока заплата в клуба като това е причината от Левски да искат да се отърват от него. Проблем би било, че според агента на Мариани няма клуб в Швейцария, който да плаща на клиента му това, което той получава на \"Георги Аспарухов\".", "date": "2019.01.23", "title": "Левски обмисля раздяла с Обертан"}
{"url": "https://offnews.bg/nashite-avtori/liniata-na-bednost-696028.html", "text": "Имаме линия на бедност. Съобщава се гордо по национални и регионални медии. Като новото ниво на река Дунав в сантиметри. Днес линията на бедност е еди-колко си. Утре еди-колко си. И всичко става някак безстрастно. Осемдесет процента от населението били под тази линия. Ами какво да се прави, си викаме ние и си представяме линията на бедност като летва за висок скок. Щом са под тази линия сигурно ги мързи или са маргинали. Ние (под ние винаги се има предвид, че това не са аз, семейството ми и хората около мен), та ние не сме такива. И прескачаме новината, защото вниманието ни е насочено към новите силиконови протези на някаква жена, която се заканва (или хвали) че ще прави секс в Дубай.Но нека оставим дамата с протезите и разгледаме линиите като такива. Линиите са мерило. Някой седи в тоалетната с линия и си го мери. Плюс-минус някой сантиметър не е от значение. Стига портфейлът да е едър и да убива на задника при сядане. Това също може да се измери с линия и това е линията на богатство. Ако си над тази линия, това което мериш в тоалетната е без значение.Но освен мерило, линиите са и чудесно антистресово средство.Когато не се говори за потенциално умиращи хора някак е стресиращо. Били бедни, нямало какво да ядат, да обличат… Децата им умирали… Съгласете се, че е стресиращо. Вместо това може да кажем, че всички тези са под линията на бедност и готово.Нека развием идеята. Въвеждаме линията на живот и всеки, който пукне, се насочва под тази линия. Виждате ли колко е благородно и антистресово. Така по новините ще се казва, че еди-колко си човека са под линията на живот. Примерно: „Автомобилна катастрофа при която под линията на живот преминаха трима души.“ Виждате ли как няма стрес? Дори може да мине за положителна новина.Чрез линиите няма нужда да се говори за нечие безочие. Да кажем някой бизнесмен си построил хотел на плажа. Или мол. Или просто нещо е засрал, да ме прощавате. Хората се стресират. Но ако се въведе линия на нахалство всичко си идва на местата. Казва се еди-кой си е над линията на нахалство и готово.Също така да въведем линията на безочие. Няма нужда да се дъвче с недомлъвки кой какво окрал. Кой какво е излъгал. Въвежда се линия на безочие и въпросните хора и постъпки се качват над тази линия.Ама някаква баба била бита и пенсията и била окрадена. Няма проблем. Тук на помощ идва линията на унижение. Класираме бабата под тази линия (където между впрочем и е мястото).В линеарната система има само един проблем и той е че, когато всички отидат под линията на смъртта няма кой да отчита резултатите. Но да се надяваме, че дотогава изкуствения интелект ще се е развил достатъчно и ще поеме тази задача.", "date": "2019.01.23", "title": "Линията на бедност"}
{"url": "https://offnews.bg/obshtestvo/iztrebitelite-za-balgaria-shte-se-proizvezhdat-v-sasht-696031.html", "text": "Американската корпорация Локхийт Мартин излезе с официално опровержение на информацията, че бъдещите изтребители за родните ВВС ще бъдат произведени в Индия.Оттам уточняват, че изобщо не е бил обсъждан вариант самолетите за бойната ни авиация да се правят на друго място.Компанията е базирана в Бетесда, щат Мериленд, САЩ. За нея работят близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.", "date": "2019.01.23", "title": "Изтребителите за България ще се произвеждат в САЩ"}
{"url": "https://offnews.bg/sviat/tramp-spria-brifingite-v-belia-dom-zhurnalistite-bili-nevazpitani-i-o-696035.html", "text": "Американският президент Доналд Тръмп спря брифингите в Белия дом, защото според него медиите отразяват информацията пристрастно и създават фалшиви новини. Всекидневните брифинги на говорителя на Белия дом са традиция от десетилетия. Те се излъчват директно от зала \"Уест уинг\". От началото на мандата на Тръмп пресконференциите не се провеждат всеки ден. В началото те все пак се провеждаха често, но през последните месеци са по-скоро изключение, като последната се състоя на 18 декември. Сега обаче Тръмп е решил да прекрати практиката говорителката Сара Сандърс да дава брифинги. \"Причината, поради която Сара Сандърс вече не се появява пред журналистите, е, че те се държат с нея по невъзпитан начин и отразяват новините пристрастно. Казах ѝ, че няма нужда да продължава. По-голямата част от медиите така и няма да ни отразят по почтен начин. Затова ги наричам \"медии за фалшиви новини\", обяви Тръмп в Туитър.", "date": "2019.01.23", "title": "Тръмп спря брифингите в Белия дом, журналистите били невъзпитани и отразявали пристрастно"}
{"url": "https://offnews.bg/sviat/erdogan-otiva-pri-putin-696018.html", "text": "Турският президент Реджеп Ердоган пристига на посещение в Москва.Той ще се срещне с руския си колега Владимир Путин.Очаква се двамата да обсъдят широк кръг от въпроси, сред които общите енергийни проекти на двете страни.Акцент по време на разговорите ще бъде ситуацията в Сирия след решението на САЩ да изтеглят военните си от страната.Двамата лидери ще обсъдят и идеята за създаване на буферна зона от около 30 километра в района на Северна Сирия.", "date": "2019.01.23", "title": "Ердоган отива при Путин"}
{"url": "https://offnews.bg/futbol/penev-dano-naprolet-ni-boliat-po-malko-glavite-i-da-mahnem-hapchetata-696036.html", "text": "Легендата на българския футбол и ЦСКА Димитър Пенев коментира актуалните проблеми на клуба от \"Българска армия\" пред \"Тема Спорт\".Почетният президент на \"червените\" хвърля поглед и върху Левски, където текат бурни процеси в момента след анонсираната вече смяна на собствеността, която ще се официализира на 6 март.\"В клуба ни всичко е наред. В отбора - също. Имаме добра конкуренция и всеки може да бъде заменен. Трябва да поглеждаме и към двора на Левски, за да знаем какво се случва. За мен е по-добре те да са силни и да създават допълнително конкуренция. Ние нямаме техните проблеми. При нас ръководството е стабилно, само трябва да се работи здраво\", споделя Пенев.Той се спира и подробно на ролята на консултанта Люпко Петрович и взаимодействието му с треньора Нестор Ел Маестро.\"Люпко ще даде повече самочувствие на играчите. С Ел Маестро е важно да си разпределят коридорите и да се спогодят добре. Мисля, че няма да имат проблеми. Те се познават и отпреди. Ще се регулират един друг. Дали ще играем по-добър футбол е трудно да се каже, защото всеки мач е различен.Ние, привържениците, се радваме като има голове и положения. Като обърнеш страницата във вестника и ни видиш точките обаче, започва да ти става терсене, да ти е неудобно и търсиш хапче да ти се оправи главичката.Дано напролет да ни болят по-малко главите заради отбора и да махнем хапчетата. Не стига, че гълтаме хапчета покрай живота - то не са високи цени, не е ток, вода, парни, ами и футболът да ни ядосва\", завършва легендата.", "date": "2019.01.23", "title": "Пенев: Дано напролет ни болят по-малко главите и да махнем хапчетата"}
{"url": "https://offnews.bg/tenis/raonich-se-prosti-s-mechtata-si-za-parva-titla-ot-golemia-shlem-sled-z-696033.html", "text": "Французинът Лука Пуй се класира на полуфинал в турнир от Големия шлем за първи път в кариерата си. Без победа в Мелбърн до тазгодишното издание на Откритото първенство на Австралия той елиминира Милош Раонич от Канада с резултат 7:6, 6:3, 6:7, 6:4. Поставеният под номер 28 в схемата на турнира френски тенисист направи 62 униъра и само 24 непредизвикани грешки. До този момент той бе изгубил и трите си срещи с Раонич без да спечели сет.Началото на двубоя бе перфектно за канадецът, който осъществи пробив за 2:0 и доведе нещата до 5:2. Пуй отказа да се предаде и в деветия гейм на свой ред върна пробива, а след това измъкна и тайбрека с резултат 7:4 точки.Окрилен от обрата французинът не остави шансове на съперника си и с един пробив взе и втория сет с 6:3.Изправен до стената Раонич стигна до тайбрек във третия сет където на три пъти взе подаването на опонента си, давайки му само 2 точки.Битката продължи в четвърти сет като в него и двамата взимаха сервиз геймовете си. Така се стигна до 5:4 за Лука Пуй, който вече бе в ролята на посрещащ. Все пак стигна до два мачбола, които пропиля. Третият опит обаче беше успешен, с което си подпечата участието в полуфиналната фаза на турнира. Неговият съперник ще се определи от двойката Новак Джокович - Кей Нишикори.", "date": "2019.01.23", "title": "Раонич се прости с мечтата си за първа титла от Големия шлем след загуба от Лука Пуй"}
{"url": "https://offnews.bg/politika/nfsb-prekrati-pregovorite-s-vmro-za-obshto-iaviavane-na-evrovota-696022.html", "text": "Разривът между отделните формации в т. нар. \"Обединени патриоти\" продължава да се задълбочава. Партията на Валери Симеонов НФСБ официално обяви, че прекратява преговорите с ВМРО на вицепремиера Красимир Каракачанов за общо явяване на изборите за Европейски парламент.\"В последните дни, за пореден път, станахме обект на медийни атаки от нашия коалиционен партньор ВМРО, завоалирани като фалшива загриженост за бъдещето на коалицията\", заявяват от НФСБ в политическа декларация.Каракачанов упрекна партньорите си, че „се ослушвали“, когато решил „да се захване“ с циганския въпрос, въпреки категоричната подкрепа изразена от Валери Симеонов в позиция по БНТ на 17 януари. Припомняме, че Каракачанов като вицепремиер по обществения ред и сигурността, остана пасивен и безмълвен при по-взривоопасните конфликти в Асеновград и кв. „Шекер махала“ в Пловдив. Етническите сблъсъци бяха предотвратени с активната намеса на Валери Симеонов (тогавашен вицепремиер - не по сигурността) от местната власт и МВР.На 22 януари ВМРО излезе с поредна декларация, с която хвърля упреци върху своите колеги и издига „оригинални“ законодателни и управленски политики, преписани от програмата на НФСБ и Патриотичния фронт (ПФ).От НФСБ посочват и че за проблема с проблема с продажбата на български паспорти отговорността е именно на партията на Каракачанов. В декларацията се казва:По същия начин звучи и призива за „реализиране на ревизията в инвалидните пенсии ... “!? За сведение на колегите ни от ВМРО, ревизията в инвалидните пенсии се „реализира“ вече 6-ти месец, чрез Наредбата за медицинската експертиза, изготвена и прилагана с активното участие на представители на НФСБ в изпълнителната власт.Без да коментираме останалите спорни текстове, общото впечатление е не за декларация на коалиционен партньор, а за манифест на малка опозиционна партия, събираща електорат за предстоящи избори.Националният изпълнителен комитет на НФСБ, преустановява преговорите с ВМРО за общо явяване на изборите за Европейски парламент, като изисква от ръководството на ВМРО адекватно обяснение за горепосочените медийни изяви\", се казва в декларация на партията на Валери Симеонов, разпратена до медиите.", "date": "2019.01.23", "title": "НФСБ прекрати преговорите с ВМРО за общо явяване на евровота"}
{"url": "https://offnews.bg/kultura/sofijskiat-universitet-sv-kliment-ohridski-pokazva-tcenni-tvorbi-v-696042.html", "text": "На 28 януари 2019 г. от 18:00 ч. в галерия „Академия“ на Национална художествена академия ще бъде открита изложба с творби от колекцията на Софийския университет „Св. Климент Охридски“.Експозицията е по повод 130-годишнината от създаването на Софийския университет и може да бъде разгледана до 8 февруари 2019 г.Колекцията съдържа произведения на едни от най-значимите български художници, както и изключително ценни стари ръкописи и е малко позната на широката публика.Изложбата включва произведения на: Живопис – Никола Ганушев, Анета Ходини, Златю Бояджиев, Светлин Русев, Йордан Кацамунски, Енчо Пиронков, Йоан Левиев, Георги Божилов, Ради Неделчев, Милка Пейкова, Свилен Блажев, Валентин Колев, Станислав Памукчиев, Вихрони Попнеделев, Андрей Даниел, Греди Асса, Недко Солаков и др.Графика и рисунки - Васил Захариев, Зафир Йончев, Найден Петков, Румен Скорчев, Любен Диманов, Николай Майсторов, Иван Нинов, Буян Филчев,  и др.   Скулптура – Валентин Старчев, Крум Дамянов, Иван Русев, Ангел Станев, Христо Харалампиев, Богомил Живков и др.", "date": "2019.01.23", "title": "Софийският университет 'Св. Климент Охридски' показва ценни творби в изложба"}
{"url": "https://offnews.bg/obshtestvo/kabinetat-razreshi-na-srabski-voenni-i-tehnika-da-pristignat-u-nas-za-696058.html", "text": "Правителството разреши пребиваването на територията на България с невоенен характер на въздухоплавателни средства, въоръжение и техника и личен състав от Военновъздушните сили на Република Сърбия.Решението на Министерския съвет е във връзка с провеждането на съвместни бойни стрелби с формирования за ПВО на Република Сърбия на зенитен полигон на ВВС „Шабла“. Стрелбите ще се проведат през месец юни 2019 г.", "date": "2019.01.23", "title": "Кабинетът разреши на сръбски военни и техника да пристигнат у нас за бойни стрелби"}
{"url": "https://offnews.bg/politika/kabinetat-obiavi-agentciata-po-vpisvaniata-za-strategicheski-obekt-696059.html", "text": "Правителството включи Агенцията по вписванията в Списъка на стратегическите обекти и дейности от значение за националната сигурност като измени свое Постановление № 181/2009 г.Според кабинета трябва да се гарантира нормалното функциониране на Агенцията, като се преосмисли съществуващата система за сигурност и се въведат допълнителни мерки, роли, верификационни и контролни механизми.Изграждането на такива механизми за защита ще стане възможно след включването на Агенцията в списъка на обектите от стратегическо значение. Същевременно промяната ще спомогне да бъдат предприети всички възможни мерки за бързо и ефективно предотвратяване и ограничаване на риска от нов срив, подобен на случилия се през август 2018 г., обясниха от правителствената пресслужба. Търговският регистър спря работа за 18 дни през лятото, което сериозно навреди на бизнеса. Заради проблемите изпълнителният директор на Агенцията по вписванията Зорница Даскалова подаде оставка. На Агенцията е възложено да води и поддържа следните регистри: Имотен регистър; Регистър БУЛСТАТ; Търговски регистър и регистър на юридическите лица с нестопанска цел; Регистър на имуществените отношения между съпрузите. Всеки от тях съдържа важна информация относно правния статут и правата на изключително широк кръг от правни субекти, а вписванията в тях имат определено от закона правопораждащо, защитно или оповестително действие. В този смисъл воденето и поддържането на регистрите от Агенцията по вписванията има основно значение за обезпечаване на правната сигурност в страната, допълват от МС.", "date": "2019.01.23", "title": "Кабинетът обяви Агенцията по вписванията за стратегически обект"}
{"url": "https://offnews.bg/temida/petima-dushi-ot-ikonomicheska-politcia-kam-4-to-rpu-sa-zadarzhani-za-r-696061.html", "text": "Според разследващите задържаните, които предстои да бъдат обвинени за участие в организирана престъпна група, са изнудвали дребни собственици на заведения в района на 4-то РПУ, като са искали т.нар. \"такса спокойствие\".От Специализираната прокуратура твърдят, че полицаите от икономическа полиция са искали различни по размер суми, за да стопират проверки. Били са водени и преговори за подкупи. Иван Гешев посочи, че разследването е извършено от службите на МВР, които в последствие са се свързали с прокуратурата. \"Изключително неприятно е да работиш с колеги, но тези проблеми трябва да бъдат в някакви здравословни рамки. Това нещо ще е доста здравословно за цялата правоохранителна система\", заяви още Гешев пред журналисти.", "date": "2019.01.23", "title": "Петима души от икономическа полиция към 4-то РПУ са задържани за рекет"}
{"url": "https://offnews.bg/temida/spetcprokuraturata-joncheva-e-znaela-za-prestapnia-proizhod-na-parite-696060.html", "text": "Според Специализираната прокуратура депутатът от БСП Елена Йончева, която вчера беше обвинена в пране на пари, е знаела за престъпния произход на средствата, превеждани в управляваното от нея дружеството - „Офроуд“ ООД.В хода на разследването на Специализираната прокуратура е установено, че едноличен собственик на капитала на „Авторска телевизия“ ЕООД е Елена Йончева. На 17.04.2012 г. Йончева е взела решение представляваното от нея търговско дружество да учреди съвместно с офшорната компания „Далий Трейдинг Лимитид\" новата фирма „Офроуд“ ООД.В решенията на управителните органи на двете търговски дружества е посочен размерът на капитала на новосформираното – 10 000 лева. Начинът на разпределение на дружествените дялове е по равно по 5 000 лева за всяко от дружествата. „Далий Трейдинг Лимитид“ се е задължило срещу записаните 50 дружествени дяла от капитала на „Офроуд“ ООД да извърши парична вноска в размер 5 000 лева. Поело е задължение да направи и парична вноска в размер на 310 000 лева, които да бъдат отнесени във фонд „Резервен“. „Далий Трейдинг Лимитид“ се е задължило още след учредяване на „Офроуд“ да направи и допълнителна парична вноска в размер на 250 000 евро или тяхната левова равностойност в срок от 1 година, при годишна лихва 5 %.На 23.04.2012 г. Елена Йончева е избрана за управител на новоучреденото дружество \"Офроуд\" ООД. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“.На 13.06.2012 г. и 22.06.2012 г. от сметката на офшорно дружество „Далий трейдинг лимитид“ по две сметки на търговското дружество „Офроуд“ са получени парични средства в общ размер 645 423.90 лева, като на първата дата са получени 315 084,21 лева, предназначени за фонд „Резервен“ на дружеството, а на втората дата - 336 207,18 лева.Специализираната прокуратура е събрала доказателства за произхода на преведените парични средства от „Далий трейдинг лимитид“ на „Офроуд“ ООД. Установено е, че това са средства, собственост на „КТБ“ АД, които са присвоени от три длъжностни лица, на които предстои повдигане на обвинение. От извлеченията от различни банкови сметки е установено, че тези парични средства са били преведени от „КТБ“ АД в полза на 5 фактически контролирани от Цветан Василев търговски дружества, сред които е и „Далии Трейдинг Лимитед“.В периода от 13.06.2012 г. до 06.11.2014 г. Елена Йончева, която единствено е имала право да се разпорежда с банковите сметки на „Офроуд“ООД е изтеглила всички преведени по сметките на дружеството парични средства. Йончева е извършвала преводи за закупуване на аудио и видеотехника. Всеки месец е нареждала и теглила в брой и определената от самата нея собствена заплата като управител на „Офроуд“ООД в размер на по 12 720 лева месечно.Според обвинението в инкриминирания период от време Елена Йончева в качеството си на длъжностно лице – управител на „Офроуд“ ООД, е получила по открити в „КТБ“ АД две банкови сметки сумата от 333 000 евро и е спомогнала да бъде преобразувано това имущество в лично, като е знаела, че то е придобито чрез престъпление – длъжностно присвояване. Специализираната прокуратура твърди още, че Йончева е имала съучастник с инициали Б. М., който също е привлечен като обвиняем. Деянието е извършено в изпълнение на решение на организирана престъпна група, като имуществото е в особено големи размери и представлява особено тежък случай.Към настоящия момент „Офроуд“ООД е без управител, тъй като Йончева е поискала освобождаването си и е без имущество и без парични средства по банковите сметки. Поради това, че съдружниците не са назначили нов управител за повече от 3 месеца, в съответствие с разпоредбите на Търговския закон прокуратурата е поискала прекратяване на дружеството.Специализираната прокуратура взе мярка за неотклонение на Елена Йончева „гаранция в пари в размер на 20 000 лева“.", "date": "2019.01.23", "title": "Спецпрокуратурата: Йончева е знаела за престъпния произход на парите"}
{"url": "https://offnews.bg/zdrave/gripat-vze-oshte-edna-zhertva-696038.html", "text": "Мъж на 62 години е починал в Пазарджишката многопрофилна болница заради усложнение от остро респираторно заболяване. Смята се, че това е шестият случай на жертви на грипа от началото на епидемията. Сред жертвите е 5-годишно дете, което почина в болницата в Благоевград, а направената аутопсия е доказала, че смъртта му е заради усложнения вследствие на грип. Детето беше прието в болницата с двустранна вирусна бронхопневмония, която се е развила много бързо, и въпреки усилията на лекарите то почина. Двама мъже - на 42 и 60 години, починаха в болницата в Пазарджик. Според лекарите и при двамата смъртта е настъпила след усложнения вследствие на грип. Очаква се това да бъде потвърдено при аутопсиите им.И двамата са постъпили в болницата с дихателна недостатъчност, а по-възрастният мъж е бил с белодробни усложнения.В много тежко състояние е бил и 27-годишен мъж с двустранна бронхопневмония, но лекарите успели да го спасят. 39-годишен мъж от Поморие почина и в болницата в Бургас. Все още няма обаче официално потвърждение от здравните власти дали той е починал заради усложнения от грип. Назначена е аутопсия. В половината области в страната е обявена грипна епидемия. Затворени са и повече от 1/4 от училищата и детските градини.Специалистите съветват при първи симптоми на грип - висока температура, мускулни болки, гадене, да се приемат противовирусни препарати, а не антибиотици, както и да не се отлага посещението при личния лекар, за да не се стигне до усложнения. ", "date": "2019.01.23", "title": "Грипът взе още една жертва"}
{"url": "https://offnews.bg/obshtestvo/dnes-shte-e-oblachno-i-dazhdovno-696017.html", "text": "Днес ще е облачно. На много места в страната ще има валежи: в Северозападна България – от дъжд и сняг, в останалите райони предимно от дъжд, показва прогнозата на НИМХ. Значителни ще са количествата в Рило-Родопската област. Ще духа слаб, след обяд в Източна и Южна България умерен вятър от юг-югоизток, в северозападните райони – от североизток.Минималните температури ще са предимно между минус 1° и 4°, а максималните в по-голямата част от страната, ще са между 6° и 11°.През нощта срещу четвъртък валежите ще продължат. Атмосферното налягане е по-ниско от средното за месеца и още ще се понижи. Такава е прогнозата за времето на Националния институт по метеорология и хидрология.Над Черноморието ще е облачно, на места с валежи от дъжд. Ще духа умерен югоизточен вятър. Максималните температури ще са 10°-12°. Температурата на морската вода е около 6°. Вълнението на морето е 3 бала.Над планините ще е облачно. Ще има валежи от сняг, под около 1200 метра – от дъжд. Значителни ще са валежите в Рило-Родопската област. Ще духа умерен до силен вятър от юг-югозапад, който вечерта още ще се усили. Максималната температура на височина 1200 метра – около 3°, на 2000 метра – около минус 2°.", "date": "2019.01.23", "title": "Днес ще е облачно и дъждовно"}
{"url": "https://offnews.bg/kultura/zhivi-komini-na-radoslav-spasov-s-premiera-na-sofia-film-fest-696037.html", "text": "Най-новият филм на Радослав Спасов „Живи комини” (награди за най-добра второстепенна женска и мъжка роли и за музика на кинофестивала „Златна роза”) отвежда зрителя в планинско село, обитавано от столични интелектуалци.След смъртта си един от тях, бохем и шегаджия, оставя сценарий за погребението си и видеозаписи, с които го режисира. Купил е и място в гробището, където обаче се натъкват на скала. Междувременно в кръчмата от екрана текат неговите изповеди и шеги и скръбната церемония неусетно прераства във веселие. Филм за любовта, която човек оставя и след себе си.„Живи комини” е сниман в живописното село Ковачевица, а прототипи на героите са действително съществуващи личности и с помощта на черти от техните характери режисьорът рисува картина на едно отминало време, което хората помнят с различни ценности, морал, взаимоотношения, приятелство и силна любов.Филмът е с участието на актьорите Ивайло Христов, Мария Коцева, Никола Додов, Валентин Ганев, Иван Савов, Бистра Кечеджиева–Кунчева, Димитър Коцев – Шошо, Борислав Чучков, Христо Бойчев, Ангелина Славова, Илиана Китанова, Рая Пеева, Николай Урумов и др.Оператори са Кирил Проданов и Делян Георгиев, музиката е дело на Веселин Митев.„Живи комини” е продукция на Дрийм тийм филмс ООД – Евтим Милошев, Иван Спасов, Габриел Георгиев, с подкрепата на ИА „НФЦ“.Радослав Спасов е оператор, сценарист и режисьор. Завършва ВГИК, Москва. Оператор е на 26 филма, сред които култовите „Авантаж”, „Лачените обувки на незнайния воин”, „Мера според мера”, „Време разделно”, „А сега накъде“, „Мъжки времена“, „Вилна зона” и много други. Режисьор е на „Сирна неделя” (1993), „Откраднати очи” (2005), „Пеещите обувки” (2016) и „Живи комини” (2018). Носител е на многобройни национални и международни награди.", "date": "2019.01.23", "title": "'Живи комини' на Радослав Спасов с премиера на София Филм Фест"}
{"url": "https://offnews.bg/bojni/tajsan-fiuri-obmislia-unikalno-svetovno-turne-696040.html", "text": "Бившият световен шампион в тежката категория по бокс Тайсън Фюри има намерение да проведе мащабно световно турне.Циганския крал обмисля да проведе респектиращите 12 битки за една година в 12 различни страни, защото вярва, че това е единственият начин да постигне истинско признание и да остави името си в историята.\"Великият треньор Еманюъл Стюард веднъж ми каза, че ако наистина искам да стана велик бокьор, легенда, тогава не трябва да се бия само у дома. Трябва да пътувам по света и да се съревновавам на територията на съперника си.Аз вече съм се боксирал в Германия, Ирландия, Канада, Англия и САЩ. Аз не съм Джошуа, който никога не се е боксирал извън Великобритания.Какво мислите за световно турне? 12 страни – 12 битки. Австралия, Нова Зеландия, Южна Африка, Нигерия, Испания. БУМ! Световното турне на Тайсън Фюри. Защо не?Хубаво е да се направи нещо, което никой не е правил преди. Ето така, разбирам наследството! Аз съм сериозен! Това е моята мечта. В бокса постигнах всичко. Така че защо да не последвам мечтата си\", каза Фюри.", "date": "2019.01.23", "title": "Тайсън Фюри обмисля уникално световно турне"}
