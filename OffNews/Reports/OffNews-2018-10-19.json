{"url": "https://offnews.bg/obshtestvo/dazd-provede-sreshti-v-tri-grada-za-izrabotvane-na-novata-natcionalna-690295.html", "text": "Поредица от консултативни срещи в контекста на изработване на новата Национална стратегия за детето реализира екипът на Държавната агенция за закрила на детето (ДАЗД).В градовете Враца и Пловдив се проведоха дискусии и работа по групи с представители на общинска администрация, центрове за работа с деца, социални услуги и специализирана институция (Дом за деца, лишени от родителска грижа „Асен Златаров“-Враца), учители от училища и детски градини, родители. Паралелно тематичните области на документа - „Здраве (физическо, психическо и социално благополучие на децата) и здравословен начин на живот“, „Качествено образование“, „Подкрепа на семейството“, „Отдих и свободно време на децата“, „Сигурна и безопасна среда, превенция на насилието и достъп до правосъдие“, бяха консултирани с членове на училищни и общински съвети на децата и млади хора.В София своите идеи за мерки, които да бъдат включени в новата Стратегия, споделиха потребителите на Центъра за интегрирана подкрепа към Фондация „Здраве и социално развитие“, както и ръководители и персонал на столичните центрове за настаняване от семеен тип за деца с и без увреждания.Участниците в срещите дадоха предложения за насърчаване на активността на децата, съобразно техните силни страни и интереси, подобряване на взаимодействието между институциите, детската градина и училището, социалните услуги, родителите и децата, извънкласни дейности, с които да се развиват талантите на младите хора, осигуряване на подходяща подкрепа от специалисти за децата със специфични потребности.Консултативният процес се осъществява от ДАЗД в цялата страна с ключови представители на всички страни, ангажирани с политиките за децата – държавни институции, международни, синдикални и работодателски, неправителствени и родителски организации, академични среди, членове на Съвета на децата, експерти, директори на детски градини и училища.", "date": "2018.10.19", "title": "ДАЗД проведе срещи в три града за изработване на новата Национална стратегия за детето"}
{"url": "https://offnews.bg/sviat/vlak-se-vriaza-v-praznuvashti-v-india-nad-50-dushi-zaginaha-690298.html", "text": "Над 50 души загинаха, а около 200 бяха ранени, след като влак се вряза в празнуващи в Индия. Инцидентът е станал в град Амритсар в щата Пенджаб. Хората отбелязвали един от основните празници в индуизма - Дусшера, който символизира победата на доброто над злото. Стотици хора са стояли на релсите и са наблюдавали изгарянето на чучело на митологичния крал-демон Равана, когато върху тях връхлетял влакът, съобщи Би Би Си. Имало и фойерверки и затова хората не чули приближаващия се влак. В момента усилията са основно за грижа и хоспитализиране на пострадалите. Местните власти смятат, че броят на жертвите вероятно ще се увеличи. За момента не е ясно защо машинистът не е успял да спре влака. ", "date": "2018.10.19", "title": "Влак се вряза в празнуващи в Индия, над 50 души загинаха"}
{"url": "https://offnews.bg/obshtestvo/vazstanoveno-e-dvizhenieto-na-metroto-sled-intcidenta-na-metrostantcia-690302.html", "text": " Възстановява се редовното движение на метрото през метростанция “Васил Левски”, съобщиха от пресцентъра на Столична община.Преминаването на влаковете през станцията бе временно спряно, след като мъж се хвърли на релсите.Той бе откаран в болница. Мъжът е получил сериозно нараняване на глезена на единия крак.", "date": "2018.10.19", "title": "Възстановено е движението на метрото след инцидента на метростанция 'Васил Левски'"}
{"url": "https://offnews.bg/medii/kuzman-iliev-i-vladimir-sirkarov-shte-vodiat-publitcistichno-predavane-690296.html", "text": "Ново публицистично предаване тръгва по Нова телевизия от 5 ноември. Негови водещи са журналистите Кузман Илиев и Владимир Сиркаров. То ще се казва „Плюс-Минус. Коментарът след новините“ и ще се излъчва след емисията в 16 ч. Предаването ще прави анализ на актуалните теми, преки включвания и задълбочени дискусии.„Първият коментар след новините е изключително важен. Затова ще разчитаме на Кузман и Владимир, които са познати на телевизионната аудитория със сериозни познания върху политическите и икономическите процеси. Умеят ясно и аргументирано да представят обективен прочит на събитията в България и по света“, коментира Вяра Анкова, генерален директор „Информация“ в Нова Броудкастинг груп.„Колкото и да са добри едни новини, те дават информация. За да ни е полезна тя, имаме нужда от анализ за свързване на точките между събитията. Това ще правим ние – по важните теми ще каним точните гости с горещите коментари. Целта ни е да сме в полза на зрителя. Това е нашата мисия като журналисти“, поясняват Кузман Илиев и Владимир Сиркаров.През последните 7 години телевизионният тандем трупа журналистически опит в телевизиите „Европа“, Bloomberg TV Bulgaria и Bulgaria ON AIR. Там те са съавтори и водещи на предаванията „Плюс-Минус“, „Boom & Bust“ и „Денят ON AIR“. В момента са докторанти в Стопанска академия „Димитър А. Ценов“, Катедра Финанси и кредит. Съоснователи са на института Brain Workshop Institute.През 2018 година Кузман Илиев е отличен с наградата „Свети Влас“ за журналистически постижения. Има придобита магистърска степен по публичен мениджмънт от IEP Тулуза, Франция.Владимир Сиркаров е част от авторския колектив на учебника по финанси и инвестиции „Бизнес оценяване“ (изд. Фабер).Този месец Нова привлече и друг кадър на Bulgaria ON AIR - журналистката Мартина Ганчева. От тази седмица тя ще води неделните издания на сутрешното предаване \"Събуди се\". Досега негови водещи бяха Мира Иванова и Лора Крумова. Крумова в момента е в отпуск по майчинство, а Мира Иванова остава водещ на съботното \"Събуди се\".", "date": "2018.10.19", "title": "Кузман Илиев и Владимир Сиркаров ще водят публицистично предаване по Нова"}
{"url": "https://offnews.bg/analizi-i-komentari/vsichki-sme-zalozhnitci-na-otvratitelna-shajka-ot-nechovetci-690286.html", "text": "Всички ние сме заложници на отвратителна шайка от нечовеци. Които не само не искат да работят, но се гнусят и презират собствения си народ.Децата ли ви попречиха, бе, тези деца ли ви бръкнаха в джоба? Не ви ли е срам???И ще ми говорят за ценности, за християнство, за морал, за българщина... Тези нечовеци... Какъв морал, какво християнство, какви пет лева. Алчни за власт, лишени от емпатия, мръсната пяна на прехода...Край! Махайте се! Вие сте срам!Обръщам се към нормалните хора в ГЕРБ. Защото знам, че все още има нормални хора там, които се заблуждават, че има смисъл, че са в дясна про-европейска партия, че хората ги харесват. Та:И не е вярна мантрата на комунистката Цачева. Че само това правителство държи БСП далеч от властта. Не разбирате ли, че именно това правителство и тези нечовеци правят старите комунисти да изглеждат приемливи? Че заради това нечовешко отношение, скоро ще ви гонят с камъни и сами ще докарате БСП на власт?Срам! Всички сте срам! С мълчанието си, ставате част от срама на нечовеците!Махайте се! Всички!Б. ред. - Мнението на Любомир Аламанов препечатваме от фейсбук профила му с негово разрешение.", "date": "2018.10.19", "title": "Всички сме заложници на отвратителна шайка от нечовеци"}
{"url": "https://offnews.bg/sviat/shefat-na-ruskata-gvardia-otkaza-na-navalni-da-se-duelirat-chrez-deb-690285.html", "text": "Шефът на руската гвардия Виктор Золотов отхвърли предложението на опозиционера Алексей Навални дуелът им да бъде под формата на дебат на живо по телевизията. Золотов предизвика на дуел Навални през септември, като публикува видео със заплахи и обиди по адрес на опозиционера на официалния сайт на гвардията. Видеото на Золотов беше в отговор на видео на Навални от края на август, в което той казва на войниците в гвардията, че командирите им \"буквално вземат хляба от устата им за печалба\", тъй като според него гвардията купува лоша храна на суперзанижени цени.По времето, когато се появи видеото на Золотов, Навални беше в ареста заради нарушение на закона за митингите. Опозиционерът беше освободен на 14 октомври и вчера прие призива на Золотов за дуел. \"Вида на дуела и оръжието избира този, когото предизвикват на дуел. Аз приемам вашата покана и, както се полага, избирам мястото и оръжието. Нашият дуел ще се състои във вид на дебат на живо по Първи канал. Или втори канал. Или всеки друг федерален канал. А ако те откажат по някаква причина, в YouTube\", каза Навални.Виктор Золотов обаче отхвърли предложението му, като посочи, че го е предизвикал \"на друго\". \"Аз го поканих на друго. Затова с него не се разбираме\", коментира Золотов пред журналисти, цитиран от руската служба на Би Би Си.Той посочи, че не е гледал видеото на Навални, но обеща да му отговори официално. Шефът на гвардията допълни, че е поканил Навални да участват заедно в \"спортно съревнование\". \"Обвиняват ме, че съм го поканил, за да го пребия, след като ме е уличил в корупция. След решението на съда ще видим дали е прав, или не. Веднага след това ще се върнем към този въпрос\", подчерта Золотов. ", "date": "2018.10.19", "title": "Шефът на руската гвардия отказа на Навални да се 'дуелират' чрез дебат"}
{"url": "https://offnews.bg/112/mazh-se-hvarli-na-relsite-na-metroto-690299.html", "text": "Мъж се хвърли на релсите на метростанция \"Васил Левски\", съобщи МВР.Сигналът е получен около 18.40 часа. Мъжът е получил сериозно нараняване на глезена на единия крак. Той е откаран в болница. На мястото на инцидента предстои преглед. Движението по линия 1 се извършва от \"Обеля\" до \"Сердика\" и от \"Ж. Кюри\" към \"Младост\" и летище \"София\". По линия 2 движението на метровлаковете е по разписание, съобщиха от Столична община.", "date": "2018.10.19", "title": "Мъж се хвърли на релсите на метрото"}
{"url": "https://offnews.bg/politika/valeri-simeonov-istinata-boli-no-ne-se-otkazvam-ot-nito-edna-svoia-d-690280.html", "text": "Знам, че истината боли, но не се отказвам от нито една своя дума.Това написа в пост на личната си страница във Фейсбук вицепремиерът Валери Симеонов по повод думите му, че майките на децата с увреждания са \"група кресливи жени, които спекулират с децата си\".Според него изказването му е извадено от контекста. \"С децата инвалиди се спекулира, дори и след като правителството прие законопроект и удовлетвори всички искания на майките. Очевидно в случая става въпрос за политическа кампания\", уточнява Симеонов.Вицепремиерът споделя още, че в семейството си има човек с тежка инвалидност, за когото полага грижи, но никога няма да изкара на показ, за да постигне политическа цел.", "date": "2018.10.19", "title": "Валери Симеонов: Истината боли, но не се отказвам от нито една своя дума"}
{"url": "https://offnews.bg/futbol/popeto-izliza-bez-pari-na-lokomotiv-moskva-690281.html", "text": "Капитанът на българския национален отбор Ивелин Попов по всяка вероятност ще продължи кариерата си в Локомотив Москва.Това ще стане по време на трансферния прозорец през зимата, когато изтича договорът му с гранда от руската столица Спартак, съобщават медиите в Русия.От клуба нямат желание да подновят договора на Попов, най-вече заради настояване на треньора Масимо Карара.Италианският специалист не вижда българския футболист в състава си, към който не можа да привикне и не смята, че контрактът му трябва да бъде продължен.В зимния трансферен прозорец, когато Ивелин Попов вече официално ще може да води преговори с други клубове (тогава до изтичането на контракта му остават 6 месеца), той ще подпише с Локомотив пълноценен договор, който ще влезе в сила от от следващия сезон.", "date": "2018.10.19", "title": "Попето излиза без пари на Локомотив Москва"}
{"url": "https://offnews.bg/zdrave/akad-damian-damianov-stana-lekar-na-godinata-2018-690300.html", "text": "Медицинската гилдия избра акад. Дамян Дамянов за носител на престижния приз „Лекар на годината 2018“. „Акад. Дамянов е зам.-председател на БАН, завеждащ секция „Медицински науки“ в академията, бивш началник на Клиниката по хирургия при УМБАЛ „Царица Йоанна–ИСУЛ“. Той е забележителен лекар, учен, преподавател и човек. Неговият принос в медицината и науката не само в България, но и по света е безспорен. Бил и ще бъде пример за много поколения лекари. Приносът на акад. Дамянов тази година е издаването на Многотомно Ръководство по хирургия, което е минало изцяло под негова редакция. Поредицата обхваща всички области на хирургията, както и нужните за хирурзите „Анестезиология и интензивно лечение“ , „Онкология“ и „Урология и гинекология“, обясни д-р Иван Маджаров, председател на БЛС.В категория „Принос за развитие и прилагане на иновативна медицина и уникални техники“, наградените тази година са двама - Доц. д-р Мариета Кътева – болница Софиямед и доц. Иглика Михайлова от УСБАЛ по онкология. Доц. Кътева въвежда и развива ранното хирургично лечение на акушерската парализа още след 3 месечна възраст на новороденото, а доц. Михайлова има принос за въвеждането на метод за едновременно предоперативно лъче-химиолечение при карцином на ректума, който доведе до промяна на стандартита за лечене на тази онкологична легализация в страната.В категория „Дългогодишна дейност в областта на медицината и активен принос в развитието на дадена специалност“, тази година наградените са осем човека. Първият е проф. Драган Бобев от СЛДОХЗ. Той е един от най-изявените български педиатри, с принос в развитието на детската онкохематология. Вторият избран за награждаване е проф. Иван Гаврилов от СГБАЛ по Онкология. Той доказано е най-известният хирург на гърда в България, ангажиран с цялата си професионална и научна дейност с едно от най-социално значимите заболявания в света, а именно ракът на млечната жлеза. Следващия избор на медицинското съсловие в проф. д-р Захари Захариев към МБАЛ Свети Георги Пловдив. Проф. Захариев диагностира и лекува заболявания като епилепсия, мултипленна склероза, паркинсон, инсулти, главоболие и всички неврологични заболявания.Проф. Иван Ценев, от УМБАЛ Царица Йоанна – ИСУЛ е следващия отличен лекар в тази категория. Той е доайен на Българската, Европейската и Световната Ото-рино-ларингология.Следващия избран от гилдията лекар, е Проф. Виолета Димитрова от УМБАЛ Александровска. Проф. Виолета Димитрова е посветила целия си живот на медицината и е едно от големите имена в хирургията в България. Под нейно ръководство, на 17 април 2003г. се осъществява първата у нас експлантация на черен дроб, първата в България хепатоцитна трансплантация, през 2004, а на 22 юни 2005г. се извършва първата в България чернодробна трансплантация от трупен донор – изцяло от български екип.Следващия отличен специалист в тази категория е Доц. Виолета Димитрова от СБАЛАГ Майчин дом. Доц. Димитрова е специализирала в Израел и САЩ по проблемите на рисковата бременност, феталната медицина и пренаталната диагностика.Доц. Евелина Пазванска от IV МБАЛ получава следващото отличие за принос в развитието на анестезиологията и интензивното лечение. Тя е специализирала в Париж и Кеймбридж, участва в изработването на стандартите по еднодневна хирургия и палиативни грижи, преподавателската й работа е също в тази област.Проф. Елисавета Наумова, началник на клиниката по имунология в УМБАЛ Александровска е следващия медик, който съсловието е отличил с особен принос в медицината. Изследователската активност на проф. Наумова е свързана със значими научно-приложни изследвания на имунологичната наука и практика.В категория „Мениджър на годината“, отличеният ръководител е проф. Асен Балтов - УМБАЛСМ \"Н. И. Пирогов\". „Управлението на голяма и сложна структура, каквато е едно лечебно заведение е задача, която може да пръв поглед да изглежда само приятна, но всъщност изисква безупречно познаване на здравната система с всичките й недостатъци, стратегически и дългосрочен поглед, управленски и лидерски капацитет и не на последно място баланс на чисто човешки качества“, представи наградения медик, д-р Маджаров.В категория „Ти си нашето бъдеще“, наградата за младите медицински надежди на българия, отличените са петима. Първият е Д-р Веселин Попов специализант в Клиника по Лъчелечение към УМБАЛ \"Свети Георги\" - Пловдив, следващия - Д-р Мирослав Ангелов от УМБАЛ „Св. Анна“, който в момента д-р Ангелов  работи в спешното отделение на болницата, което е едно от най-натоварените в страната. Следващото отличие е за Д-р Калоян Йорданов, специализант на МОБАЛ „Д-р Ст. Черкезов“ във Велико Търново, единственият в областта на ортопедията и травматологията. От юни т.г. вече е лекар със специалност. Д-р Атанас Славов е четвъртия отличен в тази категория. д-р Славов работи като общопрактикуващ лекар в гр. Стара Загора. Член е на етична комисия към Национално сдружение на общопрактикуващите лекари в България от ноември 2017 г. Последния награден е д-р Петя Чавеева - акушер-гинеколог в САГБАЛ „Д-р Щерев“, специалист по фетална медицина и вътреутробна фетална хирургия. За „Принос за развитие и утвърждаване авторитета на съсловната организация“ са наградени Д-р Георги Кръстев главен секретар на районната лекарска колегия в Пловдив, бивш председател на същата колегия и Д-р Антон Въжаров, отново главен секретар на регионалната колегия в Русе и бивш неин председател.Ръководството на БЛС поздрави цялата гилдия за празника, призовавайки обществото за повече уважение към медицинската професия. „Ние обичаме работата си, обичаме и пациентите си, често изземаме и социалните функции на държавата, затова моля, нека уважаваме труда на всички“, сподели д-р Гергана Николова, член на УС на БЛС.", "date": "2018.10.19", "title": "Акад. Дамян Дамянов стана Лекар на годината 2018"}
{"url": "https://offnews.bg/obshtestvo/sled-klip-na-sofi-marinova-uvredeni-li-sa-skalnite-gabi-kraj-kardzhal-690265.html", "text": "Клип на Софи Маринова предизвика бурни реакции в социалните мрежи. Причината е, че певицата е снимана, стъпила върху Каменните гъби край Кърджали. Природният феномен се намира под особена защита, а разрешение за снимки на мястото не е искано.Режисьорът на клипа Люси Иларионов обясни, че е попаднал на мястото случайно и не е знаел, че скалните образувания са защитени от закона. \"Всъщност Софи Маринова е стъпила не върху самите Скални гъби, а върху камък до тях\", уточни той.По думи на Тома Белев камъкът, върху който е снимана певицата, е една от гъбите, взривена от иманяри преди 20 години. \"Това е увреждане. Самото преминаване през Скалните гъби не е забранено\", допълни той.Днес от РИОСВ - Хасково съобщиха, че са извършили проверка, която не е установила увреждане на скалните образувания.", "date": "2018.10.19", "title": "След клип на Софи Маринова: Увредени ли са Скалните гъби край Кърджали?"}
{"url": "https://offnews.bg/obshtestvo/aktiorat-slavcho-peev-e-v-bolnitca-690301.html", "text": "Актьорът Славчо Пеев е приет в болница.След края на представление в сряда актьорът се почувствал зле и е бил откаран в болница. Той все още е под лекарско наблюдение.Пред \"24 часа\" Пеев обясни, че причината за приемането му в болница е преумора. 79-годишният Славчо Пеев е директор на Общинския драматичен театър „Невена Коканова” в Дупница.Той има над 200 роли в театъра, телевизията и киното.", "date": "2018.10.19", "title": "Актьорът Славчо Пеев е в болница"}
{"url": "https://offnews.bg/sviat/saprugata-na-bivshia-prezident-na-interpol-ne-sam-sigurna-dali-e-zh-690284.html", "text": "Съпругата на бившия президент на международната организация за полицейско сътрудничество \"Интерпол\" даде интервю на британския телевизионен канал Би Би Си, в което казва, че задържането на Мън Хунвей може да е \"политически мотивирано\" и че самата тя не е сигурна дали \"съпругът ѝ е все още жив\".Мън Хунвей е член на Комунистическата партия на Китай, който до 2018 година изпълняваше длъжността на заместник-министър на Министерството на обществената сигурност в Китай, а от 2016 г. беше президент на \"Интерпол\".Хунвей беше обявен за изчезнал, след като заминал от Франция, където е седалището на Международната организация на криминалната полиция, за Китай.След това се оказа, че той е бил задържан за разпит веднага след пристигането си в Китай на 29 септември. Китайските власти обявиха, че задържането му е във връзка с разследване за получаване на подкуп, като не стана ясно дали обвиненията имат връзка със задълженията му в министерството, или с функциите, изпълнявани от него в \"Интерпол\". В същото време Мън Хунвей подаде оставка на 7 октомври. ", "date": "2018.10.19", "title": "Съпругата на бившия президент на \"Интерпол\": Не съм сигурна дали е жив"}
{"url": "https://offnews.bg/politika/borisov-obsadi-s-medvedev-zadalbochavaneto-na-otnosheniata-s-rusia-v-e-690290.html", "text": "Премиерът Бойко Борисов и руският му колега Дмитрий Медведев обсъдиха засилването на партньорството между двете страни в сферата на енергетиката и туризма.Двамата разговаряха в рамките на 12-ата среща на върха Азия - Европа (АСЕМ) в Брюксел, която тази година се домакинства от ЕС.По време на срещата беше обсъдено задълбочаването на отношенията в енергийния сектор между двете страни.„Обменихме мнения за възможностите на нашия газов хъб „Балкан“, където да привлечем газ и от терминала в Гърция, и от Черно море. Започва и трети сондаж в блок „Хан Аспарух“. Ще имаме възможности от много посоки да постъпва газ в газовия хъб“, заяви още българският премиер.Бойко Борисов и Дмитрий Медведев отчетоха ръст на руските туристи в страната ни тази година. „Вече се върнаха руските туристи в България. Предстои работа на смесената комисия през октомври в Москва“, допълни българският премиер.Двамата правителствени ръководители изразиха задоволство и от активизиране на двустранното партньорство през последните години в търговско-икономическата сфера.", "date": "2018.10.19", "title": "Борисов обсъди с Медведев задълбочаването на отношенията с Русия в енергетиката и туризма"}
{"url": "https://offnews.bg/politika/slavi-trifonov-za-simeonov-v-normalnite-darzhavi-premierat-shteshe-da-690292.html", "text": "Шоуменът Слави Трифонов коментира изказването на вицепремиера Валери Симеонов, че майките на децата с увреждания са \"група кресливи жени, които спекулират с децата си\".Според Трифонов \"подобно изказване може да направи само един самозабравил се, безсъвестен и безчувствен човек\". Трифонов е категоричен, че в една нормална държава той би трябвало да си подаде оставката или ако не го направи, тя да му бъде поискана от премиера. \"Защото, ако той не го направи, значи е като него. Но ние не виждаме такова нещо\", посочи Трифонов на страницата си във Фейсбук. Ето и целия му коментар:", "date": "2018.10.19", "title": "Слави Трифонов за Симеонов: В нормалните държави премиерът щеше да му е поискал оставката"}
{"url": "https://offnews.bg/temida/visshiat-advokatski-savet-izleze-s-pozitcia-za-opita-za-iznasilvane-na-690294.html", "text": "Висшият адвокатски съвет излезе с позиция по повод опита за изнасилване на адвокатка в София. За престъплението беше задържан 35-годишен мъж, на когото прокуратурата повдигна обвинения по-рано днес. \"Висшият адвокатски съвет изразява възмущението си от този акт на насилие. Посегателството върху здравето и живота на всяко човешко същество е недопустимо и предизвиква справедливия ни човешки гняв. Случилото се е грубо посегателство не само срещу личността, честта и достойнството на адвоката, но и срещу цялата свободна и независима адвокатура\", се посочва в позицията.Висшият адвокатски съвет призовава \"българската държава в лицето на МВР и всички компетентни органи да предприемат незабавни действия, за да се накаже извършителят на това гнусно деяние\".Адвокатският съвет изразява подкрепата си към нападнатата адвокатка и декларира, че \"ще отстоява с всички допустими от закона средства правата на адвокатите и възможността за упражняване на професията без страх и ще се бори за драстичното намаляване на агресията и посегателствата върху здравето и личността на българските граждани\". ", "date": "2018.10.19", "title": "Висшият адвокатски съвет излезе с позиция за опита за изнасилване на адвокатка в София"}
{"url": "https://offnews.bg/politika/balgaria-niama-da-predade-balgarskite-granichari-na-turtcia-690273.html", "text": "Искам да разсея всякакви съмнения по въпроса за евентуална екстрадиция за Турция на нашите граждани. Категорично България е подписала Конвенцията, че не е възможно да се стигне до това те да бъдат предадени на турската страна. Това каза от парламентарната трибуна министърът на правосъдието Цецка Цачева в отговор на въпрос за действията на страната ни за защита на четиримата граничари, защитили държавната граница през 2008 година, съобщава „Фокус“.„Вярно е обаче, че нямаме механизъм, по който българската държава да прекрати делото в Турция“, посочи тя.„Производството в Турция се води по общ наказателен ред. В България такова производство никога не е стартирано, защото никой не е ангажирал вина на длъжностни лица, които в службата си са опазили българската граница“, обясни Цецка Цачева. „Българските граничари имаха възможност да обсъдят с експертите какви действия следва да се предприемат оттук нататък“, коментира тя. „Министерството на правосъдието не може да се меси пряко в работата на българските съдебни органи, както и в работата на конкретния съд в Лозенград“, уточни правосъдният министър.„Считаме, че без значение процедурата за правна помощ, която в момента се реализира от съда в Бургас, е изключително важно да се осигури защитата на сънародниците ни пред съда в Лозенград“, каза още Цецка Цачева.Министърът поясни, че са държавата ще направи така, че граничарите да бъдат подпомогнати в защитата. \"На всички е ясно, че ще става дума за средства\", поясни тя.„От МВнР откликнаха на предложението да се ангажират консулските служби на България в Турция. Те да предоставят списък с адвокатски кантори или адвокати, който да се предостави на граничарите, и те да си изберат адвокат“, обясни тя. „Наши адвокати не могат да ги представляват там, но могат да изберат адвокати по списъка на консулите“, обясни Цецка Цачева. „Имаме уверението, че консулът ще присъства на съдебните заседания в Турция“, каза още правосъдният министър.", "date": "2018.10.19", "title": "България няма да предаде българските граничари на Турция"}
{"url": "https://offnews.bg/obshtestvo/dariha-vtori-kuvioz-s-pari-ot-kampaniata-za-plastmasovi-kapachki-690272.html", "text": "Втори кувьоз, закупен с пари от кампанията за събиране на пластмасови капачки \"Аз вярвам и помагам\", беше дарен в СБАГАЛ \"Проф. Д-р Димитър Стаматов\" - Варна.  Към парите, събрани от предадени пластмасови капачки, са добавени и дарения. Кувьозът е дарен днес по случай празника на лекаря. Преди месец само за един ден жителите на Варна предадоха 21 тона капачки. Следващата такава кампания ще е в средата на април 2019 г. и ще е под надслов Празник на рециклирането \"Аз вярвам и помагам 2\".", "date": "2018.10.19", "title": "Дариха втори кувьоз с пари от кампанията за пластмасови капачки"}
{"url": "https://offnews.bg/obshtestvo/otkriha-tcentar-za-detca-s-autizam-v-pleven-690289.html", "text": "Зам.-председателят на Държавната агенция за закрила на детето (ДАЗД) Валери Йорданов взе участие в откриването на Център за деца с аутизъм в Плевен.Според него специалистите, работещи в новооткрития център, ще подобрят комуникацията, разбирането и социализацията на децата с аутизъм и ще им създадат мотивация, знания и умения, чрез които да заемат равностойно място в обществото.В официалната церемония се включиха зам.-министърът на образованието и науката Деница Сачева, кметът на община Плевен Георг Спартански, както и представители на областна администрация, родители и деца.Центърът е разположен в сграда от 1600 кв. м, предоставена от общината. Той е създаден по инициатива на Сдружение \"Аутизъм Днес\" и Фондация \"Стъпка за невидимите деца на България\".В него обучен екип от специалисти в областта на приложния поведенчески анализ ще помага със съвременни терапевтични методи за развитието на децата с разстройство от аутистичния спектър и на техните семейства, които живеят в Северна България.Първата услуга по приложен поведенчески анализ за работа с момчета и момичета с аутизъм е открита през 2015 г. в гр. София. В момента в центъра в кв. „Горубляне“ се работи с 36 деца от цялата страна.", "date": "2018.10.19", "title": "Откриха Център за деца с аутизъм в Плевен"}
{"url": "https://offnews.bg/izvan-terena/pobojnitcite-kokorin-i-mamaev-mozhe-da-otidat-zad-reshetkite-za-5-godi-690264.html", "text": "Руски съд повдигна обвинения срещу скандалните футболисти Александър Кокорин и Павел Мамаев за хулиганство и побой.Двамата играчи се замесиха в грандиозен скандал, след като нападнаха и пребиха чиновник от Министерството на промишлеността и търговията на страната в кафене в центъра на Москва преди седмица.Кокорин е нападател на Зенит Санкт Петербург, има 48 мача за руския национален отбор. Мамаев играе като полузащитник във ФК Краснодар с 15 мача за Сборная.Ако бъдат признати за виновни, двамата футболисти може да бъдат осъдени на затвор до 5 години.", "date": "2018.10.19", "title": "Побойниците Кокорин и Мамаев може да отидат зад решетките за 5 години"}
{"url": "https://offnews.bg/tenis/evoliutcia-uimbaldan-vavezhda-tajbrek-v-petia-set-690287.html", "text": "От следващата година на легендарния турнир от Големия шлем \"Уимбълдън\" ще има тайбрек в петия сет, обявиха от All England Lawn Tennis Club.Решението дойде, след като тазгодишният 1/2-финал в Лондон между Кевин Андерсън и Джон Иснър продължи близо три часа, преди тенисистът от Южна Африка да надделее с 26:24 гейма.Нововъведението важи за всички надпревари - квалификации, при двойките и юношите. Повече подробности ще има след среща в Сингапур, на която ще присъстват представители на всички турнири от Големия шлем заедно с техни колеги от АТР и WTA.Дълъг гейм в петия сет ще се играе до 12:12. От All England Lawn Tennis Club съобщиха, че до този резултат играчите ще имат достатъчно възможности да завършат мача, а ако това не се случи, тайбрекът ще позволи края на срещата да дойде след приемливо време.", "date": "2018.10.19", "title": "Еволюция: Уимбълдън въвежда тайбрек в петия сет"}
{"url": "https://offnews.bg/bojni/kaniat-makgregar-na-gosti-v-dagestan-690237.html", "text": "Ирландската звезда в смесените бойни изкуства Конър Макгрегър получи покана да посети родината на Хабиб Нурмагомедов Дагестан.Двамата бойци се зразиха наскоро в октагона в Лас Вегас, като Нурмагомедов спечели чрез задушаване в четвъртия рунд. След мача настана суматоха, като дагестанецът се сби с човек от щаба на Макгрегър, който го бил обиждал на религиозна основа.Размяната на реплики продължи, но сега бащата на Хабиб Абдулманал протяга ръка за помирение. Той призова Конър да посети Махачкала и да гледат заедно турнир по бойно самбо.\"Той ще бъде наш почетен гост, както и близкият ни приятел Олег Николаевич Тактаров. Прощавам му всичко. Човек трябва да бъде милосърден\", казва Нурмагомедов старши пред РИА Дагестан.Турнирът, за който Конър получи покана, ще се проведе на 15 декември и той има време да обмисли предложението.", "date": "2018.10.19", "title": "Канят Макгрегър на гости в Дагестан"}
{"url": "https://offnews.bg/temida/povdignaha-obvinenia-na-shofiora-na-avtobus-blasnal-majka-s-kolichka-690291.html", "text": "Повдигнаха обвинения на шофьора на автобус, който блъсна майка с количка на пешеходна пътека в Пловдив, съобщи \"Фокус\".Обвиненията са за нарушаване на правилата на движение при управление на моторно превозно средство и причиняване по непредпазливост на две средни телесни повреди, като деянието е на пешеходна пътека.На шофьора е наложена мярка за задържане под стража за 72 часа. По случая е образувано досъдебно производство.47-годишният шофьор не е осъждан. Тестовете за алкохол и наркотични вещества са отрицателни.Пострадалата при инцидента жена е с фрактури и травми по тялото. Тя е настанена в болница с опасност за живота. Детето не е получило наранявания. ", "date": "2018.10.19", "title": "Повдигнаха обвинения на шофьора на автобус, блъснал майка с количка в Пловдив"}
{"url": "https://offnews.bg/politika/statistikata-za-prestapleniata-ne-se-izkriviava-sistemno-690266.html", "text": "Статистиката на МВР за престъпността не се изкривява системно. Това стана ясно от отговора на министъра на вътрешните работи Младен Маринов по време на петъчния парламентарен контрол. Начинът, по който се води статистиката за престъпността, тъй като тя е свързана и с други институции като прокуратурата, няма как системно тази статистика да се изкривява, каза Маринов.Той коментира  за констатирани нарушения, при които в управленията има разминаване между заявените престъпления и действително извършените. Пред депутатите от вътрешната комисия на 12 септември той съобщи, че е извършена проверка, която констатирала пропуски \"на някои места\".\"Дали в Районните управление се укриват заявителски материали - имаме констатирани единични случаи на неправилно регистриране на заявителски материали. Но тук не става въпрос за система. Служители в някои случаи допускат грешки и се предприемат дисциплинарни действия\", коментира Маринов.Той отговори и на твърденията за манипулиране на . Маринов каза, че статистиката е динамична, тъй като при регистрацията на пътно-транспортно произшествие то може да е квалифицирано като тежко със средна или тежка телесна повреда, но по-късно, ако пострадал почине, ПТП се преквалифицира на катастрофа със загинал. Нормативната уредба задължава, ако такава промяна настъпи в 30-дневен срок, ПТП да бъде преквалифицирано.Според Маринов е констатиран един конкретен случай, при който е имало грешка при пренасянето на данни от Националната полиция до пресцентъра на МВР. ", "date": "2018.10.19", "title": "Статистиката за престъпленията не се изкривява... системно"}
{"url": "https://offnews.bg/politika/i-enp-s-priziv-kam-borisov-uvolnete-simeonov-vednaga-inache-shte-uvo-690263.html", "text": "Г-н Борисов, Единна народна партия (ЕНП) Ви призовава да вземете необходимо и смело решение за освобождаването на Валери Симеонов от поста вицепремиер на Република България. Това се казва в позиция на извънпарламентарните десни по повод скандалното изказване на лидера на НФСБ пред тв СКАТ по адрес на майките на деца с увреждания, че са \"група кресливи жени, които спекулират с тея уж болни деца\".От ЕНП уточняват, че са наясно, че Борисов не обича да взема такива решения и предпочита да мотае обществото в общи приказки за коалиционна култура и стабилността на страната.Но тук става дума за издевателство над човешкото нещастие и за непремерена наглост, която е хвърлена в лицето на обществото, посочват от партията.По-рано днес протестиращите майки на деца с увреждания също поискаха оставката на Симеонов заради изказването му.", "date": "2018.10.19", "title": "И ЕНП с призив към Борисов: Уволнете Симеонов веднага! Иначе ще уволним вас"}
{"url": "https://offnews.bg/politika/deputat-ot-nfsb-ne-znam-kakvo-e-kazal-simeonov-no-ne-vizhdam-osnovan-690260.html", "text": "Депутатът от НФСБ Христиан Митев обяви, че не вижда основание в исканията неговият лидер Валери Симеонов да подава оставка като вицепремиер.По рано днес социалистите поискаха Симеонов да освободи поста си, след като нарече майките на деца с увреждания \"кресливи жени с уж болни деца\". Самите протестиращи също поискаха вицепремиерът да подаде оставка.Попитан за коментар по темата, Митев обяви, че не е запознат с думите на лидера на НФСБ, а и нямал навика да коментира изказвания на други хора. \"Без значение дали са на мой лидер или са на мои колеги\", добави депутатът.В същото време обаче Митев каза, че няма как да приеме искания за оставката, особено щом са направени от опозицията. \"Всеки може да иска оставката на всеки един член на правителство. Аз обаче не приемам такива искания за основателни\", добави той.", "date": "2018.10.19", "title": "Депутат от НФСБ: Не знам какво е казал Симеонов, но не виждам основание за оставката му"}
{"url": "https://offnews.bg/obshtestvo/kraj-sas-sertifikatite-korektna-firma-napuskali-balgaria-zaradi-pos-690250.html", "text": "Проектът \"Коректна фирма\" спира да издава сертификатите си в България. Той щял да продължи да съществува в Унгария, Румъния, Чехия, Франция и Полша.От компанията „Изследователски център на клиентските мнения”, която издава грамотите, обясниха решението си с това, че са били атакувани от \"няколко души, чиято цел е само да ги унищожи по всеки възможен начин\".Проектът работи у нас от 2015 г. Той откривал безупречните фирми чрез софтуер, който отсявал тези, за които нямало негативни коментари онлайн.Всеки търговец, който се сдобие с такъв сертификат, получава и стикери, които може да постави в своите офиси, върху служебни автомобили, витрини на магазини и пр. Каква е ползата извън лепенките не е ясно. Въпреки това хиляди фирми решили да си платят, включително болници, включително община Сухиндол.През 2016 г. Комисията за защита на потребителите (КЗП) санкционира компанията и ѝ забрани да издава сертификатите си \"Коректна фирма\". Мотивите ѝ бяха, че те се раздават без конкретни и ясно формулирани критерии, на които трябва да отговаря дейността им, което заблуждава клиентите. КЗП установи още, че не само \"коректни\" фирми се хвалят със сертификата - в списъка имало санкционирани за административни нарушения или нелоялни практики.", "date": "2018.10.19", "title": "Край със сертификатите 'Коректна фирма': напускали България заради постоянни атаки"}
{"url": "https://offnews.bg/obshtestvo/zdravniat-ministar-kam-lekarite-vsichki-sme-vi-zadalzheni-blagodaria-690269.html", "text": "\"Всички ние, като общество, сме ви задължени във всеки един ден. Давам си сметка, че политиците и Министерството на здравеопазването трябва да ви осигурят спокойствието и условията на труд, отговарящи на мястото ви в едно съвременно общество. Ваш ангажимент е с всяко свое действие, с усърдие и добросъвестност, да отстоявате авторитета на лекарската професия. Ангажимент на всички нас е да работим за реабилитирането на доверието между лекар и пациент, условие за което е и промяната на здравната ни система. В тази посока са насочени всички усилия и цялата експертиза на екипа ми. Решени сме да преодолеем сегашното положение и да изведем здравната ни система от спиралата на обещанията и масовото обезверяване.\"Това пише здравният министър Кирил Ананиев в поздравителния си адрес по случай днешния Ден на българския лекар.\"За мен е чест да ви поздравя\", пише министърът и се обръща към лекарите с думите, че те помагат да съхраним вярата в живота в трудните моменти затова не приема да се говори колко са добри лекарите само когато има тежки катастрофи, природни бедствия и аварии.\"Изискванията към вас непрекъснато нарастват, медицината се развива, обществото очаква от вас все повече и повече, често неразбирайки, че и науката, и човешките възможности имат предел. Избрали сте отговорността и натоварването за свое ежедневие, а усилието ви за съхраняването на живота буди у всеки респект. Общественото говорене за труда ви често пъти е изкривявано и носи отрицателен заряд, положителните оценки, макар и много на брой, биват артикулирани на четири очи и бързо са забравяни.Всички ние като общество сме ви задължени във всеки един ден!\", пише министърът.\"Иска ми се в този ден от мен да чуете благодарност за спасените човешки животи и за полаганите грижи за вашите пациенти, признание за това, че работите на границата на възможностите си и го правите от сърце. Надявам се тези мои думи да успеят да притъпят болката, която често изпитвате заради неоправданите критики към лекарската професия.Вярвам, че с вас все по-често занапред ще обсъждаме по какъв начин да модернизираме българското здравеопазване.Бъдете здрави и упорити в търсенето на най-доброто решение за вашите пациенти!В мое лице винаги имате предвидим партньор и подадена ръка!\", завършва Ананиев.", "date": "2018.10.19", "title": "Здравният министър към лекарите: Всички сме ви задължени, благодаря за спасените животи!"}
{"url": "https://offnews.bg/temida/severin-ostava-v-aresta-toj-i-advokatat-mu-poiskaha-sashtoto-690255.html", "text": "Обвиненият за убийството на тв водещата от Русе Виктория Маринова Северин Красимиров остава в ареста. Самият той и адвокатът му поискаха той да бъде заключен, защото се страхува за живота си, стана ясно след проведеното днес заседание по мярката за неотклонение.Заседанието продължи само час. Преди него, а и пред съдебния състав, Северин се разплака, призна вината си и каза, че не знае защо е извършил престъплението. Самият той не помнил много от случая, защото е взел дрога.Пред журналисти той разказа, че до инцидента се стигнало, след като с Виктория имали сблъсък. Той ѝ направил забележка да внимава да се оглежда, тя му отвърнала и той я ударил. \"Дали тя ме удари първо, или аз без да искам... Казал съм нещо, тя ми отговори и ме хвана за косата\", разказва объркано Северин. Той каза, че ако получи доживотен затвор, ще си излежи присъдата.Срещу Северин има неоспорими доказателства, сред които ДНК отпечатъците и телефона на жертвата, който беше открит след показанията на Северин. Окръжният прокурор на Русе Георги Георгиев каза, че обвинението не разполага с доказателства за участие на други хора в изнасилването и убийството на 30-годишната Виктория. ", "date": "2018.10.19", "title": "Северин остава в ареста, той и адвокатът му поискаха същото"}
{"url": "https://offnews.bg/evropa/atina-finansirala-albanski-i-makedonski-medii-ot-sekreten-fond-690243.html", "text": "Гръцкото Външно министерство е похарчило около един милион евро от секретен фонд за финансиране на албански и македонски медии и в подкрепа на каузи на православието, съобщи електронното издание iefimerida.gr, цитирано от БТА.То се позовава на отчет, внесен от ведомството в парламента на 10 октомври. Изнесената информация доведе до остро пререкание между външния министър Никос Кодзиас и министъра на отбраната Панос Каменос във вторник.Каменос обвини Кодзиас в злоупотреба с фонда, както и в обвързаност с унгарския милиардер и филантроп Джордж Сорос. Външният министър подаде оставка в четвъртък. Премиерът Ципрас я прие с \"натежало сърце\".На въпрос на заместник-председателите на гръцкия парламент защо са превеждани пари на чуждестранни медии, от Външното министерство отговорили, че се цели изграждането на позитивен имидж на страната и че това е лобиране сред местните журналисти в полза на гръцките интереси.Председателят на парламента Никос Вуцис се възмути от изтичането на информация в печата за секретните разходи на Министерството на външните работи.", "date": "2018.10.19", "title": "Атина финансирала албански и македонски медии от секретен фонд"}
{"url": "https://offnews.bg/interviu/ilia-troianov-ne-granitci-okolo-es-a-moralni-granitci-s-koito-da-690259.html", "text": "Бягството от България е първостепенен въпрос, който трасира историята на страната от нахлуването на комунизма до днес. А и е фокус на голяма част от творчеството ви. Но въпросът за бягството е важен и в целия свят днес. Каква е целта на най-новата ви книга „След бягството“?Има много предразсъдъци относно бягството. И от страна на хората, които живеят в страните, в които някой, който е избяга, е намерил нов живот, но и в страните, от които е избягал. В моя случай - и в България и в Германия. Предразсъдъците се отнасят към трудността на някого, който е отраснал в една страна, с един език, да разбере какво означава живот в множество. В един плурализъм на връзки, езици, интереси. В един живот, който се тласка между различни полюси, между различни дефиниции на собствения си идентитет.Заради това почти всеки, който е преживял бягство (дали е преди две години, или пет, в моя случай - 45), се сблъсква с недоразумения какво представлява неговият или нейният живот. Така че книгата се опитва да нарисува един универсален портрет на някого, който е избягал - какви са дългосрочните последици на това бягство. По какъв начин един такъв човек се различава от тези, които си остават в страната, в която са родени.Но се оказа сега в реакциите на читателите в Германия и в другите страни, в които книгата е издадена, че очевидно съм описал един феномен, който също отговаря на житейския опит на хора, които например са се откъснали от провинцията и са отишли в столицата. Или хора от малко село са отишли в Берлин или в София. Интересно ми е, че по подобен начин те се отчуждават от това място, където са отраснали. И по подобен начин като се завръщат, се чувстват донякъде чужди. Има универсални човешки феномени, които най-ярко се очертават във феномена на хората, които са избягали, но са по-всеобщи.Въпросът с прииждащите от Африка и от Азия бежанци е изключително невралгичен днес както в Германия, където сте вие, така и в Италия и във Франция - в цяла Европа, в целия свят. Едва ли има лесно решение. Но какво може да се направи, така че хем да бъде защитено правото на всеки човек на убежище и на достоен живот, хем да не губим демократичните и цивилизационни устои на нашия западен свят, които са градени с векове?Има две причини за масовото бягство. Вчера получихме най-новите данни – в момента са 68 млн. и 400 хил. хора, които са избягали или по някакъв начин са емигранти. Това е огромен брой и се увеличава. Двете са причините - социалната несправедливост, липсата на възможности да се оцелее и екологическата катастрофа. В Африка например, много от хората, които бягат, бягат от войни, които директно са свързани с последиците от климатичната катастрофа. Например, в областта около пустинята Сахара, която расте с големи скокове - се стига до смъртна борба за малкото ресурси, които са останали на хората. Така че трябва да свържем социалния въпрос с екологическия въпрос и само ако намерим решение на това, можем наистина да попречим на едно развитие, на което няма административно решение.Ако е било възможно хората да избягат чрез може би най-добре опазената граница в историята - Желязната завеса, (както е моят случай с моите родители), тогава едва ли ще проработят тези предложения сега да има контроли, да има митничарски пунктове и т.н. Едва ли това ще спре хора, които нямат друга алтернатива. За хора, които са доведени до ръба на мизерията, единственият шанс е да потърсят някакво бъдеще в по-богатите страни. Така че социално-екологическата промяна е единственото решение. За да стане това, трябва да се откажем в Европа от империалния маниер на живот, който водим в момента, и който е директно свързан с условията на живот, да кажем в Африка.Феномени като например аграрните субсидии на Европейския съюз, които директно водят до обедняване на селяните в Африка, феномени като така наречения “Land grabbing”, грабежа на земя - грамадни земи в Африка, по-големи от България, се използват за модерно индустриално стопанство за произвеждане на стоки, които са за европейски или арабски пазари. И много други фактори – монокултура, подкрепа на диктатури и т.н. Това означава, че единственото решение е да сменим сегашната световна неолиберална система. Докато това не стане, смятам, че тия опити, които в момента са в главите на десните, че може по полицейски начин да се реши този проблем - са наивни, абсурдни.Защото има две последици. Едната последица е, че ще се загуби абсолютно всякаква хуманност. Ето сега в САЩ в последните дни масово откъсват деца от семействата, от родителите си. Човек вижда, че едно такова административно търсене на решение води до пълна нехуманност, цинизъм, бруталност, насилие. Значи ние ще си вредим на себе си, а от друга страна това няма да спре хората. Миналата година бях в Сиера Леоне, където говорих с хора, които са насилствено върнати от Германия. Те разговарят с млади сънародници и въпреки че им описват трудностите на бягството и сложността в една страна като Германия да се намери каквото и да е бъдеще - масово младите хора казват - ще поемем този риск, ние искаме да тръгнем, тука няма нищо за нас.Всъщност какъв нов модел е възможен, какъв нов модел Вие си представяте, ако трябва да сменим сегашния, който критикувате?Не мога да ви кажа в три изречения. Написах книга по тази тема, която сега на немски излиза през август, ще трябва да я прочетете, там е описано в 250 страници. Казва се “Помощ? Помощ!” Подзаглавието е “Изходи от глобалната криза”. Там разглеждам примери от Пакистан, Индия, Кения, Сиера Леоне, цяла Централна Америка, Германия. Но този въпрос е доста комплексен. А един амбициозен автор трябва винаги да се пази от плоски отговори на комплексни въпроси. Това е специалитет на политиците.Това лято около нас и у нас се изливат невиждани дъждове, бури, тайфуни. Пишете за този проблем в романа ви „Ледовете се топят“. Според Вас, като човек, който е изследвал този въпрос - какво може да се направи, особено, след оттеглянето на Тръмп, тоест САЩ, от споразумението за климата в Париж?И тук няма лесно решение. Ние не взимаме въобще под съображение какви са нуждите и правата на бъдещите поколения. Разрушаваме околната среда масово. Част от океаните вече са почти напълно замърсени от пластмаса. Четох анализ на един човек от Кеймбридж, който казва, че част от морето между Индия, Тайланд и Мианмар е мъртво. А 400 милиона човека трябва да се хранят от риба от това море. Ние стигаме до повратни точки, които изведнъж ще ни изправят пред катастрофи в определени райони.Въпросът е следният - дотам ли вече живеем в една патология, която няма да ни позволи да вземем рационално решение? Защото рационалното решение е очевидно да се откажем от този маниер на стопанство, който подлежи напълно на печалба, на изхабяване, на алчност, на агресия спрямо други хора и спрямо околната среда. И да развием модели на солидарност, на дълготрайно съдействие с околната среда. Дали сме в състояние да вземем това рационално решение или ще бъдем впрегнати в тази сляпа патология, която в момента доминира света. Не съм пророк да кажа какво ще стане, но това са двата пътя.Доколко имаме шанс и възможности за действие, ние, обикновените граждани, които могат да проявяват съвест и емпатия? Защото има една такава фраза в романа ви “Власт и съпротива” - “Няма значение на кое конче седиш, важно е кой върти карусела”.Този въпрос ми се задава само в страни, в които има горе-долу някаква свобода на действие. В страни като Гватемала например, които са много по-репресивни, хората се организират и въобще не питат какви са възможностите, защото съпротивата е необходима. В Гватемала срещнах сума ти проекти, мрежи, групи, на главно индианци - които по различен начин си защитават правата. Или се съпротивляват срещу едрите интереси в тяхната страна. Но точно в страни като Германия и Австрия често след дискусии и четене хората ме питат какво можем да направим. Очевидно фактът, че почти всичко е възможно ги довежда до някаква апатия, което е интересен парадокс.Според задаването на такъв въпрос в едно горе-долу свободно общество, (в което никой няма да те арестува и да ти удари чук по главата, ако започнеш политически да се ангажираш) - това показва, че властта е изключително успешна в това да атомизира населението. Всеки човек да се чувства самичък, да се разчупват традиционните вериги и мрежи на съдействие, на солидарност, на организация. И от друга страна, да се създаде главната идеология на нашата система, че “няма алтернатива”.Ако разглеждаме миналото, например тоталитаризма на комунистическата партия, на болшевиките или на нацистите - винаги се описва доминантната идеология на това време и всички клатят тъжно глава и си казват - как е възможно хората да са го вярвали, да са го търпели. По същия начин има и днес идеологии. Една от тези идеологии е, че няма алтернатива. Което е абсолютно абсурдно. Как може един човек, който горе-долу разполага с информация, с образование и с фантазия, след опита на 6000 години човешка цивилизация да смята, че има само един вариант на организация на общество и на икономика. Това е толкова смешно, че не си заслужава да се дискутира. Това е свръхдогматична идеология, която трябва да се отблъсне, но очевидно дотолкова е влязла в главите на много хора, на много граждани, най-вече в най-богатите страни, че те смятат, че няма никакъв шанс за съпротива.През 1989-а, когато пада Берлинската стена - на света има 10-11 стени по границите. Днес тези изкуствено създадени стени по границите са над 70. Бойко Борисов предложи всички граници на Европейския съюз да се затворят незабавно. Вие как гледате на тези процеси, всъщност възможна ли е сигурност, спокойствие, благоденствие чрез затваряне на тези граници?Аз миналата година, като снимах филм с немската телевизия, бях на българо-турската граница. Тя вече е напълно затворена – 3 метра тел, 2 метра дълбок трап, телени стени с мрежи… Границата сега е може би по-добре опазена отколкото по време на диктатурата. Бойко Борисов как си представя да се затвори океана не ми е ясно, може би той има някакви идеи. Да приемем напълно хипотетично, че е възможно да се затвори океана, опитът показва (и това го видях в Централна Америка) - че хората винаги ще намерят някакви други пътища.В Мексико видях хора от Африка. Значи има хора от Африка, по друг път по някакъв начин стигат до Бразилия. От Бразилия пеша или с автобус, или с друго - стигат до Мексико и оттам опитват да влязат в Съединените щати или Канада. Но по-интересното е следното – какъв е интересът на една държава като България, която умира, да не пуска никого в страната си. Това е все едно един старчески дом да реши да затвори вратите си за 10-20 или 30 години и да е много обиден, ако някакви млади хора идват и също искат да живеят в този старчески дом. Няма друга страна в света, доколкото аз знам, която е загубила толкова голяма част от населението си.Тези данни са толкова важни, че човек трябва според мене всеки ден да ги повторя. Смятам, че новините всеки ден в България трябва да започват със следната информация - че днес сме 6,5 млн. А в последното броене по време на диктатурата - 8,8 млн. Това е почти уникално обезлюдяване на една страна. Нормално би било да се мисли как ще привлечем хора да живеят тука, а не как да затворим границите. Какво бъдеще има тая страна, ако този процес продължава? Всеки път като се завръщам в България и разговарям с млади хора, почти всеки ми казва, че мечтае или планува да отиде някъде извън страната. Ето пак вчера разговарях с млади хора – един иска да отиде във Франция, друг има някакви планове в Германия да следва и т.н. Това е абсолютно масов феномен. Даже български интелектуалци, които срещам, ми споделят къде са следващите покани да прекарат няколко месеца в други страни.Така че каква е визията на някой като Бойко Борисов? Какво е бъдещето на тази страна – да се затворим, да хвърлим ключа и да изчакаме всички да измрат? Такива изказвания показват може би едни от най-ярките изрази на кризата в момента - това е всякаква липса в политиката на визия. Това е тъп прагматизъм, който търси най-очевидните решения, независимо дали са дълготрайни, дали водят до някаква трансформация на обществото към по-доброто или дали служат в момента. Това е някой, който не иска да си оправи тавана или покрива, въпреки че навсякъде капе и тече вода. И постоянно опитва тук и там да спре водата да тече, вместо да вземе единственото рационално решение да се качи на покрива и да си направи нов покрив.Също като героя от „Събирачът на светове“ Ричард Бъртън, Вие сте човек, който събира, но и представлява различни култури – българската, африканската, немската, индийската, пък и френската, в която живеете известно време. Кои са онези универсални инструменти на живота днес, които могат да обединяват хората? Да ги сдобряват. Да им помагат да живеят заедно в мир и благоденствие.Има едно нещо – човешките права. Човешките права са може би най-голямата утопия, която има шанс да бъде осъществена и донякъде в някои моменти на историята и в някои страни е осъществена. Човешките права са впечатляващи, защото са може би най-яркият израз на това какво значи утопично мислене. Те са изразени или изработени в един исторически момент с феодализъм, с абсолютизъм и са били толкова далеч от реалността, че сигурно първите хора, които са чули тази идея, са клатели тъжно глава и са казвали, че това е абсурд. Но ето сега поне на хартия има споразумения, че човешките права са нещо като взаимния стандарт на човещина. Смятам, че ако спазваме тези човешки права, донякъде решаваме голяма част от проблемите. Но очевидно почти никъде не се спазват напълно, а в много части от света ги няма.Да вземем конкретен пример – Женевската конвенция. Тя се базира върху човешките права, тя е подписана от много от европейските страни. И голяма част от споровете около бегълците са излишни, ако приемем, че Женевската конвенция важи. Често го казвам в Германия - че този разговор е излишен, ако не решим най-напред - ние подписали ли сме този договор, съгласни ли сме с този договор или не. Но лицемерието на политиката е такова, че никой няма смелостта, даже и най-крайният да каже, че трябва да се отречем от човешките права. А искат по някакъв начин да намерят егоистични решения, без да се откажат от този проект. Това все пак е израз на някаква минимална цивилизация. И никой не иска да се откаже от тях, а иска по някакъв начин с изключения, с избягвания и измами да защити собствените си интереси, без да се откаже от тия общи правила.Германия, която споменахте, през последните 100 години извървя изключително труден път, но като че ли тя успява да бъде пример точно за това, което казвате. Например за в. Ди Цайт Ангела Меркел каза: „Ние можем да го направим”. Тоест - “ние можем да приемем тези хора“. Какви са наблюденията Ви отвътре? И въобще за Европа - доколко успяваме да приемем голямата вълна от бежанци?Смятам, че поведението на повечето правителства, ако не всички в бивша Източна Европа, е престъпно. Ако си част от една европейска общност, която ти е донесла много, много привилегии... И то на елитните класи! Голяма част от богатството в страни като Полша, Унгария - се дължи директно пряко или непряко на различните фондове и субсидии на Европейския съюз. Напълно непоносимо е тези хора да се откажат да приемат 20-30 или 50 души. Фактът, че Европейският съюз не е в състояние по някакъв начин да накара тия държави да спазват правилата показва, че и машината не работи. Машината е дисфункционална.Интересно ми е, че това се разглежда критично в страни като Германия, Италия, Швеция и др., където са пристигнали много бегълци, но въпреки това агресията на част от населението е спрямо бегълците, а не спрямо тези партньори в Европейския съюз, които отказват да действат спрямо законите, които те са приели, когато влизат в европейската общност. Това е много странно, това значи, че в собствения си дом имаш наистина престъпници. Защото да не спазваш законите, които си приел доброволно е точно дефиниция на престъпност. Значи ти имаш в собствения си дом престъпност, а виновни са тия, просяците, които идват отвън.Почти никога не съм аз съгласен с Ангела Меркел, но в този случай съм съгласен с нея - единственото решение очевидно е едно всеобщо европейско решение. Проблемът е, че Европейският съюз позволява на този примитивен национализъм, който сега е толкова доминантен в страни като Унгария и Полша - донякъде да получи престиж. Все едно, че той е поносим, все едно, че той е част от една европейска общност, която е цивилизована. Според мен трябваше веднага да се дискредитира, веднага да се отблъсне. И по този начин не да построяваме граници около Европейския съюз, а да построим морални граници, с които да дефинираме какво значи да си член на Европейския съюз – първо, второ, трето, ако не спазваш тия споразумения, не може да си член на Европейския съюз.Тази грешка е една грешка, която Европейският съюз редовно повтаря, това беше катастрофалната грешка, когато приеха България и Румъния, че не използваха този исторически момент да принудят лидерите на двете страни да спрат влиянието на мафия, на олигархия, на корупция, на беззаконие и т.н. А те се задоволиха с няколко козметични промени, с някакви сухи и абстрактни предложения. Бившият външен министър на Германия Щайнмайер (и настоящ президент - б.а.), лично ми каза, че са очаквали един път влезли в Европейския съюз, България и Румъния да подлежат на влиянието на другите и да се развият спрямо очакванията и изискванията на по-големите страни в европейската общност. Но това ни най-малко не стана.Българските елити имаха много голям интерес да влезем в европейската общност. Но тя изпусна възможността тогава да постави пред нас много неприятни избори – ако искате това, трябва много ясно да промените най-различни елементи на вашата система. Връщам се назад, защото подобна грешка и до ден днешен се провежда и се позволява на страни като Унгария и Полша и др. почти да се подиграват на общите рамки на законност и действия, и на спазването на Женевската конвенция.Правихте филм за Белене за ZDF с много от хората, които са страдали там. Днес на дневен ред е АЕЦ Белене. Как Вие гледате на тази идея?Имаше идеи да се направи там резерват, това е типично за съвременна България, от един екстрем - в друг. Най-напред искат да правят резерват, защото има най-много видове пеликани в цяла Европа и е много ценна природната среда. И искаха да потопят част от острова, което щеше да премахне всякакви следи от концентрационния лагер там. А сега другия екстрем – АЕЦ с руска технология. Може би това е крайното решение на всякакви проблеми - ако ние сме готови да вземаме такива рискове. Точно това се опитах да опиша като модерна патология. Неща, които въобще не са рисковани - да опитаме алтернативи в различни области на обществото се считат като невъзможни, като свръх риск, а съвсем очевиден риск - да построиш една ядрена станция, с руска технология, в една малка страна - което е очевиден свръх риск - не. Ние сме загубили способността да анализираме рискове.Това се вижда например в тази истерия спрямо тероризма. Обяснявам на хората от години, че шансът да станат жертви на терористичен атентат е много по-минимален, отколкото да паднат вкъщи във ваната и да си счупят главата. Така че ако се страхуват толкова, трябва да спрат да се къпят. Но има тази психоза срещу тероризъм. Повечето от хората не знаят, че ако гледаш статистиките в 70-80-те години има много повече тероризъм в Европа – баските, северно-ирландците, имаше ливанци в Париж, аз бях точно тогава там, по време на големия атентат и т.н. Типично ми се струва въобще за модерния човек или модерното общество, че е загубило инстинкта си да оценява какво е истински риск и какво не е. Заради това населението може да бъде манипулирано, защото не реагира разумно спрямо алтернативите, които има.Това е и феноменът на фалшивите новини, които разчитат на реакция от страна на аудиторията - не на базата на факти, а на базата на емоции. Медиите така живеят. Те се издържат от рейтинга, от акумулирането на гледаемост на всяка цена. Какво може да постигне литературата в тази ситуация? В каква позиция е литературата, изкуството в гигантския медиизиран шум да казва някакви ценностни послания и те да променят хората?Хората, които още четат литература, са хора, които търсят нещо по-дълбоко. Те така и така не се задоволяват с „белия шум“ на медиите. Фактът, че някой започва да чете един комплексен, труден роман от 500 страници - вече е достатъчно доказателство, че има още хора, които търсят по-сериозно разглеждане на каквито и да са теми и проблеми. Според новите данни в Германия броят на тези, които четат, намалява в последните 10 години. За това време към 6 млн. читатели са изчезнали. Мои приятели, които преподават в университета, казват, че има студенти, които имат трудности да прочетат по-дълъг текст. Има последици на дигитализацията. Но въпреки това в литературата може би най-свободно могат да се развият други идеи, други перспективи в действителността, тъй като тя е най-независимото изкуство. Защото съм участвал и във филми, и в театрални постановки, и в опера, там са нужни големи екипи, много пари и т.н. За литературата - една тетрадка, един молив или един малък компютър – и готово. Докато има хора, които мислят, и докато има хора, които търсят, смятам, че литературата ще има много важна функция като ареал на алтернативен дискурс.Дигитализацията, за която казахте съдържа в себе си актуалния проблем с данните. Бигбрадъровски, джорджоруеловски въпрос...Да написал съм цяла книга по въпроса. (“Атака на свободата. Сигурност, наблюдение и премахване на гражданските права” - в съавторсство с Юли Це - б.а.). В Германия се организираха много дискусии и години наред ние бяхме активисти. Организирахме заедно световен, подписан от над хиляда писатели от цял свят манифест срещу събирането на данни, подслушването, Биг Брадър и т.н. Ясно е, че ние трябва да намерим някакво демократично решение на въпроса с данните. Смятам, че това е започнало. Населението трябва да разбере, че данни са и пари, и власт. Адрес, рождена дата и плюс някакви други лични данни - такива неща се продават в Германия за 20-30 евро. Има една популярна фраза - “не търся продукт в интернет, аз съм продукта”.Но хората още не са разбрали, че за една институция или една държава - да разполага с информация за тях е форма на власт и заради това е форма на репресия. Те смятат, че докато не е дошъл някой да ги арестува в средата на нощта, е безболезнено. Това е голяма, голяма грешка. Манипулациите на дигитализирания свят са много по-тънки, невидими, хитри, отколкото манипулациите на старите диктатури. Маниерът как Държавна сигурност е действал е почти първобитен в сравнение с това как се действа сега да се манипулира индивида или едно общество. Така че тия две неща трябва да се разберат - че не може да има едно свободно общество, ако позволяваме на държавата или на големи компании и институции да събират информация. И от друга страна - не е възможно да намерим лично решение на този въпрос. Едни от проблемите, които могат само да се решат на ниво на човешките права - значи трябва да има някакви дигитални човешки права, които наистина се спазват и важат за цял свят.Да се върнем накрая на най-новата Ви книга - “След бягството”. Художникът на корицата Дамян Дамянов казва, че това е книга за “вътрешния свят на човека, напуснал родината, човека не на света, а на никой свят, принуден да бъде където е”. На какво трябва разчита човекът, останал без родната земя под краката си?Най-напред човек намира нова родна земя. Националистите опитват да ни убедят, че има само една родина. Човек с друг житейски опит, например авторът на тази книга твърди, че има много родини. Не само че има много родини, но човек разполага с възможността да преживее един много динамичен културен процес, в който намира нови допирни точки, научава нови езици, влиза в други култури и по този начин се развива. Така че въпросът за родината в началото е един цвят. И човек ако преживее един такъв процес, какъвто аз съм преживял - този един цвят се превръща в една дъга. И сега според мене разполагам с много повече цветове и съм много по-щастлив и живея много по-богат живот, отколкото ако бях принуден да се задоволя с една родина.Вярвате ли днес, че светът е голям и спасение дебне отвсякъде?Това изречение е толкова амбивалентно, че не е възможно човек да вярва в него.Казвате, че бъдещето е на стичащия се, изграден от много култури свят. Да погледнем с оптимизъм бъдещето, не в проекцията “светло бъдеще”, просто да си помечтаем малко. Как това да се случи?Това вече в голяма степен се развива. Ние като говорим за опасностите в момента от крайно десните, от популисти и т.н. не трябва да забравяме, че страни като Германия например може би половината от младите хора са точно обратното. Сума ти млади хора напълно естествено живеят един космополитен живот. Следвали са на едно място, специализирали са на друго място, пътували са, имат много приятели в различни страни. Има толкова много бракове на хора от различни култури и светове. Има много хора, които са мобилни. В големите градове Ню Йорк, Париж, Берлин, Мумбай, Хонконг, Сидни, където и да съм бил в света - голяма част от населението вече живее този живот. Това не е идеал, това е действителността.Смятам, че бъдещето на човечеството така и така е в големите градове. Няма да можем да спрем растежа на човечеството в следващите 20-30 години. Най-големите оптимисти казват, че може би до края на века заради развитието и образование ще можем да спрем растежа. Но тогава да кажем, че ще сме 10 милиарда. Едно горе-долу екологическо изхранване и оцеляване на 10 милиарда е възможно само ако имаме голямо екологическо и демократично организирани градове и част от околната страна е спазвана като зона на табу. На големи като резервати, които не подлежат на експлоатация.Защото ако продължим експлоатацията на всичко и навсякъде, това без съмнение ще доведе до много солидни екологически катастрофи. В големите градове, най-ярко го преживях в Мумбай - там е почти невъзможно ти да нямаш контакт, да нямаш взимане-даване с хора от съвсем различен манталитет, религия и т.н. Затова съм оптимист и смятам, че бъдещето е на космополитизма. Смятам, че тази фаза сега на национализма някаква носталгична вълна, която ще премине. Защото национализмът в 21. век, в един глобализиран свят, е една форма на апокалипсис.", "date": "2018.10.19", "title": "Илия Троянов: “Не граници около ЕС, а морални граници, с които да дефинираме какво означава да си член на ЕС”"}
{"url": "https://offnews.bg/futbol/fenovete-na-levski-napisaha-deklaratcia-sreshtu-sadiata-v-razgrad-690231.html", "text": "Организираните фенове на Левски, обединени в Националния клуб на привържениците, реагираха остро на назначението на рефера Георги Кабаков за главен съдия на двубоя с Лудогорец в Разград. Според тях отборът им е застрашен от съдийството на Кабаков.Ето какво написаха от НКП:\"Георги Кабаков ще ръководи Лудогорец - Левски. Нямаме новина. Футболна България знаеше, че пловдивчанинът ще бъде Избрания. Случайност? Не ни се вярва...Кабаков е арбитър, в който нямаме никакво доверие. Миналата година сътвори жестоки гафове. В Русе още се чудят как не видя гол с ръка и не отсъди дузпа с червен картон за удари от бокса?Някои припомнят, че поряза и съперника ни в следващия кръг срещу Литекс София (б.р. така сините привърженици наричат ЦСКА). Факт, но и това ни притеснява, защото съдийската душа обича да компенсира... Дано Кабаков не върне ресто!Привържениците на Левски настояваме за честен футбол. Знаем, че сме неудобни и дразним, когато сме на върха. Знаем, а и другите знаят, че може да станем още по-неудобни. Знаем, че и Кабаков го знае...В събота ще доминираме по трибуните и ще сме гости само формално. Дано съдийската бригада да не бъде в главната роля!!!Ние сме информирани хора, а географията ни е любима. Пловдив е близо до Смолян, а и има един човек, който живее в Пловдив, а се води, че работи в Разград. Който знае, ще се сети и дано се усети\".", "date": "2018.10.19", "title": "Феновете на Левски написаха декларация  срещу съдията в Разград"}
{"url": "https://offnews.bg/obshtestvo/posledni-v-es-nad-40-ot-balgarski-gimnazisti-ne-osmisliat-procheteno-690228.html", "text": "Над 40% от българските ученици до 15 г. не могат да разберат и осмислят това, което четат. България е последна сред 28-те държави членки в Европейския съюз по този показател и ситуацията не се подобрява - влошава се. През 2014 г. процентът е 39.4%, през 2017-а вече е 41.5%.Данните са цитирани в , публикуван на 16 октомври и обхващащ всички 28 страни в ЕС. Той проследява изпълнението на шестте цели в областта на образованието, поставени за изпълнение до 2020 г. от страните членки. Те са:1. Намаляване на ранно отпадащите образователната система до под 10%.2. Достигане на 40% висшисти във възрастовата група 30-34 г.3. Достигане на 95% обхванати деца в предучилищно обучение (от 4-годишна възраст).4. Намаляване на децата с недостатъчни знания и умения по четене, математика и науки под 15%.5. Ниво на заетост сред новозавършилите (на възраст 20-33 г., завършили преди 1 до 3 г.) от 82%.6. Достигане на 15% участие на възрастните в продължаващо обучение.Как се представя БългарияРано отпадащите ученици у нас през 2017 г. са били 12.7%. Имаме известно подобрение спрямо 2014 г. (12.9%), но изоставаме спрямо средното за ЕС - 11.2% през 2014 г. и 10.6% през 2017 г.Процентът на висшистите у нас между 30 и 34 г. се е увеличил от 30.9% на 32.8% през двете сравнявани години, но средният за ЕС отново много повече се доближава до целта - от 37.9% през 2014-а той е достигнал 39.9% през 2017 г.Обхванатите от предучилищните групи у нас са намалели - от 89.3% на 86.5%, докато в ЕС има ръст - от 94.2% на 95.3%.При работещите новозавършили имаме чувствително подобрение - от 65.4% на 77.7%. В ЕС процентите през двете години са били  76.0% и 80.2%.Огромна е разликата у нас и в ЕС по отношение на ученето през целия живот. 2.1% през 2014 г. и 2.3% през 2017 г., докато средно в ЕС през 2014 г. миналите през курсове и допълнително обучение след дипломирането си са 10.8% (2014 г.) и 10.9% (2017 г.).Публичните разходи за образование като процент от БВП у нас са съответно 4.1% и 3.4%, а в ЕС - 4.9% и 4.7% през цитираните две години.На студент се падат средно годишно 4 814 евро (2014 г.) и 5 050 евро (2017 г.), а в ЕС - средно по 11 187 евро (по международния стандарт ISCED 5-8). При гимназистите сумата се увеличава от 2 477 на 2 483 евро при 7 741 евро в ЕС. На ученик в началната и прогимназиалната степен у нас се падат средно по 2 379 г. (2014 г.) и 2 388 (2017 г.) при 6 494 евро в ЕС.България прилага реформи на всички нива в образованието и то е политически приоритет. Въпреки че мерките все още не успяват да се справят с предизвикателствата, има целенасочени усилия за намаляване на ранното отпадане от училище - посочва в доклада си еврокомисарят и дава пример с увеличаването на учителските заплати, въвеждането на дуалното обучение, подобряването на дигиталните умения и подобряването на включващото образование.България обаче - не пропуска той - традиционно инвестира малко в предучилищното и началното си образование, области, които са ключови за равния старт и за превенцията на неравенствата в доходите по-късно в живота. Моделът на финансиране беше ревизиран, за да се отделят допълнителни ресурси за децата в неравностойно положение в училище, отбелязва унгарският еврокомисар Наврачич.Той отчита подобрение и по отношение на знанията на българските ученици по гражданско образование, което също е в резултат на скорошни мерки на България.Предизвикателството да бъдат включени ромските деца в училище обаче остава голямо, констатира той.Относно висшистите, на завършилите професионално образование и курсове той заключава, че уменията им не са достатъчни, за да посрещнат нуждите на пазара на труда, както и че участниците във форми на обучение за възрастни остават много, много малко.", "date": "2018.10.19", "title": "Последни в ЕС: Над 40% от български гимназисти не осмислят прочетеното и няма подобрение - напротив"}
{"url": "https://offnews.bg/politika/prezidentstvoto-razprostrani-kadri-ot-audientciata-s-kralitcata-video-690239.html", "text": "Кадри от аудиенцията на президента Румен Радев бяха разпространени от пресслужбата на Бъкингамския дворец. Видеото може да бъде видяно и на страницата на българския държавен глава, който определи аудиенцията като \"знак за приятелските отношения между България и Великобритания\".\"Имаме стратегическо партньорство, отличен политически диалог и активно сътрудничество в редица области\", каза президентът.", "date": "2018.10.19", "title": "Президентството разпространи кадри от аудиенцията с кралицата (видео)"}
{"url": "https://offnews.bg/temida/severin-plache-v-sada-ne-moga-da-poviarvam-che-sam-go-napravil-kakv-690241.html", "text": "Обвиненият за  Виктория Маринова се разплака в съда, където днес ще бъде гледана мярката му за неотклонение.Северин беше окован с белезници и вериги през кръста и конвоиран от няколко служители на съдебната охрана. \"Не мога да повярвам, че съм го направил\", каза пред журналисти обвиняемият и се разплака. На въпрос какво какво наказание очаква, той отговори: \"Каквото наказание ми дадат - това\".Той каза, че взима лекарства, но не знаел за какво са. \"Да, ползвам, не знам защо са\", отговори той.Северин е обвинен за изнасилване, представляващо особено тежък случай, и за убийство по особено мъчителен за жертвата начин. Той е задържан за 72 часа, като държавното обвинение иска постоянното му задържане в ареста.По-рано днес стана ясно, че шестима служебни адвокати са отказали да поемат защитата на Северин.  младежът е признал пред майка си за убийството и съжалява. По думите му Северин, неговите брат и сестра \"не са добре с главата\" и доскоро пиели лекарства.", "date": "2018.10.19", "title": "Северин плаче в съда: Не мога да повярвам, че съм го направил. Каквото наказание ми дадат - това"}
{"url": "https://offnews.bg/medii/shefat-na-bta-obviniaem-za-razdavanata-bezplatno-voda-na-preskonferent-690267.html", "text": "Генералният директор на Българската телеграфна агенция Максим Минчев определи като недоразумение обвиненията на прокуратурата срещу него. По-рано днес стана ясно, че в съда е  срещу Минчев. Малко по-късно от прокуратурата съобщиха, че шефът на БТА е разследван и срещу него са повдигнати обвинения за сключени две неизгодни сделки, от които са нанесени вреди на агенцията в размер на 93 584.64 лв. Предмет на сделките било предоставяне на реклама и информационни услуги от страна на БТА срещу извършена услуга за нуждите на агенцията - предоставяне на трапезна вода на цени, надвишаващи средните пазарни в пъти.Минчев използва сайта на БТА, за да изрази личната си позиция по случая:Безплатно минерална вода има за всички даващи пресконференции в пресклуба на БТА, както и за отразяващите ги журналисти в залата.Минчев е с мярка за неотклонение „подписка“. Ако бъде признат за виновен може да получи наказание от една до шест години „лишаване от свобода“ и, като съдът може да постанови лишаване от право да се заема определена обществена или държавна длъжност.", "date": "2018.10.19", "title": "Шефът на БТА обвиняем за раздаваната безплатно вода на пресконференции"}
{"url": "https://offnews.bg/futbol/bistrishkite-tigri-globiavat-futbolist-za-sramno-povedenie-vav-frank-690244.html", "text": "Срамната постъпка на футболиста Наско Милев на летището във Франкфурт при завръщането на младежкия национален отбор след загубата с 0:1 от Люксембург в квалификациите за Евро 2019 няма да остане без последствия. Играчът на Витоша Бистрица ще бъде глобен и порицан от ръководството на елитния клуб.Припомняме, че Милев и още двама негови съотборниците са возиха на количка за багаж, като подвикваха грубо на по-възрастни пасажери да се отместят. Случката имаше широк отзвук у нас, като почти съвпадна по време с вандализма на фенове на Локо София в Хирошима.\"Ръководството на Витоша (Бистрица) нееднократно през последните години публично е заявявало намерението си да демонстрира поведение, коренно различно от общоприетото у нас до момента. Желанието на всички, част от „Семейството на Витоша“, е нашият клуб да бъде „пристан“ на етичността, коректността, честната работа и усърден труд.Неслучайно само преди месец бе разработен и специален „Морален кодекс“, с който целим да изградим ценностната система на подрастващите в школата и да им покажем правилния път за развитие. Нормите за поведение обаче не важат единствено за децата и техните родители - те са за всички, които са свързани с идеята „Витоша“.В тази връзка клубът изразява разочарованието си от случката с младежките национали във Франкфурт, в която бе замесен и нападателят на Витоша Наско Милев. Въпреки че нито се появява в кадър, нито влиза в тона на своите съотборници, Наско ще бъде глобен по вътрешния правилник, тъй като наред с многократното споменаване на неговото име бе опетнен авторитетът на клуба.Да носиш герба на гърдите си, да бъдеш национал на България, е огромна чест, но и огромна отговорност. Като представител на родината си, трябва да бъдеш пример за по-малките футболни таланти не само с поведението си на терена, но и извън него\", пишат от клуба.", "date": "2018.10.19", "title": "\"Бистришките тигри\" глобяват футболист за срамно поведение във Франкфурт"}
{"url": "https://offnews.bg/politika/radev-v-oksford-evropa-sama-ogranichava-politikata-si-za-sigurnost-do-690246.html", "text": "Европа днес сама ограничава своята политика за сигурност до реакция в отговор на заплахи. Това е казал в лекцията си пред студенти в Оксфорд президентът Румен Радев. Той изнесе лекция на тема: „Предизвикателства за сигурността пред Европа“, която изнесе пред „Оксфорд юниън“, най-голямата общност за дебати в Университета в Оксфорд, създадена през 1823 г., съобщават от прессекретариата на държавния глава.В краткосрочен план това може да изглежда като най-евтиния начин да се осигури задоволително ниво на сигурност. В дългосрочен план, обаче, това ще изисква огромни ресурси, в комбинация с невъзможност да се гарантира адекватно сигурността, заявява Радев. Той подчертава, че ЕС с нежелание заделя бюджет за изграждане на адекватни отбранителни способности и инвестиции в сигурността и е нерешителен при проектирането на стабилност и оказване на помощ за развитие, когато се налагат действия извън неговата територия.По думите на президента, през цялата човешка история сигурността винаги е била основата на прогреса и благосъстоянието на обществото. Без сигурност е безпредметно да се говори за икономика, социално развитие, образование. „Историята сурово е наказвала държави и съюзи, които не са успявали да изградят своевременна защита срещу заплахите“, подчерта държавният глава.Като актуален пример президентът е посочил миграционната криза в Европа и е призовал за по-задълбочен анализ на негативните ефекти, произтичащи от политиката на „отворените врати“ за мигрантите в Европа. Според Румен Радев съсредоточаването върху собствените проблеми с мигрантите води до липсата на достатъчно внимание върху успоредно протичащата извънредна ситуация и истинската криза.„За мен политиката на „отворени врати“ в Европа оказва опустошителен ефект върху страните на произход на мигрантите – от Африка до Близкия Изток, тъй като откъсва вниманието на младото поколение в тези страни от проблемите на родината и нейното бъдеще - подчертава държавният глава. - Тази политика променя самата ценностна система на младите хора и вместо те да бъдат ангажирани със стабилизирането и развитието на своите страни, голямата цел в живота на немалка част от тях става достигането до западноевропейските държави и възползването от техните социални системи.\"Като проблем на ЕС в отношенията с другите глобални фактори президентът откроява бавния процес на вземане на важни за европейските граждани решения, докато други лидери олицетворяват модел за вземането на еднолични решения.„Тези лидери могат да вземат решение за нещо тази вечер и да го изпълнят още на следващата сутрин, докато в ЕС това може да отнеме месеци и дори години. Водил съм продължителни дебати с моите колеги президенти и лидери на страни от ЕС. Повечето от тях отстояват позицията, че подходът на „едноличното решение“ е основан на авторитарни механизми, докато решенията, които взимаме в рамките на ЕС, са базирани на нашите демократични ценности и са по-стабилни и устойчиви в дългосрочен план. Напълно съм съгласен с тях, с изключение на един малък детайл: къде е финалната линия? Кой ще ни чака? Каква е цената ако загубим състезанието?“, пита президентът.Държавният глава е категоричен, че Европа трябва да намери ефикасен начин за справяне с тази ситуация, без да компрометира своите демократични устои.Румен Радев припомня също, че след призива на президента на САЩ за нов модел на споделяне на отговорностите в НАТО и последвалата търговска война някои водещи европейски политици са заявили, че Европа трябва да поеме сигурността си в своите собствени ръце. „Възможно ли е това, обаче? Какво представлява европейската отбрана без американската военна подкрепа? Операцията в Либия през 2011 г. разкри съществен европейски дефицит в системите за командване и управление, разузнаването, боеприпасите с висока точност, презареждането във въздуха и стратегическата мобилност. Това е дефицит, който все още не е преодолян“, посочва държавният глава. Президентът определя като едно от най-съществените предизвикателства за бъдещето на европейската сигурност въпроса за единството на ЕС и НАТО.„Нашето единство се подкопава от големи стратегически играчи отвън, които използват подкрепата в областта на сигурността, условията за търговия, евтината доставка на енергия и привлекателните възможности за инвестиции, за да стимулират развитието на двустранни отношения с европейските държави, вместо да третират ЕС като единна общност“, добавя още президентът.Като вътрешни предизвикателства пред Европа той откроява икономическите и социални различия между Източна и Западна, Северна и Южна Европа, увеличаващите се неравенства, подкопаването на върховенството на закона и корупцията по високите етажи на властта, неспособността на институциите на ЕС да отговорят на очакванията на гражданите и да осъществят навременни реформи. Обстоятелства, които ерозират доверието в Европейския съюз и увеличават рисковете пред сигурността.Актуалните въпроси за гарантиране на европейската сигурност държавния глава коментира през призмата на теорията за ефектно-базираните операции, разработена от Военновъздушните сили на САЩ по време на войната в Персийския залив през 1991 г., както и през опита на летец, принуден да действа в извънредни ситуации, за които липсват предписания в ръководството за летателна експлоатация. На базата на този инструментариум, президентът прави преглед на някои използвани методи в конфликтите от Античността до днес: класическият военен сблъсък, ефектно-базираните операции, терористичните атаки, хибридната война.В лекцията си Румен Радев подчертава, че ЕС днес дори няма нужда да изработва толкова европейски и национални регламенти, директиви и предписания, тъй като в много случаи те изглеждат като остаряло ръководство на пилота за справяне с извънредни ситуации, което е ниско ефективно в непредсказуеми обстоятелства. „Имаме нужда от активни граждани, непримирими към несправедливостта, неподатливи на фалшивите новини и подмяната на истината и винаги готови да защитават демократичните ценности“, обърна се към младите хора президентът.По думите на президента предизвикателство пред нашата сигурност е и самата релевантност и устойчивостта на днешния европейски модел. Според държавния глава, ние нямаме друг избор освен да трансформираме нашия модел за сигурност и институции, така че да бъдем по-амбициозни и проактивни във формирането на стратегическата среда, като подходящо интегрираме важните държавни инструменти – икономика, дипломация, информация и военна мощ.„Трябва да променим архитектурата и функционалността на европейските институции. Те бяха създадени в пред-дигиталната епоха, в която нямаше социални мрежи, а имаше малко на брой и предимно контролирани от държавата телевизионни канали и силно йерархичен модел на вземане на решения и разпространение на информация. Днес този модел се трансформира от централизиран и вертикален в хоризонтален и разпръснат. Една публикация във Фейсбук може да изведе хиляди хора на митинг на улицата. Това е една от основните причини европейските граждани да се чувстват недостатъчно представени в нашите институции и да губят доверието си в тях“, заяви президентът.„Вие имате привилегията да учите в най-добрите университети. Дори и най-добрите учебни програми, обаче, неминуемо ви поставят в едно затворено пространство, което ограничава обхвата на вашите възприятия и мисли. Ако те не успеят да ви задържат там, вашите политици ще се опитат да ви върнат обратно. Ако последните по някакъв начин се провалят в опитите си да го сторят, медиите винаги ще бъдат на разположение да ви върнат отново в това затворено пространство“, подчертава пред студентите Румен Радев и ги призовава, ако искат да успеят, да не допускат тяхното мислене да бъде ограничавано в предварително зададени рамки.На въпрос как България може да балансира между покачващото се напрежение между САЩ и Великобритания, от една страна, и Русия, от друга, президентът отговаря, че страната ни не може да направлява политиката на тези страни, но може да определя собствената си политика. Той разказва за каузата на големия британски държавник Уилям Гладстон за защита на българския народ и неговите опити за освобождение и политическа независимост след Априлското въстание, воден от морални ценности, дори когато тогавашният министър-председател на Великобритания Дизраели е подкрепял Османската империя, воден от британската стратегия и интереси да противодейства на руските опити за влияние в региона.„В България се сблъскват много интереси, но тя е страна член на НАТО и ЕС. България обаче трябва да отстоява и своя национален интерес – не само в сферата на сигурността, но и в икономиката, енергетиката“, заяви президентът Радев и допълни, че водената от страната ни политика следва да е балансирана и базирана на ценности.В отговор на въпрос на студент за възможността Република Турция да се присъедини в перспектива към ЕС, Румен Радев подчерта, че би могъл да цитира европейски лидери, според които Турция се отдалечава от европейските ценности, но Турция е важен съсед и партньор на България. Ние бихме желали да видим Турция като просперираща страна, в която демократичните принципи са дълбоко вкоренени в нейното управление, подчерта Румен Радев. Президентът призова за съхраняване на конструктивния и открит диалог на ЕС с Турция, който ясно откроява критериите за членство и приема, че то се постига от тези държави, които могат да ги изпълнят.По-рано президентът се срещна и разговаря с български студенти и членове на Комитета на „Оксфорд юниън“.", "date": "2018.10.19", "title": "Радев в Оксфорд: Европа сама ограничава политиката си за сигурност до реакция в отговор на заплахи"}
{"url": "https://offnews.bg/obshtestvo/simeonov-bez-zadrazhki-grupa-kreslivi-zheni-spekulirat-s-teia-uzh-bol-690240.html", "text": "Вицепремиерът Валери Симеонов си позволи изключително грозно изказване по адрес на майките с деца с увреждания пред партийната си телевизия СКАТ.Според него те били \"група кресливи жени, които спекулират с децата си\". Симеонов отиде и още по-далеч като обвини майките, че са манипулирали общественото мнение, изкарвайки на пек и дъжд \"тея уж болни деца\".Ето и цялото му изказване:Ето и видеото:", "date": "2018.10.19", "title": "Симеонов без задръжки: Група кресливи жени спекулират с тея уж болни деца"}
{"url": "https://offnews.bg/tenis/grigor-dimitrov-propuska-otnovo-turnira-v-sofia-690245.html", "text": "Най-добрият ни тенисист Григор Димитров отново ще пропусне турнира от календара на АТР в София през 2019 година, съобщиха източници от кухнята на надпреварата пред БНР.Четвъртото поредно издание на състезанието е от 5 до 11 февруари догодина в зала „Арена Армеец“.Екипът на спортист №1 на България за миналата година е решил, че към момента софийският турнир не влиза в плановете му. Димитров вече потвърди, че ще играе седмица след София, от 12 февруари 2019-а, в Ротердам, където стигна до финал миналата година и има да защитава 150 точки за ранглистата.Организаторите у нас се надяват хасковлията все пак да промени решението си и затова до последния момент ще пазят „уайлд кард“ за него.Григор взе участие само в едно от трите досегашни издания на „София Оупън“. През 2017 година той дойде и спечели купата, след като победи на финала белгиеца Давид Гофен в препълнената „Арена Армеец“. Тази година достигалият до №3 в света българин беше заявен, но травма го принуди да се откаже дни преди началото на състезанието.В същото време в България догодина най-вероятно за първи път ще играе тенисист, който е оглавявал световната ранглиста. Това ще бъде британецът Анди Мъри, който се възстановява от травма и ще има нужда от точки през 2019-а. Има вариант в София да играе и Новак Джокович, ако отпадне рано на Откритото първенство на Австралия през януари догодина.", "date": "2018.10.19", "title": "Григор Димитров пропуска отново турнира в София?"}
{"url": "https://offnews.bg/tcarkoven-kalendar/pochitame-pokrovitelia-na-balgarite-sv-ivan-rilski-690216.html", "text": "Църквата почита днес Свети Иван Рилски Чудотворец – покровителят на българския народ. Днес е и храмовият празник на Рилския манастир, където се пазят мощите на светеца. До него се намира и пещерата, където е живял Иван Рилски. Вярва се, че ако поклонниците преминат през тесния ѝ проход, нямат грехове. Вярващите измиват очите и лицето на чешмата в близост до светата обител. Край каменната стена на тази чешма могат да се оставят листчета с молби, които светецът да изпълни. Листчетата се събират в малка урна, която се закрепя на дърво. Вярва се, че това дърво е било последното място, на което Иван Рилски се е молил. Свети Иван Рилски е и покровител на българските лекари, които празнуват днес професионалния си празник. Свети преподобни Иван Рилски е роден е в бобошевското село Скрино, вероятно през 876 г., и умира на 18 август 946 г. Иван Рилски живее по времето на трима велики български владетели - княз Борис I, цар Симеон Велики и цар Петър I.Житията му посочват, че до 25-годишна възраст Иван Рилски е пастир. Има информация, че когато родителите му умират, той раздава част от наследството си на бедни и нуждаещи се. После постъпва като послушник в манастира \"Св. Димитър\" под връх Руен във Влахина планина. Именно там придобива богословско образование и получава духовнически сан.Иван Рилски се подвизавал на много места, докато най-после се установил в прекрасната рилска планинска пустиня, където останал до края на живота си. Там той основал манастир, който съществува вече хиляда години. Извършил много чудеса през живота си и подир смъртта си: нахранил овчари, излекувал с молитвата си един побъркан, изцерил и изцерява от разни болести благочестиви люде, опазва манастира си чрез своята благодатна сила, пише в подробното му житие.Славата на отшелника постепенно се разпространила по цялата страна и достигнала чак до столицата. Използвайки едно свое пътуване до София, цар Петър I изминал около 120 километровото разстояние до планината, за да се види с благочестивия старец. Праведният Иван обаче не го допуснал до себе си, а само му се поклонил отдалеч, като монархът отговорил със същото. Отшелникът, естествено, върнал обратно и изпратеното му от цар Петър злато. Това още повече увеличило славата му и към него започнали да се присъединяват ученици, които строели за себе си колиби наоколо. Такова било началото на най-известния български манастир.Преди смъртта си преподобни Иван отишъл на пълно уединение, там съставил своето \"завещание\". Починал на 18 август 946 година на около 70 годишна възраст и бил погребан в притвора на църквицата в каменна гробница, която е запазена и до днес. Неговото успение Църквата възпоменава всяка година на същата дата.След смъртта си през 946 година св. Иван бил погребан в основаната от него Рилска обител, но скоро след това цар Петър (927-969) наредил мощите му да бъдат пренесени в гр. Средец (София). Вероятно тогава този първи и най-велик български светец е бил и канонизиран. Византийският историк Йоан Скилица свидетелствува, че в Средец мощите му излекували византийския император Мануил I Комнин (1143-1180).През 1183 г., по време на поредната унгарско-византийска война, унгарският крал Бела ІІІ превзелСредец и отнесъл мощите на свети Иван в своята столица Гран (Остергом). Според преданието, местният католически архиепископ твърдял, че не му е известно да съществува такъв светец, за което св. Иван го наказал с онемяване. След като се преклонил пред мощехранителницата и поискал прошка, говорът му се възвърнал. Впечатлени и обезпокоени от това чудо, през 1187 г. унгарците върнали мощите на светеца в Сердика.Малко по-късно, след като цар Асен І освободил България от византийско робство, мощите били пренесени през 1194/5 г. в столицата Търново. Те оцелели по чудо след плячкосването на града при превземането му от турците през 1393 година.С разрешение на султан Мурад II през 1469 г. монаси върнали мощите в обновения Рилски манастир, където и до днес са предмет на преклонение. Като едно от значимите събития в нашата духовна история, Църквата е всяка година празнува връщането на мощите на св. Иван Рилски на 1 юли.", "date": "2018.10.19", "title": "Почитаме покровителя на българите св. Иван Рилски"}
{"url": "https://offnews.bg/analizi-i-komentari/sled-marksizam-leninizam-idva-li-natcionalizam-machizam-690253.html", "text": "И такава закана чухме – „като зема едно дЪрво”. Тя бе отправена от Александър Урумов към професора по история на антична и западноевропейска литература в Софийския университет Миглена Николчина. И колкото и тъжно да звучи, не беше никаква изненада. Атаките на грубиянския мачизъм станаха общоприето доказателство за патриотизъм у нас. Няма как да си български патриот, ако не привиждаш „джендъри” навсякде и в името на мъжкото и националното си достойнство не водиш битка с тях. И също така, разбира се, не мразиш Сорос, бежанците и интелектуалците.Особеното в случая беше, че ругателствата към проф. Николчина бяха взети от ФБ профила на Урумов и влязоха в пресата, като по този начин се официализираха. И че самият Урумов е свързан с официалнатта власт като ръководител на дирекция „Връзки с обществеността” в Министерството на отбраната – роля, която му дава възможност да влияе върху разбирането за силовата политика на държавата, а и лично да води такива в публичната си комуникация. Да налага едни ценности, предполага се – споделени от шефовете му, и главно да громи други, които не му допадат.Урумов „през зъби” се извини на проф. Николчина, но не това е важно, а въпросът дали е работа на държавната власт да защитава ценности? Демократичният отговор е – не! Властта, ако не е тоталитарна, е услуга, подобна на градския транспорт или химическото чистене, за която гражданите си плащат. Задачата ѝ е да управлява социалните системи, така че да функционират добре, но не и мисленето на хората. Там е на власт свободата и по-конкретно свобода на словото. Въпросът става деликатен в сферата на културата и медиите, където държавата хем трябва да подпомага стойностните продукти, хем не тя да казва кои са стойностни и кои не са.От такава гледна точка прегледът на законодателството в областта на културата и медиите, организиран тази седмица от гражданското движение „Реформи в културата”, придобива болезнена актуалност. Болезнена, защото след марксизъм-ленинизъм, превърнат от комунистите в държавна идеология, сега е на път да се появи друга такава – национализъм-мачизъм. Може ли обаче той да бъде спрян още на ниво закон, защото ако това не стане, знаем какво следва – ще земат по едно дЪрво.Едва ли не сте виждали образите на голо момиче, което излиза от опаковката на банан или се е излегнало върху гигантски Тоблерон, но едва ли знаете кой е техният автор. Мел Рамос е. И тази седмица си отиде на 83 години. Заслужава си да говорим за него, защото влиянието му върху иконографията на попарта е по-голямо дори от това на Анди Уорхол или Рой Лихтенщайн, но пък е далеч по-малко популярен от тях. Това има връзка с предишната тема – за агресивните идеологии, които делят възгледите, изкуството, хората на правилни и неправилни, като неправилните трябва да се поправят, иначе нямат право да съществуват. Без значение е дали идват от консервативния или от либералния спектър, достатъчно е да си вярват, че истината им принадлежи. Така през 70-те години на миналия век феминистки нарочват Рамос за сексист, защото превръщал женското тяло в обект на желание и консумация, и успяват да попречат на интереса към работите му като ги вкарат в категорията „политически некоректни”. Макар да е точно обратното – художникът иронизира консумативното отношение към жената, за което ориентир не са емоциите, а брандовете.Идеологиите обаче се взимат прекалено на сериозно и не разбират от ирония. Пък и виждат заплаха в нея, защото руши догмите и стереотипите, сваля бремето на последната инстанция и колективния линч. И сега, 50 години по-късно, спасението пак е в иронията – представям си колко добре ще стои, ако от опаковката на банана излиза, вместо голо момиче, паметник на цар Самуил със светещи очи.Вечна му памет на Мел Рамос!", "date": "2018.10.19", "title": "След марксизъм-ленинизъм идва ли национализъм-мачизъм?"}
{"url": "https://offnews.bg/temida/prokuraturata-iska-ivancheva-obratno-v-aresta-690247.html", "text": "Специализираната прокуратура ще протестира определението на Специализирания наказателен съд от 18 октомври 2018 г. за изменение на мерките за неотклонение на Десислава Иванчева и Биляна Петрова от „Задържане под стража“ в по-леки - „Домашен арест“, съобщиха от пресцентъра на спецпрокуратурата.Съдът мотивира решението си главно с това, че след разпитите в съдебно заседание като свидетели на служители в Столичната община и в Район „Младост“, двете подсъдими за корупция вече не могат да влияят на показанията им.Мотивът на обвинението да протестира това решение е фактът, че Иванчева и Петрова могат да повлияят на останалите неразпитани свидетели по делото, не по малко, отколкото на общинските служители, с които от месеци нямат служебни отношения. Освен това, в хода на съдебното заседание не е посочен нито един факт или доказателство, които да поставят под съмнение обоснованото предположение за извъшеното от тях престъпление.Десислава Иванчева и Биляна Петрова остават в следствения арест до произнасяне на Апелативния специалиализиран наказателен съд по протеста в предвидения в закона 7-дневен срок.", "date": "2018.10.19", "title": "Прокуратурата иска Иванчева обратно в ареста"}
{"url": "https://offnews.bg/obshtestvo/v-lozenetc-fakulteta-i-gorubliane-bez-voda-dnes-690200.html", "text": "Ремонти ще наложат спирането на водата в три столични квартала, предупреди \"Софийска вода\".Във връзка с подмяна на спирателен кран на ул. „Мала планина“ в жк. „Лозенец“ се налага спиране на водоподаването от 9:30 до 15 часа на живеещите на ул. „Мала планина“, бл. 36 и бл. 37.Подмяна на спирателен кран, но на ул. „Лвов“ в кв. „Факултета“, ще е причината за спиране на водата от 9 до 14 часа на живеещите на ул. „Лвов“, ул. „Доростол“, бул. „Възкресение“ и ул. „Лайбниц\".Във връзка с изграждане на сградно водопроводно отклонение на ул. „Самоковско шосе“, кв. „Горубляне“, се налага спиране на водоподаването от 10 до 17 часа на живеещите на ул. „Самоковско шосе“ - от ул. „Владичина ливада“ до бул. „Цариградско шосе“, и ул. „Обреща“.", "date": "2018.10.19", "title": "В Лозенец, Факултета и Горубляне без вода днес"}
{"url": "https://offnews.bg/politika/deputatite-obsazhdat-tretia-vot-na-nedoverie-sreshtu-kabineta-borisov-690198.html", "text": "Народните представители обсъждат днес третия вот на недоверие срещу кабинета \"Борисов 3\". Той е на тема здравеопазване и е внесен от БСП.Днес ще се проведат само разискванията по темата. Ще бъдат представени мотивите на социалистите и аргументите срещу тях. По правилник гласуването е не по-рано от 24 часа след дебатите и затова ще се проведе следващата седмица. И управляващите, и БСП обаче не очакват той да мине. \"Ние си даваме сметка, че със 79 гласа (бел.ред.- колкото са депутатите на БСП) няма как да падне кабинетът. Важното на този вот е да установи, първо, че наистина състоянието е катастрофално; второ – че те не искат и не могат да се справят и, трето, да се види, че има алтернатива\", каза при внасянето на вота лидерът на БСП Корнелия Нинова.Социалистите избраха да го внесат сами, без консултации с ДПС. От партията на Карадайъ така и не отговориха ясно дали ще подкрепят вота. Очаква се да го направят, въпреки че имат различни мотиви от тези на левицата.\"ДПС е опозиционна партия в 44-ото Народно събрание. До голяма степен това предопределя поведението на ДПС по време на различни вотове, включително и за конкретния, за който ме питате\", каза Мустафа Карадайъ преди две седмици, а преди няколко дни припомни, че ДПС са искали политиката за здравеопазването да е тема още на първия вот на недоверие.За да бъде успешен вотът, са необходими гласовете на повече от половината депутати, т.е. поне 121 гласа, а парламентарните групи на БСП и ДПС имат общо 104. Първите два вота на недоверие също бяха внесени от БСП и подкрепени единствено от социалистите и ДПС. През януари тази година беше отхвърлен този за провал на правителството в борбата с корупцията със 103 \"за\" и 131 \"против\". През юни пък беше отхвърлен този за провала кабинета в политиката по сигурността. Тогава \"за\" бяха 104 депутати, а \"против\" - отново 131. ", "date": "2018.10.19", "title": "Депутатите обсъждат третия вот на недоверие срещу кабинета 'Борисов 3'"}
{"url": "https://offnews.bg/112/napadnaha-zhurnalisti-ot-televizia-bulgaria-on-air-po-vreme-na-rabota-690222.html", "text": "Екип на Bulgaria ON AIR е бил нападнат вчера по време на работа в столичния квартал \"Княжево\", съобщиха от .Репортерът Сергей Тодоров и операторът Виктор Петров отразявали случая, при който . Инцидентът е станал в блок на бул. \"Цар Борис III\". Извършителят - мъж, представил се за неин клиент - е избягал и се издирва.На местопрестъплението телевизионният екип е нападнат от двама души. При спречкването телевизионната камера, с която са снимали, е счупена. Репортерът и операторът нямат сериозни наранявания, уточняват от телевизията.", "date": "2018.10.19", "title": "Нападнаха журналисти от телевизия Bulgaria ON AIR по време на работа"}
{"url": "https://offnews.bg/politika/borisov-se-izvini-zaradi-simeonov-no-ne-go-uvolni-690271.html", "text": "Премиерът Бойко Борисов се извини от името на правителството за думите на вицепремиера си Валери Симеонов по адрес на майките на деца с увреждания, но не обели и дума за негово уволнение.Пред партийната си телевизия СКАТ лидерът на НФСБ направи изключително грозно изказване за Закона за хората с увреждания:Премиерът Борисов хем порица Симеонов, хем отказа да клати коалиционното споразумение с Патриотите като го отстрани.Позорните думи на Симеонов предизвикаха лавина от гневни коментари, а майките на децата с увреждания, веднага поискаха оставката на Бойкоборисовия коалиционен партньор. В призива за оставка на Симеонов се включиха и извънпарламентарните десни от Единна народна партия, които заплашиха Борисов \"Темата със скандалното изказване дойде като удобна топка на бившия безцензурен лидер и настоящ консерватор Николай Бареков, който напоследък гравитира около Волен Сидеров, който от своя страна е във все по-изострена словесна престрелка със Симеонов.", "date": "2018.10.19", "title": "Борисов се извини заради Симеонов, но не го уволни"}
{"url": "https://offnews.bg/obshtestvo/tciganskoto-liato-si-otiva-parviat-sniag-se-ochakva-v-noshtta-sreshtu-690195.html", "text": "С облаци и намалена видимост на много места в Източна България ще започне днешният ден. В западната половина от страната ще има повече слънчеви часове, ще се появи слаб северен вятър.Минималните температури ще са между 7 и 12 градуса, а максималните - от 15-16° (на места в североизточните), до 25° (в крайните югозападни райони), показва прогнозата на Националния институт по метеорология и хидрология (НИМХ).В София минималната ще е 8, а максималната - 20 градуса, в Пловдив - от 9 до 24 градуса, във Варна - от 15 до 19°. В Благоевград максималната температура ще достигне 24, в Сандански - 25 градуса.На отделни места в източните райони слабо ще превали.Над планините облачността ще е променлива, по-значителна след обяд, когато на отделни места слабо ще превали. Ще духа слаб запад-северозападен вятър. Максималната температура на височина 1200 метра ще е около 15°, на 2000 метра – около 8°.Над Черноморието облачността ще е променлива, по-значителна в сутрешните часове, когато на места ще има и мъгла. Слаби валежи ще има само на отделни места. Ще духа слаб северен вятър. Максималните температури ще са 18-20°, колкото е и температурата на морската вода. Вълнението на морето ще е 2 бала.Слънцето ще изгрее 44 минути след 7:00 и ще залезе в 18:38 ч. Продължителност на деня ще е 10 часа и 54 минути.Почивните дниВ събота облачността ще е предимно значителна. На места в страната ще има превалявания. Вятърът временно ще се обърне от северозапад, в Източна България той ще духа от север, ще бъде слаб до умерен. Дневните температури ще са между 16° и 21°, а минималните - предимно между 7° и 12°.В неделя над по-голямата част от страната ще преобладава облачно време. На много места ще вали дъжд, като в Западна и Централна България са възможни значителни количества. Температурите ще се понижат.Новата седмицаТя ще започне с облачно време, а понижението на температурите ще продължи. В понеделник (22 октомври) максималните ще са между 13 и 18 градуса.С временното рязко понижение на температурите през нощта срещу понеделник в планините в Западна България над 800-1000 метра ще превали сняг.По-съществени временни разкъсвания на облачността ще има във вторник, когато и вероятността за валежи намалява. Дневните температури слабо ще се повишат.В сряда и четвъртък западният вятър ще се усили и с него, повече през втория ден, в страната ще нахлуе студен въздух. Облачността ще е променлива, в четвъртък по-често значителна. Ще има превалявания от дъжд, в планините – от сняг. Има повишена вероятност за валежи от сняг в Предбалкана и по високите котловинни полета на Западна България.До края на месеца средната максимална температура няма да достигне 20 градуса, тя ще е най-много 18. Очаква се към 27-и и 28-и да има повече валежи. В самия край на месеца вероятността за валежи ще намалее, а температурите ще са близки до обичайните за края на октомври, показва още прогнозата на НИМХ.", "date": "2018.10.19", "title": "Циганското лято си отива: първият сняг се очаква в нощта срещу понеделник"}
{"url": "https://offnews.bg/sviat/traurna-protcesia-v-kerch-pogrebvat-ubitite-pri-masovata-strelba-690223.html", "text": "Започват погребенията на убитите при масовата стрелба в колежа в кримския град Керч.В сряда там 16-годишният четвъртокурсик Владислав Росляков изби 21 студенти и преподаватели и се самоуби.При стрелбата, съпроводена с експлозия на бомба, бяха ранени над 50 души.16 от жертвите са студенти, петима - служители. 7 са деца под 18 г., 9 - на възраст между 20 и 21 г.", "date": "2018.10.19", "title": "Траурна процесия в Керч: погребват убитите при масовата стрелба"}
{"url": "https://offnews.bg/leka-atletika/registratciata-za-uchastie-v-maraton-plovdiv-2019-veche-e-otvorena-690224.html", "text": "Регистрацията за участие вече е отворена на сайта на маратона, а таксите са наполовина по-ниски в сравнение с предните три издания: 30 лв. за участие в маратонска дистанция и 20 лв. за участие в полумаратон. Таксата ще бъде една и съща през целия период на регистрацията и няма да се разделя на ранна и по-скъпа, късна такса участие, както е обичайната практика в бегаческите събития. Но пък първите 100 регистрирани участника за маратона и първите 200 регистрирани за полумаратон ще получат безплатна тениска.Отпада преференцията за отборни регистрации, както и задължителното получаване на тениска със стартовия пакет. Всеки участник, който желае да притежава официалната тениска на Маратон Пловдив 2019, може да я заяви при регистрацията си или на по-късен етап преди състезанието, но задължително преди 1 април 2019 г.Няма промяна в контролното време за завършване на двете дистанции – участниците в Маратон Пловдив имат на разположение 5 часа и 30 минути, за да стигнат до финала, а участниците в полумаратона трябва да преминат разстоянието за 3 часа. Най-бързите атлети при жените и мъжете на 42-километровото трасе ще получат 3000 лв., а в полумаратона 800 лв.А ето как организаторите от Сдружение „Маратон Пловдив” описаха вълната от чувства, през които преминава всеки, изправил се пред личното предизвикателство да завърши поне един маратон в живота си.И дават няколко важни причини защо Маратон Пловдив 2019 ще бъде бягането, което ще запомни всеки, решил да преодолее страховете си и да се подготви за 42-километрово трасе по улиците на един от най-красивите градове в България, през един от най-хубавите пролетни месеци, сред паметници на хилядолетна история и в компанията на още хиляди забележителни личности, които имат едно общо хоби – бягането:„Ако сте бегач и притежавате поне един чифт износени маратонки в гардероба си или дори имате завършен маратон зад гърба си, то някои от тези емоции вероятно са Ви познати:1 км: О, дали не стартирах прекалено бързо?5 км: Да, движа се по-бързо отколкото трябва, но пък се чувствам супер!10 км: Я, готина тениска! 15 км: Сега ли е времето за първия енергиен гел?20 км: Хм, пейсър! Ще се залепя за групата, за да бягам в тяхното темпо!25 км: Маратон?! Къде ми беше акълът? Искам да умра!30 км: Само да завърша и повече няма да погледна Gatorade!35 км: Кой ми беше левият крак? Дали ги редувам или стоя на едно място?40 км: Само още 2 км и никога повече! О, Готината тениска току-що ме задмина!Финал: Ура, ура, оцелях! Заслужих си този красив медал! ...Честно, можех и по-бързо! Трябва да проверя маратона с Готината тениска!”", "date": "2018.10.19", "title": "Регистрацията за участие в Маратон Пловдив 2019 вече е отворена"}
{"url": "https://offnews.bg/futbol/nedelev-v-tcska-ot-zimata-690226.html", "text": "Звездата на Ботев (Пловдив) Тодор Неделев може да се смята за сигурно ново попълнение на ЦСКА от зимата, твърди “Меридиан Мач”.Лично собствениците на двата клуба са постигнали договорка националът да премине на “Българска армия” още през зимната пауза. Новият силен човек в Ботев Георги Самуилов е дал съгласието си да се раздели с любимеца на феновете.Не са ясни условията, при които халфът ще играе при “червените”, но е сигурно, че пловдивският клуб ще запази част от правата на играча, при положение, че той отново направи трансфер в чужбина.Неделев бе пред трансфер в ЦСКА още през лятото, но тогава в последния момент сделката пропадна. От “Армията” признаха чрез официалния си сайт, че са имали сериозен интерес и оферта към играча и тя ще бъде подновена още през зимата.“Червените” обаче явно не са имали намерение да стоят със скръстени ръце и са си осигурили много по-рано услугите на Неделев.Самият той също е съгласен за промяната, тъй като през тази есен успя да влезе в конфликт с някои от привържениците на Ботев.", "date": "2018.10.19", "title": "Неделев в ЦСКА от зимата"}
{"url": "https://offnews.bg/leka-atletika/topatlet-kritikuva-kapitalisticheskata-rusia-na-putin-690242.html", "text": "Руската мегазвезда в леката атлетика Сергей Шубенков се изказа изключително остро срещу социалното положение в страната под управлението на Владимир Путин.Шубенков няма нужда от представяне за любителите на леката атлетика. Той е хегемон в бягането на 110 метра с препятствия, шампион на Европа, избиран за атлет номер 1 на континента, има и редица държавни отличия в Русия. Владее езици и има юридическо образование, също така свири на пиано. Заплатата му обаче е 1000 пъти по-ниска от тази на печално известния футболист Павел Кокорин, който е пред съд за сбиване с държавен служител.\"Русия не само, че не е футболна, но не е и спортна страна. Нямате представа колко хора гледат лека атлетика в САЩ и Великобритания. Билетите за Диамантената лига в Бирмингам са по 100 лири, а няма празно място. Нямам право да се оплаквам от държавата, защото на такива като мен е осигурено всичко. Американците не получават нищо, те сами си търсят спонсори, плащат заплати на треньори, пътувания.У нас проблемът е с базата, която е строена пред 70-те и 80-те години и вече се руши. Когато започнах да тренирам на стадиона имаше само 4 препятствия! Хубавите препятствия са леки и здрави, а нашите тежки и се чупят бързо. Но може би така работи системата на държавни поръчки. Русия на Путин е капитализъм в най-чист вид. Определена група лица владее всичко, а народът обеднява.На практика от Путин не зависи почти нищо. Хубаво говори, шегува се, държи се сякаш се бори за народа, но на практика всичко си остава същото. За мен политиката не е перспектива. Не искам да ставам болтче в капиталистическата машина за мачкане на работническата класа\", казва Шубенков.", "date": "2018.10.19", "title": "Топатлет критикува капиталистическата Русия на Путин"}
{"url": "https://offnews.bg/112/tijnejdzhar-katastrofira-i-zagina-kraj-varna-690230.html", "text": "Тийнейджър загина на пътя Добрич - Варна в катастрофа, съобщи Областната дирекция на МВР във Варна.Тя е станала през нощта, в района на родното село на момчето - Любен Каравелово, което се намира в община Аксаково.По първоначална информация той управлявал автомобил \"Рено\",  който излязъл от платното и се блъснал в крайпътно дърво. Момчето е загинало на място.Полицията не уточнява възрастта му, а само, че е непълнолетно.Образувано досъдебно производство под надзора на Окръжната прокуратура на Варна.", "date": "2018.10.19", "title": "Тийнейджър катастрофира и загина край Варна"}
{"url": "https://offnews.bg/obshtestvo/kak-da-izglezhda-ul-ivan-vazov-v-sofia-parkomesta-ili-darveta-i-pe-690163.html", "text": "Как да изглежда столичната улица \"Иван Вазов\" ще обсъждат днес граждани в сградата на Направление \"Архитектура и градоустройство\". Предложените варианти за преустройство са три, като основният спор е колко да са местата за паркиране, какво да е пространството за пешеходци и има ли място за засаждане на дървета в участъка между \"Иван Шишман\" и \"Васил Левски\".  На първото обсъждане част от живеещите в района се възпротивиха остро на предложението да се увеличи пешеходната зона за сметка на паркираните коли. Сред притесненията на хората е и това, че повече разхождащи се по малката улица и временните обекти ще увеличат значително шума, особено вечер. Единият вариант е улицата да се възстанови във вида си отпреди ремонта, извършван от \"Софийска вода\". Той предвижда местата за паркиране отдясно на движението да се запазят, както и паркинг до Министерството на младежта и спорта. При всички случаи обаче паркоместата ще намалеят - в този вариант от 37 на 22, заради промените на площта за спиране на автомобил. До спортното министерство пък ще се паркира успоредно, а не напречно. Ако бъде одобрен този проект, ще се засадят само 3 нови дървета. Другият вариант предвижда вместо паркинг при Министерството на спорта да има пешеходно пространство и зеленина. Според проекта пътното платно на места се присъединява към тротоара, засаждат се дървета и се поставят пейки, както и временни обекти, така че да се образува своеобразен \"остров\" и улицата да стане с леки завои - шикани. Целта е колите да не могат да карат бързо. При този вариант местата за паркиране ще са 13, а новозасадените дървета - 12. Третото предложение предвижда 16 места за паркиране в дясната страна на уличното платно, без паркинг до спортното министерство. Мястото се превръща в пешеходно пространство със зеленина. Предвидено е засаждане на 8 нови дървета. ", "date": "2018.10.19", "title": "Как да изглежда ул. 'Иван Вазов' в София: паркоместа или дървета и пешеходци"}
{"url": "https://offnews.bg/112/pak-nabiha-politcai-koito-doshli-na-signal-za-silna-muzika-690236.html", "text": "Трима полицейски служители са пострадали при изпълнение на служебните си задължения, съобщиха от МВР.Случаят е от снощи, когато е подаден сигнал за висока музика в кв. \"Надежда\" в Сливен. Веднага към мястото били насочени полицейски автопатрули. При пристигането си униформените заварили група от лица, които отказали да изпълнят полицейските разпореждания и да предоставят документите си за самоличност. При опит да бъдат задържани, двама от тях, във видимо нетрезво състояние, започнали да хвърлят твърди предмети и бутилки срещу полицаите, да ги обиждат и заканват.Насъбралата се тълпа оказала яростна съпротива, при инцидента леко са пострадали трима от полицейските служители, двама от тях са прегледани в болнично заведение и освободени, а един - оставен за наблюдение.Последвало задържането на 46-годишен мъж, а в хода на проведена тази сутрин специализирана полицейска операция, в РУ-Сливен са отведени още деветима от групата, чиято съпричастност към инцидента се установява.По случая е образувано досъдебно производство, в рамките на което действията продължават под ръководството на прокуратурата.Само преди дни  при подобен случай в Гълъбово.", "date": "2018.10.19", "title": "Пак набиха полицаи, които дошли на сигнал за силна музика"}
{"url": "https://offnews.bg/112/horata-atakuvali-ekipa-na-tv-bulgaria-on-air-sa-blizki-na-napadnatat-690233.html", "text": "Журналистическият екип на телевизия Bulgaria ON AIR е бил атакуван от близки на столична адвокатка, чието нападение отразявал.Близките - двама мъже, вероятно са били афектирани от случилото се по-рано с адвокатката и затова са проявили агресия към репортера и оператора. Това разказа в ефира на телевизията репортерът Сергей Тодоров. Заедно с колегата си оператор Виктор Иванов той отишъл до кантората, след като полицията съобщава, че там е нападната адвокат Валентина Каменарска. Било след 19:30 и на мястото нямало почти никого. Екипът вече се подготвял да си тръгва, когато отпред спрял автомобил. От него слезли мъже и влезли в кантората. Журналистите се опитали да ги заговорят, като се извинили за безпокойството и обяснили защо са там. Тогава двамата мъже избухнали и започнали да бутат екипа. Операторът получил няколко удара в опит да предпази камерата. Екипът е без сериозни наранявания. Счупен е визьорът на камерата.\"Решихме да не отвръщаме на агресията. Искам да се обърна към тези хора: Ако някой журналист ви пита нещо, е достатъчно да кажете, че не искате да разговаряте\", каза Сергей Тодоров.Телевизията ще подаде жалба за нападението.Investor Media Group публикува и позиция, с която обявява, че:", "date": "2018.10.19", "title": "Хората, атакували екипа на тв Bulgaria ON AIR, са близки на нападнатата адвокатка"}
{"url": "https://offnews.bg/futbol/v-levski-chakat-premii-pri-uspeh-nad-ludogoretc-690225.html", "text": "Собственикът на Левски Спас Русев ще премира извънредно футболистите при победа над Лудогорец, пише “Тема Спорт”. Сблъсъкът е утре от 20:00 часа в Разград, а “сините” влизат в него като лидери с аванс от две точки пред съперника, който е втори.Именно шансът да се откъснат пред “орлите” кара боса да развърже кесията и да обещае на играчите яки пачки. Даването на бонуси не е обичайна практика на “Герена”, но такива имаше за победата над ЦСКА.Треньорът на Левски Славиша Стоянович ще може да разчита на централния защитник Давид Яблонски на “Лудогорец Арена”. Лекарският щаб успя да вдигне чеха на крака след травма в областта на адукторите. Шансовете на бразилското крило Паулиньо да започне мача засега са много малки.За рефер на двубоя съдийската комисия назначи пловдивчанина Георги Кабаков. Нарядът му не бе добре приет от феновете на Левски.", "date": "2018.10.19", "title": "В Левски чакат премии при успех над Лудогорец"}
{"url": "https://offnews.bg/politika/3-chasa-obsazhdane-po-vota-na-nedoverie-dps-sa-za-svaliane-na-kabinet-690235.html", "text": "Почти три часа продължи обсъждането на внесения от БСП вот на недоверие срещу правителството на тема здравеопазване. Управляващи и опозиция си размениха обвинения, че няма дебат по същество. ДПС за пръв път ясно заяви, че ще подкрепи социалистите в гласуването на вота в сряда, 24 октомври.В началото ГЕРБ мълчаха и оставиха социалистите да говорят почти сами – подход, който използваха и при предишния опит за сваляне на правителството през юни. Тогава мотивът бе провал в областта на сигурността.Както и тогава, премиерът Бойко Борисов не дойде в Народното събрание за разискванията. Този път го нямаше и ресорния вицепремиер Валери Симеонов, а опозицията видя в отсъствието му неглижиране на дебатите.Председателят на парламента Цвета Караянчева (ГЕРБ) побърза да оправдае премиера – той бил в Брюксел, и да сподели вярванията си, че „духом ще е с нас“. Обяснение за отсъствието на Симеонов нямаше.Лидерът на БСП Корнелия Нинова представи мотивите за вота – напускащите България лекари; проблемите в Спешна помощ; нарушеното от правителството законово изискване да плаща пълния размер на здравните осигуровки на деца, пенсионери, държавни служители; липсата на секторни реформи; идеята за задължителна допълнителна здравна застраховка.\"Искаме оставката на кабинета - за 10 години докараха здравеопазването до там, че думите „достъпност“ и „безплатност“, се заменят с „връзки“ и с „пари\", каза тя и добави, че \"алтернатива има\".Първият отговор на обвиненията дойде от коалиционния партньор на ГЕРБ - \"Обединените патриоти\" (ОП), но той не беше по темата.Депутатът от същата формация Калин Поповски се включи, вече по темата, и заяви, че вотът е ненавременен, но здравеопазването заслужава сериозен дебат. Председателят на парламентарната комисия по здравеопазване и депутат от ГЕРБ Даниела Дариткова обяви, че не вижда желание за диалог от страна на социалистите. Тя призна, че има проблеми в здравеопазването, но те не трябвало да се интерпретират за политически цели. Решение трябвало да се търси надпартийно. \"Алтернативата на БСП за здравеопазването ми звучи като лозунг от добре забравеното старо време\", добави Дариткова и увери, че правителството работи за решаването на проблемите и увеличава парите за здравеопазването.Коментарите породиха недоволството на БСП: това не дебат, коментираха депутати.Включи се и председателят на групата на ГЕРБ в парламента Цветан Цветанов. \"Благодаря на колегите от БСП, че за първи път в историята на парламентаризма внесоха вот на недоверие за намерение\", каза той, визирайки идеята за реформа на ресорния министър. В отговор социалистите го обвиниха, че не е разбрал мотивите, които не били насочени към намерения, а към \"тежко бездействие\".Министърът на здравеопазването Кирил Ананиев обяви, че „здрав“ вот на недоверие не се прави с „болни“ аргументи. Той също намекна, че дебати по същество е нямало, но имало нещо хубаво в мотивите на социалистите - негова презентация за недостатъците на сегашния здравноосигурителен модел, която БСП използвали.От ДПС взеха думата, за кажат, че не харесват мотивите, но все пак ще подкрепят вота.\"Ще подкрепим вота на недоверие не заради нереализираните модели, които тепърва ще се коментират, а заради безвремието в здравеопазването. Заради неслучилото се досега, заради неудържимия срив на доверие от страна на пациентите, на лекарите и медицинските специалисти. Когато има такъв срив на доверие, нещата са пагубни. Ще подкрепим този вот заради индикаторите, които ни поставят на най-непрестижните места. България има най-високата смъртност в ЕС\", коментира Нигяр Джафер.От партията на Мустафа Карадайъ обявиха още, че също имали своя алтернатива - нова матрица, различна от досегашната, нов подход и нови решения.Социалистът Антон Кутев зае крайна позиция и заяви, че здравната система буквално убива, а \"през последните 9 години името на тази система е Бойко Борисов\".", "date": "2018.10.19", "title": "3 часа обсъждане по вота на недоверие: ДПС са ЗА сваляне на кабинета, БСП и ГЕРБ с взаимни обвинения"}
{"url": "https://offnews.bg/obshtestvo/dezhaviu-lokomotiv-na-bdzh-goria-v-gorna-oriahovitca-video-690221.html", "text": "Отново пожар във влак!Локомотивът 44-060 на БДЖ-Пътнически превози горя снощи на гара Горна Оряховица. Машината обслужва пътническия влак 20111, който тръгва от София в 14,30 часа.Според източници на OFFNews железничарите на място са се справили с огъня, преди да дойде пожарната. Но са нанесени щети на локомотива за десетки хиляди левове.Напоследък подобни инциденти в БДЖ се случват през ден заради некачествените ремонти и поддръжка на влаковете.", "date": "2018.10.19", "title": "Дежавю: Локомотив на БДЖ горя в Горна Оряховица (видео)"}
{"url": "https://offnews.bg/temida/vtoriat-bashta-na-severin-krasimirov-toj-prizna-ubijstvoto-pred-majka-690229.html", "text": "Обвиненият за убийството на тв водещата Виктория Маринова - Северин Красимиров, е признал пред майка си в Германия за извършеното зверство. Това заяви вторият баща на 21-годишния обвиняем Асен Георгиев по бТВ. По думите му Красимиров, както и неговите брат и сестра, „не са добре с главата” и взимат лекарства. Северин Красимиров получи вчера обвинения за изнасилване и убийство на Виктория. Очаква се днес той да се изправи пред русенския съд, за да бъде определена мярката му за неотклонение. Шестима служебни адвокати са отказали да поемат защитата на задържания, съобщи русенски адвокат.", "date": "2018.10.19", "title": "Вторият баща на Северин Красимиров: Той призна убийството пред майка си"}
{"url": "https://offnews.bg/obshtestvo/dupkata-na-kristal-ostava-protestat-e-izlishen-690248.html", "text": "Градината „Кристал“ е паметник на градинското и парково изкуство. Оформилият се във времето релеф с денивелация на терена е част от нейния характерен облик, които се запазва и с проекта за реновиране. Това обяви на страницата си във фейсбук столичният кмет Йорданка Фандъкова по повод появили се информации, че дупката в градинката на Кристал ще бъде запълнена и камиони изсипват пръст в нея. В момента се отнема горния почвен слой, който е с намалени качества и се заменя с нов хумусен слой, който ще бъде затревен, обяснява Фандъкова. В градината „Кристал“ ще бъдат засадени 52 нови дървета - чинар, липа, кедър и смърч. ", "date": "2018.10.19", "title": "Дупката на Кристал остава, протестът е излишен"}
{"url": "https://offnews.bg/futbol/nasko-sirakov-ako-levski-pobedi-ludogoretc-na-sledvashtia-mach-stadi-690258.html", "text": "Една от легендите на Левски Наско Сираков даде голямо интервю пред колегите от \"Тема спорт\" Бившият член на Изпълкома на БФС коментира ситуацията в Левски и някои странични теми.Г-н Сираков, има ли Левски реални шансове в битката за титлата, ако в събота повали Лудогорец в Разград?- Категорично! Ако Левски спечели в Разград, става фаворит №1 за титлата - това е абсолютно сигурно. Но не смятам, че и загуба в Разград по някакъв начин ще промени нещата в стратегическо отношение. Този мач е на живот и смърт за Лудогорец, а не за Левски.Тоест, смятате, че Левски психологически трябва да осъзнае, че дори и при загуба трябва да си следва пътя и да не се отказва от него?- Абсолютно. По принцип това се отнася за всеки един отбор. Ако позволяваш лъкатушения на базата на резултата от един мач, е най-нормално да се случи това, което става в последните 10 години на \"Герена\". В момента Левски е на крилете на вдъхновението, играе по-офанзивно и значително по-разкрепостено, всички на терена се раздават. Така че има всички предпоставки да мисли за добър резултат в Разград. Смятам, че точно в този момент може да го постигне. Но и да не го постигне - една точка разлика по никакъв начин не променя нещо. Има доста мачове до края на сезона, Лудогорец ще гостува два пъти на \"Герена\" при пълен стадион. Така че разградчани трябва да му мислят за този мач.Защо смятате, че за разградчани мачът е на \"живот и смърт\"?- Това наистина е силно казано, но...Имате предвид, че може да настъпи психологически срив в Лудогорец ли?- Не вървят добре в Европа, имат важен мач следващата седмица в евротурнирите (б.р. - срещу АЕК Ларнака в Кипър на 25 октомври, четвъртък), който на всяка цена трябва да спечелят. Ако след събота разликата до първото място се увеличи и стане 5 точки... На базата на начина, по който играе в момента, Левски има всички предпоставки да спечели титлата.Какви са шансовете в Левски да спре текучеството на играчи и треньори и да започне да прави отбор? Ще се \"кротнат\" ли на \"Герена\", а не всяко лято да купуват поне по четирима и да си тръгват по толкова футболисти?- Ако в последните години се сменяха само по четирима, Левски щеше да е цвете за мирисане. Проблемът бе, че миналия сезон се взеха 21 играчи! 4 е нормална цифра за една година, но не и за половин кампания. Но когато имаш основа, на която да стъпиш, тогава няма нищо страшно да вземеш четирима и да освободиш някого. Тогава може да вкараш свежа кръв - юноши в състава. Хората искат да виждат нови имена. Въпросът е да не се взимат играчи на килограм, а те да се преценяват много внимателно.Според вас може ли да се случи това нещо и тази бройка от 4-5 човека да не бъде надхвърлена?- Дано, дай Боже! Защото не бива да забравяме, че всичко това се отразява и на финансовия баланс на клуба. И това не трябва да се неглижира.А тогава какви са шансовете да се оправи финансовият баланс и клубът да заработи по организационни, финансови и спортно-технически правила?- Защо ме питате мен? Този въпрос трябва да се зададе на Спас Русев.Питаме дали има шанс това да се случи, а не кога ще стане...- По този начин, по който се работи досега - не съм особено оптимист. Но се надявам от клуба да ме опровергаят и да видя друго отношение, друг начин и стил на работа на \"Герена\". Такъв, който първо да носи финансови дивиденти, защото все пак не трябва да се забравя, че Левски е със сериозен дефицит - имам предвид дълговете. Защото за мен това, че например клубът е бил на печалба миналата година, е смешно. Гледат се приходите и разходите, и всичко е лесно. Откъде Левски изкарва пари? От телевизионни права, билети, участие в европейските турнири. Аз съм го управлявал този клуб 8 години и имам представа за какво става въпрос.Тоест, няма логика да се плащат високи заплати, да се харчат големи пари за издръжка, при положение че няма приходи...- И да обявяваме, че сме на печалба... Това би станало само с постъпления от спонсори. Какви други може да са те?От клуба не успяха да ви опровергаят за Делио Роси - още миналата година предрекохте, че по-добре клубът да се раздели с него навреме, за да не загуби още една година и приходи...- Аз това го бях казал и на Спас Русев. Виждам го, че е прекалено фин и възпитан. Казах му, че не е проблемът, че ще държи Роси до лятото, а това, че Левски губи 7-8 месеца, в които да се развива. Така и стана.Допускали ли сте, че Левски може да отпадне от лихтенщайнския Вадуц, който го няма на картата? При това не говорим само за Делио Роси, а в исторически план?- Според мен никой не си е мислил, но това беше неминуемо. Но въпреки това, от една страна, трябва да се гледа положително на този резултат. Защото иначе нямаше да се отървем от Роси и досега. Така че си има и положителна страна.Според вас само заради промяната на треньорите ли поизгря слънце и за левскарите?- Разбира се.Сега има усмивки по лицата на футболистите, стадионът започна да се пълни...- Безспорно. Винаги съм казвал, че треньорът е може би най-важната фигура в един клуб и в неговото развитие. Така че на този етап всички, които обичаме Левски, трябва да сме щастливи от промяната в клуба.Значи най-накрая шефовете са осъзнали, че с такъв тип треньор като Роси работата няма да стане, и обърнаха другата страна - с усмихнат човек, който на всичкото отгоре обича атакуващия футбол... Все пак вие най-добре знаете какво означава усмихната съблекалня.- Вижте какво, ръководството на Левски се учи в движение. Прави го по трудния начин и минава по неравния път, но поне в отношение на треньорската смяна мисля, че успяха.Преди време казахте, че няма да пуснете Обертан в съблекалнята. Сега, ако сте шеф, сигурно няма да му постелете килим, но поне ще го потупате по рамото - така ли е? Друг футболист ли е вече?- Аз винаги съм го казвал - смятам, че нападател, който вкарва 2-3 гола на сезон, не става за Левски. Това е ситуацията. Хората са казали, че в царството на слепите едноокият е цар. Футболните качества на Обертан са безспорни, но нивото на българския футбол и на първенството ни е толкова ниско, че тук не е трудно да играе всеки. Виждате Мартин Камбуров - радвам му се на момчето и шапка му свалям - той на 38-39 години е най-добрият централен нападател в България и това показва нивото на нашия футбол. Гошо Петков на 42 години е най-добрият вратар и е в националния отбор. Докато чужденците не правят огромна разлика в един клуб, ще отпадаме от отбори като Вадуц. В България е лесно, имаш да изиграеш по четири мача срещу Лудогорец и ЦСКА - всичко друго е разходка. Да, Обертан е важна част в този отбор, но моето виждане за един Левски, който иска първо у нас да постигне успехи и след това да се реализира в Европа, е съвсем различно. Съжалявам много.Лудогорец защо не успя да задържи Пауло Аутуори?- Преди месец казах, че ние този филм в Лудогорец го гледахме преди няколко години с португалеца Бруно Рибейро. Разбира се, че говорим за друго ниво обаче, при Лудогорец... Моето мнение е, че постигнаха изключителни успехи. Оставете титлите в България, това не го броим толкова, в Европа изиграха запомнящи се сблъсъци. Но на тях водещите им футболисти са на по над 30 години. Според мен изпуснаха момента да си подновят отбора. Те затова страдат в момента и им е тежко. Въпреки че пак играят най-добрия футбол в България. Личното ми мнение е, че тези футболисти много трудно излизат за всеки мач от първенството напълно мотивирани. Това е много тежко - да поддържаш такъв процес в съблекалнята. И на базата на всичките успехи, които постигнаха тези момчета, най-нормалното е да направят грешка с всеки отбор у нас. Защото три дни по-късно играят в Европа и у нас те не могат да се мотивират. Просто са спечелили абсолютно всичко възможно. Затова и правят грешки. С тях дават възможност на Левски и ЦСКА да са плътно до тях.А както се казва - когато не им върви играта, им помагат и съдиите...- Е, това за България е ясно. Съдийството е друга тема. Там за всички ни е ясно за какво става въпрос. Истината е, че не може да се отрече фактът, че Лудогорец играеше най-добрия футбол в нашето първенство. И с малко помощ бе абсолютно достатъчно. Това е единственото, което може да спре Левски. Хайде, не е единственото, но е едно от нещата, които би трябвало да притесняват в Левски.Съдийството ли?- Разбира се, че съдийството. Много ясно е.Какво е мнението ви за ЦСКА - ще имат ли ресурс да се противопоставят на Левски и Лудогорец, или ще останат на третото място, на което са в момента?- Според мен не са за отписване, още повече, че са на една точка от Лудогорец и три зад Левски. ЦСКА в никакъв случай не трябва да се отписва - на база традиции, публика и потенциал като играчи. Мисля, че все още не могат организационно да се справят - говоря за играта, там нещо им куца. Иначе като футболисти - те имат достатъчно потенциал този сезон да бъдат конкурентоспособни на двата отбора пред тях. Не бих казал, че им липсва постоянство, а точно организация на играта. Според мен играят с някаква схема, която малко ни връща в 50-те години на миналия век - системата WM - 4-2-4, което в съвременния футбол е смъртоносно - във всеки един момент тя може да ти изиграе лоша шега. Те реално са на терена с четирима нападатели и с двама халфове.Считате ли, че с Ел Маестро...- Не исках да коментирам ЦСКА, казвам това, което на този етап се забелязва.Има ли развитие и ентусиазъм в националния отбор?- Националният отбор дава максимума от себе си. Всички в България трябва да го разберат и да се отдаде заслуженото на Петьо Хубчев. Той изстисква във всеки мач максимума от всеки футболист и отбора като цяло. На база на качеството, което имаме като играчи, трябва да сме суперщастливи и доволни от това, което се случва в Лигата на нациите.Отдолу идва ли нещо добро? Младежите загубиха с 0:1 от Люксембург. Може би това вече не са лоши, а нормални новини?- Те юношите и миналата година в Стара Загора загубиха от Люксембург с 0:1, при това тогава като че ли гостите бяха в състава си с 10 човека до 18 години, а не на по 21. Така че това не е някаква страшна изненада.Не е ли много лошо, че това вече го приемаме като ежедневна новина? Преди 10 години загуба от такъв отбор се приемаше за катастрофа, скубеха се коси, а сега просто казваме - нищо ново не се е случило.- Това е реалността и действителността. Хората работят и се развиват. Ние се опитваме, ама какво правим?Кажете тогава поне нещо оптимистично за финал?- Оптимистично за мен ще е Левски да не загуби в събота. Или поне да играе така, че да даде максимума си. Оттам нататък - каквото дойде.Левски би ЦСКА, а след това на \"Герена\" със Славия дойдоха около 10 хиляди човека.- А ако победим Лудогорец, на следващия мач стадионът ще е пълен. Това е най-нормалното нещо, хората са зажаднели. Съвсем малко им трябва, за да се върнат на стадиона. Все пак 10 години не сме печелили нищо.Значи това съвсем малкото се казва Славиша Стоянович, така ли е?- Сега малкото се казва - положителни резултати всяка седмица. Това е! Не бива да се допуска хората да се разочароват в един момент. Не трябва да става така, че например да се победи в Разград или да се вземе точка от там, а след това да не бием Верея на \"Герена\" - това го правим вече 10 години поред.Колко време му трябва на този отбор да поузрее, за да не допуска подобни грешки?- Отбора на Верея го дадох просто като пример, въпреки че следващото домакинство е с тях. Няма значение кой е съперникът - просто не трябва да се прави грешка. Но да се върнем на въпроса - в един отбор започва да се вижда работата на треньора някъде след третия месец. Но трябва да поработи година, за да свикнат футболистите с неговите изисквания, мислене и философия на игра.В предишно интервю пред \"Тема Спорт\" бяхте казали, че ако тези футболисти на Левски ви ги строят пред съблекалнята на онзи ваш отбор със Станимир Стоилов - ще вземете двама за резерви - Кали Тиам на Ричард Еромоигбе и Паулиньо на някой от крилата Христо Йовов и Димитър Телкийски. Държите ли още на тази преценка? Появи ли се още някой, който би влязъл в онзи отбор?- Ха! Вижте - по принцип не обичам да сравнявам поколенията. Този отбор в момента е толкова далеч от онзи - на светлинни години е още. Първо - като резултати. И второ - като начин и стил на игра. Тепърва тези момчета, които сега са в Левски, трябва във всяка тренировка и мач да се доказват. И да показват, че искат да върнат Левски там, където му е мястото.", "date": "2018.10.19", "title": "Наско Сираков: Ако Левски победи Лудогорец, на следващия мач стадионът ще е пълен"}
{"url": "https://offnews.bg/politika/barekov-kam-borisov-i-vie-li-mislite-kato-oligofrena-si-vitcepremier-690261.html", "text": "Постът вицепремиер е несъвместим с думите на Валери Симеонов към майките и децата с увреждания. Не само незабавно очаквам да си подаде оставката, но ще поставим и условие към бъдещите ни партньори незабавно да напуснат коалицията с НФСБ, ако искат да продължим разговорите за обединение. Това ултимативно условие ще постави към колегите си от Атака и ВМРО, ако заявяват желание за членство в Алианса на консерваторите, написа евродепутатът Николай Бареков на страницата си във фейсбук. Поводът са думите на вицепремиера Валери Симеонов \"този закон беше започнат като опит да се угоди на една група кресливи жени, които спекулираха с децата си. Манипулираха обществото, изкарвайки на пек и на дъжд тея уж болни деца без грам майчинско чувство, грижа за тях\". В никакъв случай не бих подложил себе си и партията си заедно с хората, които вярват в идеалите на консерватизма и патриотизма, на каквато и да е било колаборация с моралния урод Валери Симеонов. Той няма грам човечност и е абсолютен дебил. Призовавам Бойко Борисов и Волен Сидеров, които са български бащи, незабавно да му поискат оставката. В противен случай и те нямат място в политиката, пише още БарековКато баща на три деца и четвърто на път, като български гражданин - давам ултиматум на министър- председателя Бойко Борисов да се отърве от този долен селски боклук. Срам за народа и срам за България. Вие, Господин Премиер, мислите ли като олигофрена си вицепремиер? Не вярвам, уточнява Бареков. ", "date": "2018.10.19", "title": "Бареков към Борисов: И вие ли мислите като олигофрена си вицепремиер Симеонов"}
{"url": "https://offnews.bg/izvan-terena/minuti-za-smiah-s-gafove-vav-fifa-19-video-690270.html", "text": "Най-играният футболен симулатор FIFA 19 предизвика истински фурор сред геймърите, благодарение на видимо подобрената графика и някои интересни нововъведения.Все пак няма игра, която да е идеална и без \"бъгове\" (дефекти/грешки). Много от тях обаче могат да бъдат доста забавни.Видеото, на което попаднахме този път е изпълнено с комични гафове, както на симулатора, така и на различни ситуации, които могат да се видят и на истинския терен.Благодарение на компютърната игра можем да видим и неща, които е трудно да си представим.", "date": "2018.10.19", "title": "Минути за смях с гафове във FIFA 19 (видео)"}
{"url": "https://offnews.bg/temida/zadarzhaha-35-godishen-za-opita-za-iznasilvane-na-advokatka-v-sofia-690276.html", "text": "Софийска районна прокуратура повдигна обвинение и задържа за 72 часа нападателя, . От държавното обвинение съобщават, че под ръководството и надзора на Софийска районна прокуратура е образувано и се води досъдебно производство, в хода на което към наказателна отговорност е привлечен Е. Костов, на 35 години, за това че на 18.10.2018 г., около 15.00 часа, в гр. София, бул. „Цар Борис III“ 212, в офис, използван за нуждите на адвокатска кантора, е направил опит да се съвкупи с лице от женски пол - В. Владова, като я принудил към това със сила – вкарал я в санитарното помещение, натиснал я към земята по главата, запушил ѝ устата и започнал да я души, след което ѝ нанесъл удари през лицето. Опитът е останал недовършен по независещи от дееца причини – пострадалата Владова оказала съпротива на Костов. Описаното представлява престъпление по чл. 152, ал. 1, т. 2, вр. чл. 18, ал. 1 НК.Към момента Костов не е осъждан.Предвид високата обществена опасност на деянието, наблюдаващият прокурор е постановил задържането на обвиняемия за срок до 72 часа, като е разпоредено привеждането му в сградата на СРС на 22.10.2018 г. - за разглеждане на искане за вземане спрямо него на мярка за неотклонение „Задържане под стража“.След инцидента екип на телевизия Bulgaria ON AIR беше нападнат от клиенти на адвокатката. Близките - двама мъже, вероятно са били афектирани от случилото се по-рано с адвокатката и затова са проявили агресия към репортера и оператора, .", "date": "2018.10.19", "title": "Задържаха 35-годишен за опита за изнасилване на адвокатка в София"}
{"url": "https://offnews.bg/snukar/majstorite-na-snukara-okupiraha-1-8-finalite-na-otkritoto-parvenstvo-v-690249.html", "text": "Истинско съзвездие окупира Откритото първенство на Англия. Настоящият шампион Рони О'съливан, Джъд Тръмп, Джон Хигинс, Стюърт Бингам и Нийл Робъртсън се класираха за 1/8-финалите на надпреварата.Ракетата записа лесна победа над Матю Стивънс с 4-1 фрейма. Рони поведе в началото на срещата, но уелсецът съумя да изравни. В следващите части англичанинът намери играта си без проблеми продължи напред в турнира.Хигинс пък постигна пробиви от 98 и 105 точки при победа с 4-1 над Мартин Гулд, докато Робъртсън отбеляза 102 за успеха с 4-1 срещу Алън Макманус.  Стюърт Бингам направи 131 пункта при триумфа си над Тепчая Ун-Но с 4-3. Тръмп победи драматично с 4-2, след като стигна до обрат, губейки от Джак Лисовски с 0-2 при първите два фрейма.Все пак една от звездите - Марк Уилямс отпадна от турнира. Уелсецът загуби от китайския талант Жу Йелонг с 3-4.", "date": "2018.10.19", "title": "Майсторите на снукъра окупираха 1/8-финалите на Откритото първенство в Англия"}
{"url": "https://offnews.bg/112/mazh-ubi-zhena-si-s-chuk-v-burgaskia-kvartal-sarafovo-690279.html", "text": "Мъж е убил съпругата си в бургаския квартал „Сарафово“, съобщава \"Фокус\", като цитира говорителя на ОДМВР Бургас Цветелина Рандева.На спешния тел. 112 днес около 11.55 часа 72-годишен мъж е съобщил, че е убил 71-годишната си съпруга Яна. Инцидентът станал в дома им на ул. \"Антон Иванов\" №2.Към местопроизшествието веднага са изпратени полицейски патрули. Униформените констатирали, че мъжът безпричинно нанесъл няколко удара с чук в областта на главата на жена си и по този начин причинил смъртта ѝ.По първоначални данни съпругата му работела в Германия, но от няколко седмици била в „Сарафово“. Съпругът ѝ – Манол страдал от психическо заболяване, като е лекуван шест пъти в център за психично здраве. За последно това е направено през 2016 г.Към момента продължават процесуално-следствените действия. Образувано е досъдебно производство.", "date": "2018.10.19", "title": "Мъж уби жена си с чук в бургаския квартал Сарафово"}
{"url": "https://offnews.bg/obshtestvo/majkite-izlizat-na-nov-protest-za-ostavka-na-valeri-simeonov-690277.html", "text": "Инициативата \"Системата ни убива\" организира нов протест с искане за оставка на вицепремиера Валери Симеонов.Майките на деца с увреждания отново ще са пред Министерски съвет с \"уж болните си деца\" (б. ред. - скандалното и грозно определение е именно на Симеонов) в понеделник от 12,30 часа. По същото време и то съвсем близо до правителствената сграда е насрочен и друг протест срещу столичния кмет Йорданка Фандъкова.Акцията \"Фандъкова, излез от дупката! Веднага!\" ще е пред сградата на Столична община на ул. \"Московска 33\".По-рано днес от Столична община обясниха, че градината „Кристал“ няма да се запълва с пръст, каквито публикации се появиха, тъй като е паметник на градинското и парково изкуство.", "date": "2018.10.19", "title": "Майките излизат на нов протест за оставка на Валери Симеонов"}
{"url": "https://offnews.bg/politika/10-godini-sled-sazdavaneto-si-dans-zapochva-da-tarsi-inteligentni-agen-690232.html", "text": "Десет години след създаването ѝ Държавната агенция \"Национална сигурност\" (ДАНС) въвежда нови правила при кандидатстване за работа с акцент върху интелигентността на кандидатите.В наредбата, която определя условията за започване на работа в контраразузнаването, е създаден нов раздел, озаглавен \"Изследване на интелектуалните способности\". Това на практика означава, че кандидатите за агенти в ДАНС ще преминават тест за интелигентност. Запазва се и досега съществуващият тест за \"установяване на базисните познания\" на конституцията и законите и правилниците, свързани пряко с работата на ДАНС, но след преминаването на това ниво, кандидатите ще бъдат подложени на сериозен изпит за интелигентност.\"IQ е най-добрият прогностичен фактор за цялостното представяне на работното място, в обучението и в изпълнението на конкретни задачи, посочват в мотивите за промените вносителите им.От ръководството на агенцията са стигнали до извода, че високото ниво на интелигентност в аналитична структура, каквато е ДАНС, е от решаващо значение, както за професионалните резултати, така и за обучението на служителите. За да не прозвучи така, че от агенцията нямат намерение да назначават неуки хора, мотивите към промените в наредбата са написани на възможно най-висок стил:  Все пак в мотивите е отбелязано, че за ДАНС е важно назначаването на хора, . С въвеждането на теста за интелигентност ще бъде \"елиминирана възможността\" кандидатите, \"чиито умствени способности не са на нужното ниво, за да изпълняват достатъчно ефективно възложените със закон дейности на ДАНС\" да преминават останалите етапи на изпити за влизане в агенцията. С други промени в наредбата се акцентира и на психологичното здраве на кандидатите. Текстът, който посочва, че те трябва да бъдат клинично здрави и да не страдат от психични заболявания, е разделен на две части. Така се дава възможност, агенти, които имат някакво заболяване, но са психически здрави, все пак да могат да останат на работа, за да бъде използван опитът им. Според сега действащите правила, за служители в ДАНС се приемат кандидати само с българско гражданство, на възраст до 40 години, със завършено средно или висше образование, физически годни, въздържатели и без регистрации в МВР. ", "date": "2018.10.19", "title": "10 години след създаването си ДАНС започва да търси интелигентни агенти"}
{"url": "https://offnews.bg/kultura/osmiat-act-festival-za-svoboden-teatar-idva-s-multizhanrova-mezhdunaro-690282.html", "text": "Oсмoто издание на най-големия фестивал в България за независимо сценично изкуство - АСТ Фестивал за свободен театър - ще се проведе от 19-ти до 25-ти октомври в София. Публиката отново ще има възможността да види витрина на най-доброто от съвременната българска независима сцена, международна селекция и богата паралелна програма със специални събития, дискусии, уъркшопи и гости от над 10 държави.Предстоящото издание е под надслов POST-POST и се стреми да улови пулса на времето в мрежата от смисли – от „постмодернизъм“ и „постдраматично“, през „постдигитално“, до постовете в социалните мрежи, оплитащи ни в безкраен поток от информация.Затова и фокусът на българската селекция е експериментът на ръба на познатите жанрове. Тя ще покаже осем ярки представителя на откривателския дух в сценичното изкуство. От документалния театър, през съвременния танц и пърформанс, до интерактивните формати, сетивната инсталация и психодрамата, всеки от спектаклите развива собствен сценичен език, за да комуникира своите послания.Един от акцентите, които естествено се оформят в програмата, е политическата и социална трансформация на обществото, както и ролята на изкуството в тези промени. Театралното представление “Опиянение и гняв. Изследвания върху авторитарния характер” (19.10, театър “Азарян”) ще постави под въпрос желанието, което поражда авторитаризма и динамиките, които се явяват двигател на масови социални движения с цел обществена промяна.Промяната е фокус и в европейската копродукция “Invisible republic #stilllovingtherevolution” (25.10, в театър “Азарян”), която разглежда концепцията за радикална демокрация през призмата на революцията и мястото на жената в нея.Темата ще бъде продължена от дискусията “Говорейки за революция?” с участието на германския издател КД Волф, писателя Георги Господинов, директора на германския колектив andcompany&amp;Co. и артистичния директор на прочутия независим театър “Арка” в Прага.Темата за феминизма и женското тяло е сред най-актуалните в света на изкуството в последната година. Тя се появява в “Съвършено розово” (21.10, 18:00 в ДНК) – танцов спектакъл, който разглежда женското тяло като субект на действие и въздействие, като употребява вече наложени еротизирани стереотипи и образи.“Still to come. A feminist pornscape” (22.10, 20:00ч., в „Червената къща“) ще покаже по експлицитен начин женската сексуалност и ще свърже зрителя с детското му Аз, в чието съзнание не съществуват рамки за възраст, пол и сексуална \"чистота\".Границите между психиката и физиката, между вътрешния и външния ни свят са централни в много от постановките. „Интервюта с душата“ (21.10, 20:00ч., галерия „Етюд“) е представление-провокация в сферата на взаимоотношенията тяло-душа през призмата на изкуството и психодрамата. Премествайки границите между изпълнителското изкуство и визуалната инсталация, колективният ритуал „PURE“ (20.10, ДНК) изследва влиянието на въображението върху възприятието ни за реалност и човешки взаимоотношения.“Историята на вчерашния ден” (22.10, 18:00 ч., галерия „Етюд“) е невербален спектакъл, в което шестима артисти мечтаят с несигурни намерения, давайки внимание на усещането ни за самота, дори в присъствието на околните. “Щастливият Бекет” (20.10, 20:00 ч.,„Червената къща“) е интерактивно театрално представление, който се изгражда от текстове на зрителите, присъстващи в залата.Процесът на изграждане и разрушаване и връзката им с движението са силно центрирани в живота на всеки един от нас, като заемат различни форми и проявления. “This is how we do it” (20.10, 18:00 ч., „Червената къща“) е израелска хиперактивна физическа театрална комедия, която поставя под въпрос цялостния смисъл на битието ни, разгледано като поредица от ежедневни движения. Принципът за разрушение е ключов във френския пърформънс “Buffet A Vif / Smashed to pieces.” (23.10, от 20:00 ч. в ДНК), който излага наяве изпълващото чувство от акта на чупенето и щастието от изграждането наново, като форма на емоционално освобождение от миналото.Единствената българска премиера „Мовименто/Вариации“ (24.10, 20:00 ч., ДНК) обръща внимание на движението като хореография, като природна и житейска потребност, на движението като разпространение на идеи, на дигиталната динамика, миграционни процеси и т.н. „Което остава” (24.10, от 16.30 и 18.00 ч. в „Червената къща.“) е документален вербатим спектакъл-променада, в който зрителят поема между три знакови софийски улици, за да стане част от паралелния живот на града, от ‘невидимото' му движение през очите и разказите хората, които отговарят за събирането на боклука.Международната паралелна и образователна програма на ACT Фестивал за свободен театър също търси пресечната точка между българската публика и театрално поле, международния опит и универсалните теми, където те се срещат. Сред темите са лекции и споделяне на опит за драматургия и нови режисьорски, репетиционни и кастинг подходи, работилници за радикално сценично присъствие и уъркшопи за ефективна емоционална и сетивна връзка между актьор и публика.Пълната програма на ACT Фестивал за свободен театър можете да видите на  и на .  АСТ Фестивал за свободен театър 2018 се реализира с финансовата подкрепа на Столична община, Министерство на културата на Република България и Национален фонд култура. Проектът се организира с финансовата подкрепа на Гьоте-институт България, Френски институт в България и Посолство на Държавата Израел. Със специалната подкрепа на Unimasters Logistics.", "date": "2018.10.19", "title": "Осмият ACT Фестивал за свободен театър идва с мултижанрова международна селекция и богата паралелна програма"}
{"url": "https://offnews.bg/politika/protestirashtite-majki-poiskaha-ostavkata-na-vitcepremira-simeonov-690257.html", "text": "Протестиращите майки на деца с увреждания поискаха оставката на вицепремиера по демографската политика Валери Симеонов. Причината е изказването на Симеонов, че те са . Те бяха в парламента по време на разискванията по вота на недоверие срещу правителството на тема здравеопазване. След това майките дадоха брифинг с лидера на БСП Корнелия Нинов, която също поиска оставката на вицепремиера. \"Този човек не може да остане и минута повече на поста си. Ние не искаме само неговата оставка. Днес, с вота на недоверие, искаме оставката на цялото правителство за катастрофата в здравната система, за агонията, на която са подложени българските граждани. Така че днес е денят, в който искаме цялото правителство да си ходи\", коментира Нинова. След това майките на деца с увреждания казаха, че Валери Симеонов нямат място в управлението, а камо ли да отговарят за демографската политика. \"Ако този човек остане на поста си, как премиерът ще погледне някого в очите\", казаха майките.Те попитаха дали казаното от Симеонов е мнение и на премиера, и на цялото правителство. \"Очакваме оставка лично от него по възможност още днес да дойде при нас на палатката и да я видим', каза една от майките.Нинова каза още, че \"в цивилизована държава този човек не може да остане на поста си\". Попитани дали социалистите не ги използват политически, майките на деца с увреждания отговориха, че проблемите им нямат цвят.", "date": "2018.10.19", "title": "Протестиращите майки поискаха оставката на вицепремира Симеонов"}
{"url": "https://offnews.bg/temida/prokuraturata-obvini-shefa-na-bta-za-naneseni-vredi-na-agentciata-za-9-690254.html", "text": "Софийска градска прокуратура (СГП) внесе в Софийска градски съд (СГС) обвинителен акт срещу генералния директор на БТА Максим Минчев. Той е обвинен в сключване на неизгодна сделка, с което е нанесъл вреди на БТА за близо 94 хил. лв. Според прокуратурата Минчев е предаден на съд, затова че в периода от 08.02.2016г. до 10.01.2017г., в гр. София, в условията на продължавано престъпление, в качеството си на длъжностно лице, съзнателно е сключил две неизгодни сделки и от това са произлезли значителни вреди за БТА в общ размер 93 584,64 /деветдесет и три хиляди лева петстотин осемдесет и четири лева и шейсет и четири стотинки/.Предмет на сделките било предоставяне на реклама и информационни услуги от страна на БТА срещу извършена услуга за нуждите на агенцията- предоставяне на трапезна вода на цени, надвишаващи средните пазарни в пъти.При избора на доставчик на минералната вода не били прилагани обективни критерии, които да обосноват вземане на пазарноориентирано управленско решение във финансов интерес за Агенцията. Не било осъществено проучване на пазара, и не били провеждани обществени поръчки, въпреки наличието на предпоставките за това.Минчев е с мярка за неотклонение „подписка“. Ако бъде признат за виновен може да получи наказание от една до шест години „лишаване от свобода“ и, като съдът може да постанови лишаване от право да се заема определена обществена или държавна длъжност.От агенцията съобщиха за OFFNews, че по-късно на сайта на БТА ще бъде публикувано съобщение относно случая. Може да я видите .За това, че срещу Минчев е образувано разследване стана ясно едва днес, когато от съда съобщиха, че има насрочено дело. Досега прокуратурата не беше оповестявала, че разследва директора на БТА. След като от Софийския градски съд обявиха, че има образувано дело, от прокуратурата публикуваха прессъобщение за повдигнатите обвинения.", "date": "2018.10.19", "title": "Прокуратурата обвини шефа на БТА за нанесени вреди на агенцията за 94 хил. лв."}
{"url": "https://offnews.bg/bojni/hiui-fiuri-zasipa-kobrata-sas-zaplahi-690234.html", "text": "Британският претендент в тежката категория на професионалния бокс Хюи Фюри се очаква да пристигне в София тази събота. На 27 октомври, Фюри (21-1, 11 KO) ще се изправи срещу Кубрат „Кобрата“ Пулев (25-1, 13 KO) в 12-рундов претендентски двубой на IBF в „Арена Армеец“, София.Победителят от срещата ще стане задължителен претендент на световния шампион Антъни Джошуа. Фюри е сигурен, че скоро тежката работа в тренировъчната зала ще му се отплати.\"Обещах да победя Пулев в задния му двор и ще го направя. Никой друг не се осмели да приеме тази трудна битка. Това е така, защото те не са бъдещи шампиони. Знам какво е необходимо и какво трябва да направя, за да стигна върхът. Не ми пука, че ще се бия с Пулев в собствения му дом. Той е застанал на моя път към онова, което искам, и той трябва да бъде отстранен.Всички усилия ще си струват, когато реферът вдигне ръката ми. Сега нямам недостатъци. Аз съм на върха на играта си и веднага щом победя Пулев, ще тръгна след Антъни Джошуа. В последната си битка той изглеждаше уязвим. И аз ще съм онзи, който ще се възползва от това!След като отида в родния град на Пулев и го унищожа, нещо, което никой друг боксьор в тежка категория дори не се е осмелявал да направи, всички ще започнат да говорят за моя битка с Антъни Джошуа. Нямам търпение да си свърша работата и да се отправя за световната титла\", казва Фюри в интервю за \"Гардиън\".Пулев пък преследва 26-а победа от 27 мача, като единствената му загуба е от Владимир Кличко от есента на 2014 година.\"Готов съм за битката. Фюри е много сериоден опонент, подготвен сериозно и мотивиран за победата. Много обичам да ме подценяват. Дори Кличко изглеждаше напрегнат срещу мен, докато у Фюри няма никакъв страх. Който и да победи накраяще се прегърнем и ще си стиснем ръцете\", каза Кобрата, като призова българите да имат повече самочувствие и да направят страната ни райско място.", "date": "2018.10.19", "title": "Хюи Фюри засипа Кобрата със заплахи"}
{"url": "https://offnews.bg/kultura/noviat-film-na-vim-venders-papa-frantcisk-chovek-na-dumata-si-e-sre-690275.html", "text": "Новият документален филм на трикратно номинирания за \"Оскар\" Вим Вендерс „Папа Франциск: Човек на думата си” е сред хитовите заглавия на тазгодишната Киномания.Прожекцията в зала 1 на НДК е на 24 ноември в 18:00 часа.Продукцията включва интервюта с духовния водач и кадри от негови пътувания, а премиерата му беше по време на фестивала в Кан. По време на филма папата отговаря на многобройни въпроси на хора с различна възраст и професия, обръщайки се директно и искрено към зрителите.„Папа Франциск има подобно присъствие на екрана като някои от най-големите филмови звезди, с които ме е свързвала работата ми. Но при него то идва отвътре, от неговите убеждения и вяра, както и от желанието му да говори с всички нас“, споделя за главата на римокатолическата църква Вендерс.Идеите на папата и неговите послания са в основата на филма, където той коментира проблеми, свързани с бедността, семейството, опазването на природата, социалната справедливост, имиграцията и материализма. Филмът е нещо повече от биографичен, а по-скоро представлява своеобразно пътешествие с папа Франциск.А неговият апел за мир в конфликтните зони по света, както и за мира и диалога между различните религии имат силата да обединят хората от цял свят. Това е една от причините популярния германски режисьор да смята, че филмът ще представлява интерес и за хора от всички религии, а не само от християнската. Той споделя също, че Папа Франциск е ярък пример за човек, който държи на думата си и е абсолютно директен и спонтанен в искреноста си.Следете  за информация за останалите прожекции на филма. Билетите са в продажба на касите на НДК, както и онлайн на tickets.ndk.bg.", "date": "2018.10.19", "title": "Новият филм на Вим Вендерс \"Папа Франциск: Човек на думата си\" е сред заглавията на Киномания 2018"}
{"url": "https://offnews.bg/politika/rashidov-sas-spetcialni-zakonodatelni-promeni-za-bnr-sled-skandala-s-d-690274.html", "text": "Председателят на парламентарната комисия по култура и депутат от ГЕРБ Вежди Рашидов е внесъл поправки в Закона за радиото и телевизията, касаещи съставите в БНР.Измененията идват два месеца след протестите на Детския радиохор на общественото радио. Тогава те пяха първо под прозорците на радиото, а после и под тези на Министерския съвет с искане ръководителя на хора маестра Венеция Караманова да бъде върната на поста си след уволнението ѝ. Децата и техните родители бяха притеснени, че няма да има приемственост при новия шеф на хора диригентка Теодора Димитрова. След среща с премиера Бойко Борисов и министъра на културата Боил Банов беше обявено, че е постигнат консенсус Караманова да остане и да предаде наученото.Днес Рашидов е внесъл в деловодството на Народното събрание изменения, засягащи именно задълженията на БНР към съставите. Според измененията проходите от дейността на музикалните състави ще остават за радиото. Обществената медия пък ще трябва да отделят за издръжка на музикалните състави до 10% от държавната субсидия.В поправките изрично е записано, че общественото радио \"създава и поддържа музикални състави, които създават звукозаписна и концертна дейност\". В настоящия подобно задължение не е записано изрично, а това е и един от мотивите на Рашидов за промените.\"Тази дейност на БНР е възложена на БНР от самото създаване на тези формации, като по този начин радиото изпълнява обществената си функция\", пише в мотивите си Рашидов и подчертава, че сега липсва текст, който да възлага това на радиото.Според председателя на културната комисия приемането на поправките ще реши бъдещ спор за присъщите дейности на общественото радио.", "date": "2018.10.19", "title": "Рашидов със специални законодателни промени за БНР след скандала с детския хора"}
