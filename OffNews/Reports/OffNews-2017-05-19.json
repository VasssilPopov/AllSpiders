{"url": "https://m.offnews.bg/news/Futbol_18793/Zhena-shte-naduva-svirkata-v-Bundesligata_656040.html", "text": "Атрактивната германска футболна съдийка Бибиана Щайнхаус влиза в историята на Бундеслигата.През следващия сезон тя ще стане първата жена-арбитър, който ще ръководи мачове от елита на германския футбол.Досега 38-годишната блондинка получаваше наряди за тъч рефер, но пробивът е налице и тя ще отвори пътя на много дами към елитното съдийство.Щайнхаус в момента се подготвя за финала на дамската Шампионска лига между Лион и Пари Сен Жермен, който ще се проведе на 1 юни в Кардиф и ще подгрее мегамача между Реал Мадрид и Ювентус два дни по-късно.\"Това е било винаги моя мечта. Радвам се, че се сбъдна и вече нямам търпение. Това признание е доказателство, че с труд всичко се постига\", коментира Щайнхаус.", "date": "2017.05.19", "title": " Жена ще надува свирката в Бундеслигата"}
{"url": "https://m.offnews.bg/news/Sviat-_12/Chelsi-Maning-publikuva-parva-snimka-sled-zatvora_656039.html", "text": "\"Добре, вече съм тук!\" гласи текстът под първата снимка в социалната мрежа \"Инстраграм\" на вече свободната транссексуална жена Челси Манинг, която излежа 7 години в затвора за предаване на секретна държавна информация на основателя на \"Уикилийкс\" Джулиан Асандж. Манинг, която някога се казваше Брадли, бе освободена от военния затвор във Форт Лийвенуърт, Канзас, в сряда. Тя прослужи 7 години от 35-те години, на които бе осъдена, за предаването на огромен брой държавни тайни на Асандж.Въпреки че все още и личат мъжките черти, Манинг е с ярко червило, може би символизиращо радостта от това, че вече е на свобода. Бившият президент на САЩ Барак Обама намали присъдата и след изказване на Асандж, че е съгласен да бъде екстрадиран в САЩ, само при условие, че Манинг бъде помилвана. Манинг получи 35-годишната си присъда за предаване на над 700 000 документа - военни и политически, свързани с американските операции в Ирак.На 13 януари Асанндж обяви, че би се съгласил да отиде в САЩ, ако президентът Барак Обама гарантира помилването на Манинг. ", "date": "2017.05.19", "title": " Челси Манинг публикува първа снимка след затвора"}
{"url": "https://m.offnews.bg/news/Politika_8/Karakachanov-ubeden-che-nabornata-sluzhba-shte-se-varne-galeriia_656036.html", "text": "Министърът на отбраната Красимир Каракачанов е убеден, че наборната военна служба ще бъде възстановена - рано или късно.Каракачанов направи това изказване при откриването на изложбата „Дълг по задължение: история и гледни точки“, която представя наборната служба в България от 1878 г. до 2007 г. Министърът на отбраната е категоричен, че изложбата в Националния военноисторически музей случайно съвпада с мандата му и позицията му за връщане на наборната служба. По думите му темата за наборната служба винаги е била актуална. \"Без българска армия нямаше да има българска държава, а без наборна служба нямаше да има българска армия\", заключи министърът. По думите му: Каракачанов смята, че ситуацията в света изисква повече отбранителни способности, а в Конституцията е записано, че защитата на отечството е дълг на всеки български гражданин. Той обясни, че наборната служба има дълга традиция - от създаването на Българската държава, до последния ден на съществуването на военната повинност. Според него влизането в казармата винаги \"е било празник за българската младеж\". \"Знаехме, че отиваме да служим на страната си. Приемахме го като една даденост и дълг“, каза министърът.Пред журналисти той поясни, че е водил разговор с финансовия министър за това колко ще струва на бюджета връщането на наборната служба, но въпросът не бил актуален \"със сегашния бюджет\". По думите му по-важно е да се говори за военното обучение в училищата и за доброволната военна служба. Каракачанов смята, че военното обучение трябва да включва познания за това какво е военен конфликт и как трябва да се реагира \"при военна ситуация\" и терористичен акт. С вход свободен изложбата може да бъде разгледана на 20 май, в Нощта на музеите, когато музеят ще работи безплатно за своите посетители от 18.00 до 24.00 часа.", "date": "2017.05.19", "title": " Каракачанов убеден, че наборната служба ще се върне (галерия)"}
{"url": "https://m.offnews.bg/news/DW_18800/Iliuziiata-za-sviat-bez-Tramp_656018.html", "text": "\"Затваряй очи и продължавай\"Който все още вярва, че заради този или онзи скандал сега срещу Доналд Тръмп най-сетне ще бъде заведена процедура за импийчмънт, трябва да погледне истината в очите. А тя е следната: препятствията пред тази процедура са толкова високи, че изглеждат направо непреодолими. Неслучайно досега е имало само два такива опита за сваляне на президента от власт, като и двата пъти (Андрю Джонсън и Бил Клинтън) така и не се стигна до импийчмънт.Процедурата за импийчмънт може да стартира едва тогава, когато за нея гласува мнозинството в Конгреса. А мнозинство имат републиканците, които сега са много щастливи, че най-сетне държат кормилото и в Конгреса, и в Белия дом. Републиканците искат да управляват, искат да приемат закони, искат да поставят своя отпечатък върху Съединените американски щати. И със сигурност не желаят да заложат всичко това на карта. Така че, девизът им в момента гласи: Затваряй очи и продължавай напред!Да, през последните дни републиканците станаха по-тихи в подкрепата си за Тръмп. Но това не означава, че назрява някакъв фронт срещу него. И докато това не се промени, Тръмп ще може да я кара както досега - да сипе гневни тиради, да \"блести\" с невежеството си, да се забърква във все повече скандали. Още повече, че избирателите му продължават да го подкрепят. И изобщо не разбират защо е цялата тази възбуда, след като Тръмп просто прави това, което им беше обещал - от забраната за влизане на мюсюлмани в САЩ, та чак до стената на мексиканската граница.Единствената надежда за критиците на Тръмп са изборите за Конгрес на 6 ноември догодина. Ако дотогава се натрупа достатъчно недоволство, републиканците може и да загубят мнозинството си. А това означава, че на Тръмп ще му стане много по-трудно да управлява, тъй като полето му за действие ще бъде силно ограничено. И чак тогава, и то при наличието на сериозна причина, може да възникне минимален шанс за импийчмънт.Така че, светът просто няма друг избор, освен да се настрои за четиригодишно управление на Тръмп, който, впрочем, вече е патентовал изборния си лозунг за 2020 година. А той гласи: \"Да запазим величието на Америка!\".", "date": "2017.05.19", "title": " Илюзията за свят без Тръмп"}
{"url": "https://m.offnews.bg/news/Politika_8/I-Borisov-se-posheguva-Shtiah-da-se-pochuvstvam-polaskan-da-me-pokani_656020.html", "text": "В тона на коалиционните си партньори и премиерът Бойко Борисов реши да се пошегува. В коментар за аферата \"ЦУМ гейт\" пред журналисти в Хитрино той заяви, че щял да се почувства поласкан, ако го поканят на среща в ЦУМ.\"Аз щях да се почувствам поласкан да ме поканят в ЦУМ... Шегичка..\", заяви премиерът.  Той коментира срещата си с председателя на Върховния касационен съд (ВКС) Лозан Панов, след която обаче не се появи. Вместо това той прати вицепремиерката и външен министър Екатерина Захариева и правосъдната министърка Цецка Цачева, които изразиха явно несъгласие с предложението на Панов за нови конституционни промени за задълбочена съдебна реформа. В очите на премиера съдебната реформа означава бързо правосъдие: Борисов определи срещата си с Панов като \"регулярна\" и заключи, че прокурорите и съдиите ще работят нормално, след като получат \"военното НДК\". \"Те ще получат една прекрасна сграда, за да работят на спокойствие. Разговаряхме по много теми\", каза Борисов. Той смята, че когато има междуличностни конфликти между висши магистрати и малки политически партии, които се прилепят като \"кърлежи към тях\", нищо добро не може да очаква съдебната система. \"И това му го казах и на г-н Панов. По всички теми на съдебната система може да се разчита на мен, но по никакъв начин да не се обслужват политически партии. Които, повтарям, със своята маломерност, с това че не можаха дори да влязат в парламента, просто пречат дори и на съдиите да постигнат най-доброто, което може системата да направи\", категоричен е Борисов.В коментар за срещата между Цацаров, Дончев и Гергов той каза, че повече е притеснен от срещата в същия кабинет между омбудсмана Мая Манолова и лидера на БСП Корнелия Нинова.  ", "date": "2017.05.19", "title": " И Борисов се пошегува: Щях да се почувствам поласкан да ме поканят в ЦУМ"}
{"url": "https://m.offnews.bg/news/Futbol_18793/Drama-sas-samoleta-na-Shapekoenze-timat-go-zariaza-i-vze-avtobus_656017.html", "text": "Футболистите на Шапекоензе изживяха нови кошмарни минути във въздуха след международен мач. Самолетът на клуба не успя да кацне обратно в града след гостуването на Ланус (1:2) за Копа Либертадорес.Неясен проблем попречи на машината да се приземи в Шапеко. Тя беше насочена към мегаполиса Порто Алегре.Отборът бил поканен да изчака нов самолет. Всички обаче били категорични - ще се пътува с автобус. Никой не се притеснил, че ще трябва да се клатушка над 11 часа по пътищата до дома.Нормално, в Шапе още преживяват кошмара от миналия ноември. Тогава самолетът с играчи, треньори и журналисти се разби близо до колумбийския град Меделин.Загинаха почти всички пасажери. Сред тях и бившият защитник на ЦСКА Фелипе Машадо.Шапе пътуваше към финала на Копа Судамерикана срещу Атлетико Национал. Мач не се състоя, а по молба на колумбийците бразилският отбор беше обявен за шампион на турнира за 2016 година.", "date": "2017.05.19", "title": " Драма със самолета на Шапекоензе, тимът го заряза и взе автобус"}
{"url": "https://m.offnews.bg/news/Obshtestvo_4/Otpuskat-15-uchenicheski-stipendii-za-amerikanski-leten-lager_655925.html", "text": "15 стипендии за международен американски летен лагер на ученици от 12 до 18 години предоставя Лагерът се провежда в комплекс \"Чайка\", Варна.Преподавателите са американци, които имат опит в преподаването на деца и летни лагери.За да кандидатстват, учениците трябва да напишат есе на английски на тема \"Why do you want to get the Camp Golden Gate’s Scholarship? How being part of our camp’s community will help you achieve your future goals?\". То трябва да е в приблизителен обем от една страница.В горния десен ъгъл трябва да попълнят името на училището, своето име, възрастта си и да напишат имейл и/или телефон за връзка.Есето се праща на имейл: scholarship@campgoldengate.com до 17 ч. на 28 май.В стипендията са включени всички нощувки, храната, таксата за интерактивни курсове с преподаватели от САЩ, следобедни и вечерни занимания, една целодневна екскурзия, всички административни такси в лагера. В стипендията не е включен транспортът до лагера и джобните пари.Имената на победителите ще бъдат обявени до 1 юни на сайта на лагера: , и във Фейсбук: ", "date": "2017.05.19", "title": " Отпускат 15 ученически стипендии за американски летен лагер"}
{"url": "https://m.offnews.bg/news/Istoriia_18809/Pogromat-v-Bosilegradsko-15-16-maj-1917-g-Chast-II_656016.html", "text": "Първата жертва е ликвидирана още по пътя между селищата. Дивизионният началник докладва детайли: „Преди да влезе в селото, на около половин километър от него, четата е срещнала италианеца Алфредо Морини, надзирател на мината „Благодат”, и го заклала като овца, като го обрала до стотинка”. Докато другите са българи, което е равно на врагове, то последният е от съюзниците. В подобен момент такива хора едва ли се интересуват от произхода. Изпречилият се случайно на пътя набързо е изпратен при всевишния. Прикритието на униформата си казва думата и в с. Долна Любата. Излъган от външността на преминаващите, вместо да се укрие, излиза да види шествието Стою Яначков Попов. Началникът пресъздава разигралата се драма в диалог: „В този момент един от четниците слязъл от коня си и попитал учителя: „Ти какъв си?” – „Аз съм учител тук.” Веднага след това разбойникът забил ножа в гърдите на нещастния учител, който след 5-6 минути издъхнал”. И в това село се повтаря познатата тактика. Блокират се изходите, за да не се допусне някой да избяга и извести в Босилеград. Основната част се отдава на плячкосване, грабеж, а изоставеното, което не може да се носи, се унищожава. Откраднатото се товари на конете, а домакинският инвентар повсеместно се поврежда. В плен попадат общинският кмет, държавният и секретар-бирникът.Краеведът описва страшната картина: „Разбивали и зимниците, където пиели без мяра люта сливова ракия и вино. 200 четници се разпуснали и всички яли и пили, каквото искали, защото селото е едно от най-богатите в Краището, а селяните плащали кръвен данък без вина и дим се виел над селото им. Това е денят, в който мирните и трудолюбиви селяни били завити в черно. Злите кръвници се веселели и пиели на чужда земя, останала без закрила и помощ, защото чедата й не се връщали от войната, в която мнозина оставили костите си по бойните полета, бранейки отечеството си”. Най-много ядове им създала касата на Стоимен Христов, която не могли да отворят. Зет му Васе избягал с ключовете в гората. Така се появява тъжната за грабителите констатация: „Няма Васе – няма кесе”. Убити са още Аризан Тричков на 62 г., Стоимен Цветков на 56 г., Новко Здравков на 80 г., Ненка Иванова на 64 г., Станчо Христов на 86 г., Глигор Богинаров на 48 г. Тичайки да се скрие, от движение е прострелян 11- годишният Владимир Атов, който умира след време от раната си. В Долна Любата кървавата сметка прави 9 души. Така сборът в двете села се равнява на 25 жертви. Комендантът на Кюстендил отбелязва 22 убити и 6 ранени. Дивизионният началник съобщава за „заклани 21 човека” само в Долна и 3 в Горна Любата, където се упоменава за още жертви, но не се посочва броят им. Статистическите сведения са близки. Между 22 и 25 души, а може би и повече, се прощават с живота си само в предиобеда на 15 май 1917 г.Около 10 ч. четата продължава кървавия си път към отстоящия на 14 км Босилеград. Специално внимание се отделя на осигуряването на достатъчно коне. Постепенно пехотата се превръща в кавалерия. Задигнат е един ат – собственост на Трайко Харизанов, кмет на с. Църнощица. Последният успява да се спаси от явна смърт и организира въоръжена група, която преследва сърбите. Двама негови съселяни обаче нямат шанс. По пътя са заклани Арсенко Големоречки и Йордан Василков на 22 г., като конете им са задигнати. Според Ал. Младенов авангардна задача на четата в този участък изпълнява Васил Цветков, преселил се от Долна Любата в Сурдулица. Тук последният има случайна среща с майка си, която пътува с още двама души. Тя не го познава, но групата е предупредена да напусне пътя. Така те се спасяват по чисто субективни причини. Пощаден е и случайно пътуващият войник Мите Спасов. Той лично е разпитан от Печанац за наличието на български подразделения. Войводата узнава, че подобни в близост няма и възнаграждава боеца със специален пропуск да се придвижи до своето родно село Горна Любата. Доколко подобни сюжети са истина, трудно може да се каже. Животът поднася всякакви изненади, а някои пък се украсяват и придобиват характеристиките на легенди.В ранния следобед четата достига до местността „Воденици”, в близост до с. Босилеград, където се вливат Любатската и Божичката река и образуват Драговищица. Наблюдателно овчарче разпознава сръбските униформи, а изнасилването на няколко заловени жени още повече му служи за доказателство за предстоящото нещастие. То разпространява страшната вест в селището. Четата се разделя на три колони и започва настъпление към 14 часа. Дясната се движи по десния бряг на Драговищица, лявата по пътя за близкото гробище, най-голямата – средна, тръгва направо по шосето.Босилеград е голямо село, в което според последното преброяване от 1910 г. живеят 1224 души. Център е на община, а до 1901 г. и на околия. В него функционират смесена прогимназия и две основни училища, болница, поща, клон на Българската земеделска банка и мирови съд. Сред занаятите се открояват шивачи, обущари, кожухари, грънчари, хлебопекари, бакали, бръснари. Търговията и услугите също са представени. В основната си част хората се занимават със земеделие. Отстои от окръжния център Кюстендил на 43 км.Двете гледни точки на злосторника и жертвата са достатъчни за оформянето на случилото се. Представителят на първата – войводата К. Печанац, свидетелства без заобикалки: „Вървяхме покрай реката, докато в 2 часа пристигнахме в градчето Босилеград. Влязохме в градчето, но гражданството беше известено и избягало, от градчето почти не намерихме никого, само имахме пред градчето сблъсък с някакви техни въоръжени хора и жандарми, които бяха в градчето. Малко по-късно те отстъпиха и ние влязохме в градчето, кого намерихме, убихме, а градчето абсолютно цялото запалихме, така че то се превърна в пепел”. Информацията е твърде обща и не дава възможност за локализирането на конкретни лица и действия. Явно войводата пази конспиративност, защото пленен, дневникът се превръща в доказателство пред съдебните органи. Или пък няма кой знае какво да добави. В това отношение текстът на „Комитския поход в България” е по-обширен.Когато стигнаха до Босилеград,войводата се надяваше да нападне,па си викна с това бяло гърлои дочу го цялата войска:”Напред, братя, завзимайте града,че иначе може да се страда.”Тогава четниците атакувахаи първите залпове направиха.Четвъртата чета беше най-силна,защото от нищо не се е плашеше:„Юруш, напред срещу душманина клет!Няма такъв, който ще й пречи.”Божко Чукич реката прегазии пръв влезе в Босилеград.С тях е момчето Радосав Марков,Станко Аджич с него на брода.Тук е и храбрият Павлович Йован,който не желае нито минута да спре –само тича и с пушката стреля.Тогава на българите зла съдба се случи:добрият юнак от Бучинца, Вуя,останалите след него тичати Вученич Джоко от Балчакв Босилеград влезе, без да отстъпва.Пета чета на Николич Йованаи с тях Миочич Тодор,и с него Гойко Комитлия от Белицав Босилеград влезе като делия.И Братнимир Миочич тогавахукна към Босилеград,а Радонич, наведен делия.Подпоручикът ни беше Илия,останалите всички с него по ред –тичат напред и стрелят в града.Тогава сърбите превзеха Босилегради с жив огън го запалиха.Запалиха сгради и здания,направи се страшна пропаст –магазини и държавни имоти –всичката търговска стока изгоря,тогава назад се повърнаха.Текстът дава кратки сведения за бойните подразделения, имената на ръководителите и отличилите се участници, както и тяхното държание. Основна роля изиграват четвъртата и петата чета. Те са увековечени заедно с проявилите се при атаката. Авторът обаче не е отчел, а и сигурно за целите му не е и необходимо, че за сериозна битка и дума не може да става. По-скоро отпорът е кратък, както констатира Печанац, защото сърбите превъзхождат българските защитници. Последните явно се стремят да осигурят минимално време на цивилните да напуснат населеното място. Така е пропилян факторът на изненадата, използван умело в предходните две селища. Но внушението на „Очевидеца” е необходимо за публиката му, иначе как би се доказало геройството. Какви юнаци може да са хора, превзели без голямо усилие и оплячкосали едно голямо село, определяно от тях като град. По-скоро са в категорията на разбойниците и мародерите.Директорът на прогимназията Петрун Сираков записва покъртителната картина от гледната точка на жертвата. В този ден той заедно с учениците е на екскурзия в близката местност „Кремиково”. Може би и това ги спасява от гибел. Изстрели привличат вниманието му. „Излязох на баира, отгдето се вижда селото. Гледам: полето беше покрито от бягащи жени, деца и мъже по направление към мястото, дето са учениците. Пристигнаха бягащи хора и казаха, че сръбски разбойници нападнали селото. Децата избягаха по направление към Кюстендил заедно с двете учителки, които придружиха сутринта учениците. Престрелката престана. Минаха се около 5 минути и се издигна кълбо дим – запалиха най-крайната къща откъм западната част на селото. След това зачестиха по разни места – накъм източната страна – да се явяват кълба дим и след това пламъци. Аз се отправих към с. Радичевци със сестра ми, двамата” – обрисува палежа директорът и продължава: „Вървяхме бавно. Очите ми постоянно бяха обърнати към горящото село!… Душата ми се свиваше от ужасна болка!… Сърцето ми се късаше от болки!… Когато почнах да слизам към с. Радичевци, селото се съвършено изгуби в дим и пламъци. Само училището и черквата се виждаха. Стълбове дим се издигаха в облаците, подгонени от северния вятър… Цялото пространство – селото и част от полето – представляваха море от дим! Аз едвам се тътрех из стръмнината към селото. Слязохме на шосето и се отправихме по него. Шосето беше покрито с коли, добитък и хора от с. Райчиловци и Радичевци, които бягаха надолу”. Българинът също свидетелства за кратък въоръжен отпор. Фактите се потвърждават взаимно. Хората успяват да се оттеглят навреме, в резултат на което жертвите са единици.Дивизионният началник в споменатия доклад също пресъздава трагедията, разиграла се в бившия околийски център: „Населението, което и през 1913 г. е изпитвало нападение на сърбите, панически е избягало по посока на с. Извор. Така Босилеград останал в ръцете на четата, която почнала да го граби и пали. До 5 часа след пладне ¾ от хубавото и богато село е било в пламъци. Убити са само 4 души – тези, които не са успели да избягат. Двете деца, които не са успели също да избягат, се затворили вкъщи и тук изгорели. Точно в 5 часа след пладне се започнала престрелка по височините южно от Босилеград – това е бил църнощичкият кмет със своите 11 въоръжени селяни. В четата настъпило смут и последната напуснала горящия Босилеград и се отправила за селото Долна Лисина”.Жертви на нападението стават Никола Стоименов на 11 г., Стоян Гергинов на 73 г., Цветко Миладинов и Митре Пейчев на по 70 г. Другите двама остават засега неизвестни. По всичко изглежда, ако броят, посочен в документа, е верен, че се издирват един възрастен и едно дете. Кметът на Босилеград, Йоне Дончев, е лаконичен в определяне на причината за смъртта им – „убит от сръбски четници”. По-директен е вече споменатият му колега Трайко Харизанов от с. Църнощица. Той в смъртния акт на Йордан Василков записва – „убит в местността „Обе-реки” от сръбски разбойници”.", "date": "2017.05.19", "title": " Погромът в Босилеградско: 15-16 май 1917 г. (Част II)"}
{"url": "https://m.offnews.bg/news/Obshtestvo_4/GDBOP-vleze-v-Agentciia-Mitnitci-sled-hakerska-ataka-obnovena_656022.html", "text": "Хакери са пробили системата на Агенция \"Митници\". При акция на ГДБОП са арестувани 23 души, сред които бивши и настоящи митничари. В момента тече обиск в домове, офиси на фирми и служебни помещения в сградата на Агенция „Митници“ в столицата, съобщиха от МВР. Хакерите са създали зловреден софтуер, който чрез въвеждането му в компютърни информационни системи на Агенция „Митници“ осигурява отдалечен достъп до митническите информационни системи. По този начин се приключват различни митнически режими без реално да има движение на стоки. Приключвани са транзити без съответните товарни автомобили да са се явили в митнически пунктове, без реално да е осъществено пренасяне на стоки през границите и без да е извършен какъвто и да е контрол, уточниха от МВР.ГДБОП провежда спецоперация на територията на София, Добрич, Варна, Драгоман и Калотина под наблюдението на Специализираната прокуратура.До момента са задържани 23 души. Сред тях има хакери, представители на търговци, бивши и настоящи митнически инспектори. Трима от арестуваните са действащи служители на Агенцията. В момента се извършват претърсвания и изземвания на банкови касети, тъй като в домовете на служителите са установени множество ключове от такива сейфове. До момента е проверена една касета на действащ митнически служител от Агенция „Митници“ и в нея са открити 80 хил. евро, 45 хил. долара, 10 хил. лева и около 30-40 златни монети, като е възможно тези пари да са с престъпен произход, допълват от МВР. Разследването е започнало през юни 2015 г. При проверки са установени вероятно незаконно приключени транзити. Започналата предварителна проверка от ГДБОП прераснала в досъдебно производство, стартирало през август 2015 г., като действията по разследването продължават и в момента в България и в други държави, една от които Македония. В съседката ни също е задържан митнически служител, уточниха от МВР. Обект на разследване е международна организирана престъпна група, занимаваща се с контрабанда на стоки, без знанието и разрешението на митниците, както и с ползване на компютърни системи за извършване на промени, изтриване, добавяне или унищожаване на компютърни програми. Престъпната дейност се е случвала благодарение на уменията на млад компютърен специалист /21-22г./, който е създал специален софтуер, прехвърлял го е на флашки, предавал ги е на определени хора и е създал възможност чрез отдалечен достъп да се манипулира системата на митниците и да се приключват различни транзити, обясни говорителят на главния прокурор Румяна Арнаудова. Използван е зловреден софтуер, който има за цел да манипулира компютърната информационна система на митниците, за да създаде впечатление, че товарът е преминал през територията на страната. Вирусът предоставя възможност за дистанционен достъп до въпросния компютър. Групата се е опитала, правила е постъпки и в няколко случая е успяла да приложи схемата и на територията на други държави, като смятаме, че моделът на действие е идентичен. Първоначалният сигнал и подозренията са, че по този начин е прикривано пренасянето на дрога, но това предстои да бъде доказано, обясни главният секретар на МВР Младен Маринов.По думите им е било от голямо значение до момента операцията да се извършва тайно, като сега предстоят проверки за най-малко 20 автомобила - защо и как е бил приключен митническият транзит, каква е тяхната съдба, къде се намират в момента.Транспортните средства привидно са превозвали определени стоки, т.е. задействани са транзити от отправно митническо учреждение. Автомобилът е трябвало да премине през територията на България и да излезе от определен митнически пункт, завладян от хакерската атака. Последствията от това са, че, напускайки България, след закриване на транзита на българо-македонската граница например следва възстановяване на ДДС и акциз на изпращача, като мита не се събират. Съдействалите на престъпната група митнически служители са на оперативно ниво и имат достъп до компютърните конфигурации на пунктовете, където е трябвало да се извършва закриването на транзита, обясни зам.-директорът на ГДБОП ст. комисар Стефан Джолев.Утре ще бъдат повдигнати обвинения на лицата, за които според наблюдаващия прокурор има доказателства за участие в групата, обобщи Арнаудова. ", "date": "2017.05.19", "title": " ГДБОП влезе в Агенция \"Митници\" след хакерска атака (обновена)"}
{"url": "https://m.offnews.bg/news/Bojni_18771/Kubrat-Pulev-Iskam-mach-s-Dzhoshua-ne-mi-se-chaka-revansh_656021.html", "text": "Кубрат Пулев настоя за спазване на боксовия правилник и мач с Антъни Джошуа за световната титла в тежката категория на IBF. Но остави вратичка за мач в София, най-вероятно срещу французина Такам, ако британецът хвърли пояса заради мултимилионен реванш срещу Владимир Кличко.Най-добрият български професионален боксьор беше награден от ректора на НСА проф. Пенчо Гешев по случай 24 май. Отличия получи най-успелите студенти на академията. После Кобрата говори пред медиите:\"Скоро ще стане ясно дали ще играя с мач с Антъни Джошуа. В момента се водят преговори. Джошуа води преговори с Кличко за реванш. И ние настояваме да се изправя за световната титла, а не да ги чакаме тях да си играят реванши.Ние сме изпратили писмо до IBF (Международната боксова федерация) с искане да се играе за този пояс. Ако от IBF му отнемат титлата, а те да си играят с Кличко. До няколко седмици ще се знае. Този мач за световната тила може и да е в България”, заяви Кобрата пред portal TV. “Следващият в ранглистата е Карлос Такам, така че може и в България да се играе този мач. За мен това ще е най-голямата радост и съответно трябва да победим. Срещу кого искам да играя? Джошуа или срещу следващия в ранглистата?Аз нямам проблем да изляза срещу, който и да е. Важното е да опитаме, важното е да се борим. Аз имам много енергия, много сила и да бъда първи. Ще е голям плюс за България и за хората”, добави Кубрат Пулев.Многократно писахме, възелът ще се разплете след решението на Владимир Кличко, който кара ваканция в Маями. Той ще обяви през юни дали излиза в реванш срещу Антъни Джошуа. ", "date": "2017.05.19", "title": " Кубрат Пулев: Искам мач с Джошуа, не ми се чака реванш"}
{"url": "https://m.offnews.bg/news/Izvan-terena_18817/Serina-Uiliams-narechena-otvratitelna-butik-ne-j-dava-otstapka-kato_656028.html", "text": "Мениджъри, работещи за луксозната марка обувки \"Gianvito Rossi\", са нарекли \"отвратителна\" тенис звездата Серина Уилямс. За капак са отказали да й направят отстъпки, каквито дават на белите клиенти.Расисткият скандал тръгна от разкритие на Уитни Уилбърн. Дамата е с черен цвят на кожата. Работила е 5 години за луксозната марка в бутика й на Медисън авеню, Ню Йорк.Шеф на магазина е Грейс Мазили. Бизнес дамата проявила враждебност от първия ден на Уилбърн като продавач. Мазили не харесвала цвета на кожата и възрастта на подчинената си. Така поне твърди 46-годишната Уитни.Тя даде пример със Серина Уилямс. След напоително пазаруване звездата поискала чрез своя екип намаление на цените. Мениджърите на бутика отвърнали с расистки коментари. те дали да се разбере, че компанията не държи афроамериканци да носят обувките й.\"Мениджърите се обърнаха към госпожица Уилямс като \"отвратителна\" и отказаха какъвто и да е дискуант\", заяви бившата служителка, \"Когато по-късно получиха молба лично от списание \"Vogue\" за отстъпка, все пак дадоха малка част от това, което правят за белите клиенти\".Според Уилбърн шефката Мазили постоянно правела партита за бутиците с бели служители. Но никога и за този, в който работела цветнокожата продавачка. Уилбърн била уволнена този януари и заменена с много по-млад, бял мъж.Медиите потърсиха служители на въпросния луксозен магазин. Оттам отклониха всякакви коментари с аргумента, че Мазили е по работа в Италия.", "date": "2017.05.19", "title": " Серина Уилямс наречена \"отвратителна\", бутик не й дава отстъпка като на белите"}
{"url": "https://m.offnews.bg/news/Izvan-terena_18817/Leo-Mesi-e-lud-po-sladoled-prigotvian-ot-balgarin_656031.html", "text": "Милиони футболни запалянковци по света умират за Лионел Меси, а той самият примира от кеф за сладолед „Дулсе де лече”. Приготвят му го отбрани готвачи под зоркия поглед на управителя Иван Генов от Пазарджик, който разказа уникални истории пред пазарджишкия вестник \"Знаме\".42-годишният българин е управител на ресторанта „Белависта дел Жардин дел Норте”. \"Дулсе де лече\" е латиноамерикански десерт, подобен на крем карамел, а в този ресторант го приготвят изключително добре.Меси е съсобственик на заведението. Идва поне пет-шест пъти годишно, но Иван е посрещал много футболни (а и не само) звезди и в този ресторант, и в други. Познава отлично старите и млади легенди на Барса, а и каталунците го познават отлично.„Меси е обядвал няколко пъти, но всъщност този ресторант е основен пристан за брат му Родриго Меси, който също е съдружник и всеки ден е при нас. Вечерно време Лео не е идвал, но вие знаете, че той живее извън Барселона в едно имение от три къщи заедно с Родриго (той преди години на два пъти беше на проби в Локо Пловдив, б. р.).Лео Меси е най-любезният спортист, който съм обслужвал и не преувеличавам. Винаги ми стиска ръката, никога не е отказвал снимка или автограф. Той и Роналдиньо са изключително вежливи и възпитани.Меси като собственик не плаща нищо за това, което хапва, но последния път като беше при нас, остави 50 евро бакшиш. Беше на обяд с жена си, двете деца, жената на Родриго и големия му син, както и бащата на Меси.А тук не е прието да се оставят бакшиши. Серхи Бускетс е оставял 20 евро, По 20 са оставяли и Жорди Алба, Шави Ернандес, Гуардиола… Най-големите бакшиши обаче оставяше Роналдиньо”, с усмивка коментира Иван.„Като типичен „гаучо” Меси харесва месо, но не яде много. Повече хапва салата, октоподчета, скариди и белени сварени картофи (patatas hervidas) за предястие, филе от бяла риба на скара или телешко задушено за второ (най-често), както и зеленчуци (варени или на скара), а за десерт наистина умира за сладолед от „Дулсе де лече”. Но опитва от всичко.За пиене - само минерална вода. Нищо газирано, никакви сокове или алкохол. Казват, че диетата му е такава заради стомашни проблеми. Всеки път, когато му поднесеш нещо на масата, благодари и се усмихва, въобще суперлюбезен е с всички.Не говори много, защото е срамежлив. Не е като Пике или Дани Алвеш. Бускетс също е много срамежлив и прави това, което жена му каже. Жената на Лео пък е суперготин и земен човек. За разлика от половинката си, тя пие кока кола и яде всичко”, разказва нашенецът.От клиентите му само двама спортисти не пият алкохол - Меси и Пау Гасол, испанското баскетболно крило на Сан Антонио Спърс. Другите са жадни за бира, вино, а има някои, които минават през доста напитки и свършват с джин тоник. Най-големи „алкохолици” обаче са Роналдиньо и „Ла Бомба” Наваро (гардът на баскетболния „Барселона”, б.р.).Тези хора могат да погълнат огромни количества. Роналдиньо редовно си пиеше по бутилка и половина червено френско вино и на другия ден бележеше в противниковата врата. Но бразилците са корави като българите!Не че сега Роналдиньо няма „последователи”. Преди три седмици сядат на обяд при мен Пике и Лео Меси. Точно 13 часа обедно време е и аз им сипвам вода. Лео ми благодари, а Пике изненадано поглежда бистрата течност в чашата и ме пита какво вино ще му налея…”В Испания Иван е от 15 години, а от тях 12 е в Барселона, но не обича да се задържа на едно място. „Оздравява” ресторантите, които издишат. „В последните 10 години работя за братята Иглесиас, които имат пет ресторанта, а като съдружници с известните готвачи и предприемачи.В „Белависта дел Жардин дел Норте” са съдружници с Лео и Родриго Меси. Открихме ресторанта през юни миналата година. Първите два месеца карахме само на проби и в края на юли го отворихме за клиенти.В момента съм в отпуск и след това започвам в друг ресторант, но имам предложения за работа в Берлин и в Лос Анджелис и се замислям дали да не отида. Тук започна да не ми харесва, а и е доста скъпо”, признава българинът.Иван и цялото му семейство са големи фенове на Барса и често са на „Камп ноу”. После пък футболистите му връщат визитата в ресторантите, в които е бил в последните години.", "date": "2017.05.19", "title": " Лео Меси е луд по сладолед, приготвян от българин"}
{"url": "https://m.offnews.bg/news/Obshtestvo_4/11-anulirani-raboti-na-maturata-po-literatura-nito-edna-na-izpita-sle_656033.html", "text": "11 писмени работи са били анулирани на матурата по български език и литература, съобщи пресцентърът на Министерството на образованието и науката.Деветима от кандидатите са се опитали да препишат. Случаите са от Симитли, Благоевград, Сърница и Дупница, два са случаите в Казанлък, толкова са и в Елхово.Други две работи са анулирани, защото зрелостниците скрили мобилни телефони в себе си по време на изпита - във Видин и Свищов.Тези зрелостници ще трябва да се явят на поправителната есенна сесия тази година, ако искат да кандидатстват в университет.Нито един седмокласник не е бил хванат да преписва, съобщи още МОН.Миналата година бяха анулирани общо 38 работи - 16 заради преписване и 22 заради скрити телефони.", "date": "2017.05.19", "title": " 11 анулирани работи на матурата по литература, нито една на изпита след VII клас"}
{"url": "https://m.offnews.bg/news/Politika_8/Pusnaha-pod-garantciia-profesorite-iskali-podkup-ot-studenti_656035.html", "text": "Двамата професори от Университета по хранителни технологии в Пловдив, които бяха задържани заради искане на подкуп от студентите си, бяха пуснати под гаранция от 5000 лв., съобщи бТВ.В началото на седмицата проф. Симеон Василев и проф. Николай Банков бяха задържани за 72 часа, след като поискали от студенти 300 лв., за да им дадат изпита.Прокуратурата поиска съдът да отстрани от работа двамата преподаватели, а съдебното заседание по делото срещу тях е насрочено за понеделник.", "date": "2017.05.19", "title": " Пуснаха под гаранция професорите, искали подкуп от студенти"}
{"url": "https://m.offnews.bg/news/Obshtestvo_4/Testat-ot-maturata-po-literatura-i-vernite-otgovori_656029.html", "text": "Публикуваме теста от матурата по български език и литература заедно с верните отговори.Те бяха предоставени на OFFNews от Министерството на образованието и науката.Може да ги видите .", "date": "2017.05.19", "title": " Тестът от матурата по литература и верните отговори"}
{"url": "https://m.offnews.bg/news/Temida_18762/Pak-sadiat-Perata-za-svinskite-opashki_656034.html", "text": "Делото срещу Петър Низамов – Перата за незаконен арест на мигранти тръгна днес на втора инстанция - в Окръжния съд в Бургас. То бе образувано след протест на прокуратурата срещу оправдателната присъда на районните магистрати.Низамов заяви, че очаква потвърждение на тяхното решение, а държавното обвинение получавало поръчки „от горе“:„“, каза Низамов.Прокуратурата продължава да поддържа тезата, че именно Низамов, през април миналата година, е вързал трима афганистански мигранти, като противозаконно ги е лишил от свобода. Нови доказателства в тази посока, обаче, няма. Държавното обвинение настоява за осъдителна присъда – 2 години затвор и 1000 лв. глоба. От прокуратурата поискаха отново да бъдат издирени и разпитани тримата афганистанци, които са в неизвестност също от миналата година. Съдът отказа нов разпит. Наблюдаващият прокурор Красимира Кателиева посочи, че дори и Перата да не е участвал лично в „ареста“, то той и хората му са били организирани и са били именно на лов за бежанци в Странджа. В този случай, Низамов е бил помагач. Перата за пореден път посочи, че деянието му е \"\".Окръжният съд в Бургас ще се произнесе до месец.", "date": "2017.05.19", "title": " Пак съдят Перата за свинските опашки"}
{"url": "https://m.offnews.bg/news/Obshtestvo_4/Proveriavat-ima-li-razlika-v-kachestvoto-na-hranite-u-nas-i-v-Zapadna_656027.html", "text": "От 22 май у нас ще започнат проверки, при които ще се сравнява качеството на храните в България и в страни от Западна Европа, обяви на парламентарния контрол днес министърът на земеделието Румен Порожанов.Ще бъдат взимани проби от основни хранителни продукти, които се предлага и у нас, и на територията на ЕС.Проверявани ще бъдат марки шоколади, безалкохолни напитки, сокове, млечни и месни продукти, детски храни и др.Ще се сравняват храните у нас с тези в Германия, Швейцария, Италия, Австрия, Дания, Холандия и Франция, каза Порожанов от парламентарната трибуна, цитиран от БНР.В началото на март се завихри скандал с храните в Западна Европа и Източна Европа. Словашко изследване показа, че еднакви марки храни се предлагат с различно качество в различните държави.Проучване на 22 продукта показа по-лошо качество в продуктите на една и съща марка, предназначени за словашкия пазар.Вишеградската четворка също постави темата, а българското министерството на земеделието още през март заяви, че е недопустимо да има разлика.Проби на храните ще се взимат до 30 юни т.г., а след това се очакват и анализите на Българската агенция по безопасност на храните.", "date": "2017.05.19", "title": " Проверяват има ли разлика в качеството на храните у нас и в Западна Европа"}
{"url": "https://m.offnews.bg/news/Obshtestvo_4/Testat-po-balgarski-sled-VII-klas-i-vernite-otgovori_656030.html", "text": "Публикуваме теста по български език и литература, който се падна на изпита след VII клас, заедно с верните отговори.Те бяха предоставени на OFFNews от Министерството на образованието и науката.Може да ги видите .", "date": "2017.05.19", "title": " Тестът по български след VII клас и верните отговори"}
{"url": "https://m.offnews.bg/news/Drugi_18773/Putin-zhertva-Isinbaeva-sreshtu-Olimpiada_655995.html", "text": "Елена Исинбаева ще бъде махната от ключова позиция в руския спорт, голямата атлетка се явява пречка за изчистване на отношенията с WADA, съобщиха от Световната антидопингова агенция.Двойната олимпийска шампионка хич не си мълчи. Красавицата, която се оттегли от овчарския скок, критикува наказанията срещу руските атлети. Елена е близка със самия Владимир Путин, така че не се трогва лесно.Самата Исинбаева беше наказана да не участва на Олимпиадата в Рио. Санкцията на Русия може да падне след ноември, когато има обжалване. Ченгетата от WADA обаче са категорични - Елена трябва да напусне веднага поста си на шеф в руския антидопингов център.След като бившият президент на световната организация Дик Паунд се опълчи срещу присъствието на Исинбаева, Роб Кьохлер, шеф на комисия, беше ясен: \"До 31 май тази личност ще изчезне\".WADA също така ще представи и нови правила, които позволяват директни наказания са прегрешили федерации или национални олимпийски комитети. Миналата година организацията препоръча изключване на руските атлети от Игрите в Рио. МОК обаче остави всяка асоциация да решава сама.WADA иска правилото да влезе в сила от първи януари, 2018 година. Така Русия ще може да бъде изхвърлена директно от Олимпиадата в Сочи, ако стъпи накриво. Хее-Бом Лий, президент на организационния комитет на Пьончан, потвърди:\"Искаме чисти игри. Знам, че в Русия вършат огромен обем работа, за да покрият критериите. Аз съм убеден, че Русия ще успее. Ние ги приветстваме с добре дошли\". Тези реформи според WADA изключват присъствието на Исинбаева като шеф в руската антидопингова агенция. Жестоките мерки включват още достъп на ченгетата до затворените градове, където се готвят спортистите. Също така моментално предоставяне на биологичните паспорти. Сър Крейг Рийди, шеф на WADA, сподели, че очаква всичко да бъде изчистено до ноември. \"Бордът реши, а аз съм сигурен в добрите намерения, че Русия ще вземе предвид нашите малки условия.След това ще стартира тестова програма, която е част от пътя към пълно изчистване. Очаквам това да се случи през юни\".Дик Паунд, първият президент в историята на WADA, обаче не беше такъв оптимист. \"Русия определено се гаврят с нас, като поставят състезателя по овчарски скок на работа\", каза той, \"Това е показване на среден пръст\".", "date": "2017.05.19", "title": " Путин жертва Исинбаева срещу Олимпиада"}
{"url": "https://m.offnews.bg/news/Politika_8/Ministerstvoto-na-Liliana-Pavlova-shte-e-v-NDK-i-sas-70-sluzhiteli_656025.html", "text": "71 души ще работят в новосъздаденото министерство за българското председателство на Съвета на ЕС на Лиляна Павлова. В основата на министерството ще бъде съществуващият вече Национален център по подготовката и провеждането на българското председателство на Съвета на ЕС, в който в момента работят около 50 души.Щатът ще бъде увеличен на 71 души, от които шестима ще са политически кабинет, а останалите ще са задължителната за всяко едно министерство обща администрация, включително деловодство, финансова дирекция и правна дирекция, обясни пред журналисти Лиляна Павлова.  Министерството ще се помещава на мястото на Центъра - в сградата на НДК, и ще започне да действа на 2 юни. Ще има и говорител на председателството, но от 1 януари 2018 г.Няколко ще са темите, които ще бъдат на дневен ред по време на председателството - Западните Балкани, бъдещето на кохезионната политика след 2020 г., а чисто български акцент ще бъде културно-историческото наследство. Официалното откриване на българското председателство ще е в Народния театър. Подготвя се и културна програма извън столицата. Основните заседания на българското председателство ще се провеждат в Брюксел, като се очаква те да са над 1500. За целта 200 души ще работят в постоянното председателство в Брюксел. Заседанията в България ще са около 200 на брой. В календара на председателството са предвидени 11 неформални срещи на съвета, на министрите, голям европейски неформален съвет. Февруари, април и юни се очаква бъдат най-наситени със срещи на високо ниво.Общо 1200 души ще работят в България и Брюксел по подготовката и провеждането на председателството, които ще преминат специално обучение.Павлова посочи, че за момента не се знае дали предвиденият бюджет от 150 млн. лева ще бъде надхвърлен. Очаква се до седмица да бъде извършен анализ какво е финансовото положение на проектите и дали ще има нужда да се добави сума към някое перо. По думите ѝ по основните направления вероятно няма да се правят корекции. Министърът допълни, че ремонтът на НДК е в сравнително напреднала фаза, но все пак има забавяне в част от дейностите. Крайният срок за завършване на ремонтните дейности в НДК е краят на месец октомври.Срещи ще има и в Резиденция \"Бояна\", където също тече ремонт. В НДК ще бъде изграден специален пресцентър, който ще е с капацитет 130 места, а в него ще работят както българските, така и представителите на чуждестранните медии. ", "date": "2017.05.19", "title": " Министерството на Лиляна Павлова ще е в НДК и със 70 служители"}
{"url": "https://m.offnews.bg/news/Obshtestvo_4/Triabva-li-vseki-sniman-s-natcistki-pozdrav-da-podade-ostavka_655994.html", "text": "Ескалира ли скандалът с нацистките поздрави и с право ли бяха уволнени двама висши държавни служители?В новата анкета Ви питаме дали всеки, сниман с нацистки поздрави, следва да се раздели с поста си.Можете да гласувате до 24 май.Очакваме Вашите мнения и коментари.", "date": "2017.05.19", "title": " Трябва ли всеки, сниман с нацистки поздрав, да подаде оставка?"}
{"url": "https://m.offnews.bg/news/Obshtestvo_4/Albena-ot-Jovkov-na-maturata-po-literatura_655996.html", "text": "АлбенаАргументативен текст върху \"Албена\" от Йордан Йовков се падна на матурата по литература днес.Авторът и произведението бяха обявени пред БНР в 12 ч.На задължителния изпит се явяват 52 553 дванадесетокласници.Матурата започва в 8 ч и продължава 4 часа, а зрелостниците със специални потребности имат два часа допълнително за работа.На пътя между кръчмата и Хорозовата мелница беше се спряла една каруца, готова за път. С тая каруца двама стражари щяха да закарат Албена в града. Из улиците и през дворищата тичаха жени да гледат и тъй като бяха наскачали, както работеха, бежешката се попребраждаха, или пък свличаха ръкавите въз ръцете си. Към каруцата рукнаха и всички ония, които бяха в мелницата, а пък никога там не беше се струпвало толкова много свят, както сега срещу Великден. Горе на баира се виждаше къщата на Албена, отдето щяха да я изведат. Страшното убийство, което беше станало в нея, като че с нещо беше я белязало и отвън и, докато другите къщи бяха измазани и светеха от чистота, с бели стени и сини первази, къщата на Албена беше напусната, зацапана и разкъртена, като че ударена от гръм. Двамата стражари бяха там, единият до вратата, другият до прозореца, а вътре беше Албена.Много неща, много дребни случки, които инак биха останали незабелязани или щяха да се забравят, сега се припомваха и се разказваха не за първи и не за втори път. Всеки искаше да покаже, че е предугадил и усетил нещо. Имаше селяни, които чакаха ред на мелницата още отпреди три-четири дни и затова се смятаха близки свидетели на случката. Някои от тях с най-големи подробности разказваха де и как бяха седели един ден; как най-напред приказвали за щъркелите, че били дошли рано; как после погледнали нивите и заприказвали коя друга година са били също тъй зелени, тъй гъсти и братясали, та е ставало нужда да пущат добитъка, за да ги поутъпче. Чак след това — разказваха те, — като гледали насреща как жените се трепят да мажат и да чистят за Великден, видели и Албена да ходи из двора. И отдалеч, по вървежа и по правата и снага, се познавало колко Албена е хубава. Но нито тоя ден, нито на другия Албена беше слизала на чешмата при кръчмата, или пък на мелницата, дето работеше мъж й Куцар.Ако убитият не беше тоя Куцар, надали някой щеше да го помене. Той беше неугледен, тромав и прост човек, който само работеше и мълчеше. Неуморим като машина, цял посипан с паспал, той мъкнеше тежките чували и, макар всеки ден и всеки час да беше там, срещаха го и го отминаваха, като че не беше жив човек, а вещ. Отначало говореха за него, но колкото да се почудят как е могло такова плашило, като него, да вземе такава хубава жена, като Албена. „Хубавата ябълка свинята я изяда“ — казваха, но после престанаха да говорят и това и повече не се занимаваха с него. Куцара бяха го забравили и в село. Сега някои си спомняха, че през последните дни тоя мълчалив и търпелив човек неочаквано беше станал нещо налютен и ядосан. За него един господар само имаше — Нягул, майстора на камъните на мелницата. Него той слушаше, нему се подчиняваше като роб. Но ето два-три дни преди да стане убийството, когато Нягул му говореше нещо отгоре, Куцар се разтреперваше, мърмореше нещо и го гледаше изкриво, като бик. Изглеждаше, че самият вид и самият глас на Нягула го ядосват.В сряда през страстната седмица се чу, че Куцар умрял, и докато се питаха как и от що, разнесе се слух, че бил убит. Детето му, мъничко дете, едва на две години — и тъкмо в това виждаха пръст божи, — беше казало, че през нощта майка му хвърлила престилката си връз лицето на баща му, а един човек влязъл и зел да се бори с него. Той бил с палто, а на палтото имал кожи. Това беше казало детето и повече не трябваше. Албена се призна и изповяда истината. Но кой беше мъжът — това тя, въпреки всички увещания и заплашвания, не обади.Оттук нататък пръв свидетел по тая работа беше дядо Власю. Човек без работа, веселяк и бъбрица, той всеки ден обикаляше около кръчмата при мелницата, както псетата обикалят касапите. Запият се някои, дядо Власю се попримъкне до тях, смее се с тях, пее с тях и — на масата дойде чашка и за него. Тук, на кръчмата до мелницата, той завари един човек с късо шаечно палто и с кожи на яката. Беше рус, хубавеляк, калпакът му блъснат назад и перчанът му разбъркан. Познаваше се каква магия е паднала на главата му: другите викат, пеят наоколо му, а той като че е глух — все Албена гледа как ходи из двора и все за нея подпитва. Стоя два дни и се изгуби. А на сутринта се чу, че Куцар е убит.Добро момче беше, с него дядо Власю беше ял и пил, но пък и истината не можеше да крие. По неговите думи разбраха кой и отде е тоя човек с коженото палто и го затвориха. Сега следователят го разпитваше в общината. Казвал, че нищо не знае. Може. Но скоро и той щеше да си отземе и също като Албена щеше да си каже правата.— Идат! — извика някой. — Карат я Албена!Навалицата около каруцата трепна; отгоре, откъм баира, идеше Албена и след нея двамата стражари. Всички знаеха, че като последна милост Албена беше поискала да и позволят да се облече, както си иска. Затова беше се и забавила. Ето че идеше пременена, както рядко бяха я виждали.— И защо се е нагиздила — рече някоя, — на сватба ли отива, или на бесило!— И на въжето иска да е хубава.— Пустата и хубост! Тя я изяде…А дядо Власю, който също беше тук, току размахваше тоягата пред себе си. Седи, седи и пак замахне.— Е, дядо Власе — засмя се една булка, — с дяволите ли се биеш? Какво току махаш?— Махам аз. Гледам дали ще стигна да я цапардосам, като мине. Да я храсна аз по главата, че да види. Тук и е съда нея, тази гивиндия…А Албена беше вече близо. Тя вървеше напред, а след нея двамата стражари. Нямаше човек, който да не познаваше Албена, но като я видяха, пак отблизо, всички затаиха дъх. Албена си беше същата Албена, само че не се смееше, очите и не играеха, както по-рано, а наведени под тънките вежди гледаха надолу. Носеше син сукман и къса скуртейка с лисици. Ръцете си държеше смирено отпред, като че отиваше на черква. Но когато тя се намери между двете стени от хора и дигна очи, тоя поглед, който познаваше всеки мъж и който сега беше още по-хубав, защото беше натегнал от мъка, и тия тънки вежди, и това бяло лице — от нея сякаш полъхна магия, която укротяваше и обвързваше. Грешна беше тая жена, но беше хубава. Жените, които се канеха да я хулят, тъй си и мълчаха, а патерицата на дяда Влася не се и помръдна.И в тая тишина, в тия няколко мига стана чудо, обърнаха се и най-коравите сърца, жалост и доброта светна в очите на мъже и на жени.— Мари, Албено, мари, дъще — проплака женски глас, — какво направи, Албено!— Ах, Албено, Албено!Албена се спира.— Лельо Димке — вика тя, — прощавай! — После, като се обърна на другата страна: — Люцо, Тудорки, Савке, прощавайте! Сбогом, сбогом ви на всички!Мнозина вече плачеха. А Албена вървеше все тъй спокойно скръбна, все тъй хубава.— Прощавайте! — извика тя на всички. — Млада съм, сгреших. Прощавайте!Захълцаха хора и се стълпиха към нея. Жените наваляха най-много към нея, а стражарите ги връщаха. Тогава нейде отзад, гневен и разтреперан, се чу гласът на дяда Влася:— Момчета, дръжте, не я давайте. Какво е селото без Албена!Албена стигна до каруцата, качи се и, както беше права, извика още веднъж:— Сгреших. Прощавайте!После седна и замълча. Тогава доведоха детето и — същото, което я беше издало. И като видяха как тя го прегърна и целуна, не остана вече човек, който да не усети сълзи на очите си.Изведнъж мелницата спря. Моторът, който непрекъснато дене и ноще беше тупал горе в железния комин като сърце, изведнъж спря и замлъкна. Помислиха, че нещо се е повредило. Но ето из широките врати на мелницата се показа Нягул, майсторът на камъните, промъкваше се измежду колята и конете и идеше насам. „Може да е спрял мелницата, за да погледа и той“ — казаха си някои.Но Нягул си отвори път, дойде до каруцата и като си облече палтото — късо шаечно палто с кожена яка, — скочи на каруцата и седна до Албена. Ахнаха отвсякъде: ако Нягул се шегуваше, щеше да се смее, а той беше побелял като платно.— Долу! — викна му стражарят и го хвана за рамото. — Слизай!— Няма да сляза — продума Нягул. — Аз убих Куцара.— Какво, какво каза… — завика Марин Чокоя, който беше кметски наместник. — И таз хубава, може ли?Старшият махна с ръка.— Право ли казва? — попита той Албена.Албена кимна с глава и заплака. Около каруцата се натискаше плътна маса от хора. И сякаш сега се отвориха очите на всички и видяха, че и Нягул беше рус и хубавеляк, че калпакът му е бутнат назад, а перчанът му разбъркан. И носеше и той късо шаечно палто с кожена яка. Всичко стана ясно като ден.Завикаха, загълчаха всички. Когато учудването попремина, жалостта към Албена изчезна в един миг. Жените пак я застреляха сочи, пълни с омраза, нейде назад се издигна патерицата на дяда Влася. „Кучката — викаше той, — развали още една къща!“ Връз лицата на мъжете падна облак и макар че за Албена не казваха още нищо, като че не можеха да търпят и Нягула да седи до нея. Но всичко дойде тъй бързо и тъй неочаквано, че никой не знаеше още какво да мисли и какво да приказва.Объркан беше и Марин Чокоя, кметският наместник.— Не може да бъде — викаше той и гледаше като треснат. — Как тъй Нягул… всички го знаем, честен чиляк е, не може. Слезни, слезни, Нягуле!— Карай! — извика старшият, който се беше качил на каруцата.Но Чокоя хвана конете за юздите.— Господин старши, моля, почакайте. Как може, човека има жена, деца. Демире — викна той на кехаята, — я отърчи да повикаш Нягулица. По-скоро!— Карай! — повтори старшият.— Накъде, в града ли?— Не, в общината, при следователя.И каруцата бързо потегли. Една жена дотича откъм мелницата, слаба, преди време остаряла, повехнала. Беше Нягулица. Отначало тя слушаше, без да разбира туй, което й разправяха, след това се втурна след каруцата, но се спря, тръшна се на земята и като закри очите си с ръце, заплака.", "date": "2017.05.19", "title": " \"Албена\" от Йовков на матурата по литература"}
{"url": "https://m.offnews.bg/news/Ikonomika_59/Mareshki-se-obiavi-sreshtu-kontcesiiata-na-letishte-Sofiia_655998.html", "text": "Партия ВОЛЯ се обяви против даването на концесия на летище „София“.Според него, тази сделка ще ощети българската държава.Според него е абсурдно парите от концесията на най-голямата ни аерогара да отиват за спасяването на БДЖ.", "date": "2017.05.19", "title": " Марешки се обяви срещу концесията на летище София"}
{"url": "https://m.offnews.bg/news/Zdrave_18753/Bolnitcata-na-uvolneniia-zam-zdraven-ministar-ne-e-iztochvala-NZOK_656005.html", "text": "Няма опит за източване на здравната каса в болницата „Бургасмед“. Въпреки това има открити нарушения при случая, в който бургазлийка алармира, че й е извършена операция на крака, но само на документи. Случаят доведе и до , който, по това време, е бил управител на лечебното заведение. След разпространения телевизионен репортаж в предаването „Господари на ефира“, в който жена разказва как по документи й е извършена операция, а всъщност й е направена пункция, от здравната каса са проверили случая, уточни регионалният й директор Таня Макшева. Взети са обяснения от лекарите, анкетирана е и пациентката, подала сигнала. Направена е пункция на колянната става, за да се облекчат оплакванията на пациентката. Кодът, който е отчетен от болницата, обаче изисква допълнителни дейности, които да се извършат, поясни Макшева.„“, коментира Макшева. За НЗОК това е сериозно нарушение. Тъй като този случай е надлимитна дейност, тя няма да бъде заплатена. Цената на клиничната пътека е 910 лв. Друга санкция по закон нямаме право да наложим, посочи Макшева.В болницата тече и цялостна проверка, която ще завърши до два месеца.", "date": "2017.05.19", "title": " Болницата на уволнения зам. здравен министър не е източвала НЗОК"}
{"url": "https://m.offnews.bg/news/Obshtestvo_4/Otkas-ot-Vojnata-na-taralezhite-se-padna-na-izpita-sled-VII-klas_656001.html", "text": "Откъс от романа \"Войната на таралежите\" на Братя Мормареви се падна на изпита след VII клас, съобщи БНТ. Седмокласниците трябва да направят преразказ на откъса. Националното външно оценяване за седмокласниците започна в 10:00 ч.На изпит днес се явяват над 55 хил. седмокласници. Седмокласниците работят по втория от трите изпитни варианта. Той беше изтеглен в 8.50 часа днес в МОН.Изпитът на седмокласниците включва два модула - 60 и 90 минути.Вторият модул не е задължителен, но от МОН посъветваха учениците да работят и по него. ", "date": "2017.05.19", "title": " Откъс от \"Войната на таралежите\" се падна на изпита след VII клас"}
{"url": "https://m.offnews.bg/news/Litca_18761/Raperski-istorii-s-Logo5-Wosh-MC-ni-puskashe-rechi-na-Todor-Zhivkov-u_655672.html", "text": "Лого5- началотоВ 9 вечерта съм пред блока на Радо от Лого5, за да взема интервю. Поводи много, рапърите ще издават скоро нов албум. Нарамил съм 6 кенчета бира и звъня, за да ми отворят. В момента, в който набирам номера, виждам, че познат силует се приближава към мен с две двулитровки бира. Перфектен тайминг, Радо е. \"Илийката малко ше закъснее, ама идва\", казва ми, докато се катерим по стълбите.Радо сам поиска да направим интервюто у тях, защото аз пък исках да е на удобно за Лого5 място, на което се случва \"магията\". За блага вест на феновете им, новият логопедски албум се пече, но за него ще си говорим по-късно. У Радо се редяха римите и се бистриха парчета, избираха се и инструменталите.Срещата ни с Лого5 е няколко дни след като рап дуото навърши 12 години. Тъпа възраст за човек - ни да пиеш бира, ни да си играеш в пясъчника. В рапърски години обаче това си е много над пълнолетието. Радо и Илия се познават още от ученици. Първо са били \"райвъл\" графитаджии, после са се сдушили покрай фристайлването и лек-полека са се случили нещата.С Радо сме седнали в хола, когато на вратата се звъни и влиза Илия, който си носи сладолед.\"Копеле, не съм ял сладолед от сигурно 3 години\", почти развълнувано казва г-н Григоров, който е разместил буквите във фамилията си, за да е по-добре познат днес само като Григовора.В началото на интервюто като за фон Радо пуска тазгодишния албум на Григовора и Гената \"Фалстарт\". Който го е слушал, знае колко е добър, който не е - да поправи тази грешка бързичко.Ако все още се чудите кои пък са тези Лого5, спомнете си от преди няколко години парчето , което звучеше от всяко радио и тв канал - е, и тях ги има там, заедно с Рут Колева, Wosh MC и други познати на рап обществеността герои.Радо и Илия се запознават през 2005 година, както сами описват, \"покрай някакви супер странни схеми\".\"Правих графити и така все по-често попадахме в една компания. Но с ръка на сърце мога да кажа, че графитите са нещото, което аз не мога да правя\", разказва Радо.Едно време Лого5 бяха трима - Илия, Радо и Християн. Хлапета от даскало, които са искали да си правят кефа, докато рапират, измислят бийтове или драскат \"тагове\" по стени.\"Ние с Християн станахме нещо като крю, защото се виждахме всеки ден, бяхме в един клас в Английската, докато с Радо се засичахме само в квартала\", спомня си Илия.Когато Християн си взима истински хубав микрофон, всички започват да ходят у тях, за да рапват. \"Аз, Радо и Християн почнахме да си правим някакви неща, запознахме се покрай това с пичовете от Loading in Progress, които вече не съществуват, но с тях беше и Ицака, който сега е Бате Доуен от So Called Crew. Имахме една 7-минутна песен, която беше направо неслушаема\", разказва ни Илия и допълва: \"Имаше някакви бели гълъби, светлини и прозорци в тоя трак\".Двамата логопеди са единодушни, че по онова време са искали да бъдат \"яко абстрактни\". След микрофона, Християн взима и барабани и нещата започват да стават сериозни. В траковете им вече се чува намесата на кавал и китари.\"Тогава имахме някакъв творчески ренесанс и осъзнавахме, че става по-сериозно\", казва Илия.Вселената явно чува и разбира това, защото малко след т.нар. осъзнаване е първата среща на Лого5 с Негъра от F.A.R.S, откъдето всичко тръгва бавно, но славно нагоре.\"Бяхме на един концерт\", започна да разказва Илия, \"на който F.A.R.S подгряваха. Там се запознахме с големите от квартала, които си слушаха рап. Видяха ни, че сме малки и надъхани, а ние през цялото време бяхме: \"Ехааа, тия пичове верно ли са от \"Младост 3?\"\"Всъщност тогава почнахме да си вярваме и че всъщност няма чак толкова \"Бог високо, цар далеко\", казва Радо.Той никога няма забрави как тримата логопеди са стояли с Неги, а телефонът му позвънял. \"С Негъра вече сме се сдушили, говорим си за рап и му звъни телефонът - \"Ало, к'во става, Wosh Mc? Да, да, с мен са.\" Седим си тримата и не можем да повярваме, че Wosh пита за нас. Ми, аре да ходим в Уошия.\"Отишли на гости у Wosh, който на тераската им пускал речи на Тодор Живков, като преди това им казал: \"Чакайте да ви пусна нещо много смешно\".По това време вече са имали един лайф, а след срещата с Wosh MC се запознали с DJ Darkstep, който е отговорен за повечето инструментали в първия и за сега единствен албум на Лого5 \"Петилетка\". Най-популярния трак от него безспорно е песента, която носи името на албума. Целият албум носи една соц зарядка и стилистика, но Радо и Илия казват, че това е станало \"без да искат\".Но за да стигнат до \"Петилетка\", Лого5 преминават през някои структурни промени и спират да са трио. Следващият значим за бандата момент е създаването на лейбъла ILLmate, в който влизат F.A.R.S, Лого5 , Рут Колева, Starteras и Wosh MC.Тогава обаче не е имало социални мрежи, силата на Youtubе е била малка и целият роден ъндърграунд е минавал през форума на сайта 359.\"След като направихме лейбъла, вече го нямаше това детското, а и вече бяхме тръгнали на работа. Колкото да си ъндърграунд, ти се радваш, когато хората ти се кефят\", казва Радо. С него през цялото време се борихме с бирите, а Илия си ближеше сладоледа и някакви ядки без да пие.Човек лесно може да сложи в стереотип и двамата рапери - родени са през 89-та, такива като тях наричат \"деца на прехода\", аз бих цитирал Ъпсурт с . Но сам останах учуден от факта, че трева например двамата изобщо не пушат, а пиенето оставят за след лайф. И наистина, представете си как би било възможно човек да рапира тия лирики, ако не е трезвен. То и трезвен е трудно.С не толкова големи крачки, след създаването на лейбъла, ходене по лайфове с по-отраканите вече рапъри, Радо и Илия започват да мъдрят албума \"Петилетка\". Излиза през 2010-а. \"Шест месеца, след като го пуснахме, само го слушахме и му се кефихме\", разказва Илия. \"Мислехме си, \"оф, най-накрая го направихме\", спомня си Радо. От 2010 досега логопедите нямат нов албум, но пък не се бяха покрили съвсем. 4 сезона участваха в сериала Революция Z, издадоха няколко сингъла като  и , взеха участие и в албума на бийтбоксъра Трашър с песента . Казват, че след \"Петилетка\" ги завъртял животът - гаджета, изнасяния, нова работа, учене. Илия е завършил \"Политология\" в СУ, а за Сашо Томов споделя, че \"не е лош.... преподавател\", но икономиката не му е била много интересна. Томов е писал тройка на Илия, но той сам си признава, че не е учил.\"Ако това на Илия е било отбиване на номера с ученето, не знам моето какво е\", казва Радо. Той е учил в НБУ тонрежисура за кратко. \"За пореден път не отивах на лекция, защото НБУ е на 27 хил. километра със 111, а нашите даваха пари за една от най-скъпите специалности, а пък аз съм без една стотинка в джоба. После си намерих работа, която напуснах, защото не ми даваха да правим турнета. Шефката ми не вярваше, че ще напусна, докато не ѝ се появих с молбата. После записах \"Политология\" като Илия и отидох на две лекции. Когато отивах да си платя семестъра и имаше някаква зверска опашка в СУ, една лелка ми се скара не помня за какво и аз просто се обърнах и повече не се върнах\", разказа ни Радо и допълни: \"Честно казано, не мисля, че някога ще имам висше, а и не мисля, че ще ми трябва някога.\"На сцената Радо и Илия са наистина като . Това им е силата. Дввамата се подкрепят - ако някой вземе, че се задъха, другият поема. \"Може и да се задъхвам от цигарите, ама за това с Илийката още ни викат по лайфове, въпреки че имаме само един албум. Ключът към палатката е да сме бързи и адекватни, че с тия текстове е невъзможно\", казва Радо.При Лого5 няма особена разлика в заряда им, когато иде реч за безплатен ивент или голям концерт в Терминала например. И двамата се раздават на макс, често слизат и рапират при публиката.Цел на разговора ни е и да чуя повече за това какво мислят логопедите за рап сцената у нас, защото всеки, който я познава, знае, че се случва някакъв ренесанс. Излизат все повече нови песни, случват се все повече събития, а гладът за това е нестихващ. В разговора намесвам и темата \"Криско\", на когото гледаме не толкова като на изпълнител, а феномен., казва Радо.Илия пък припомня думи на рапъра Жлъч, който обяснява много добре как се е правил и май още се прави рап у нас: \"Едно време рапът у нас е изглеждал все едно хората само са гледали клиповете, ама не са знаели английски. Виждат яка пичка в клип на Дре и си мислят, че песента е за нея. Нашите пичове просто не са разбрали английски.\"Чуждестранните изпълнители дори да говорят за яки задници, има някакъв пиниз. Според мен е крайно време хората да спрат да слушат бг рап, казва още Илийката.Двамата с Радо са познати под много имена и притежават повече от едно алтер-егота.  и  са само част от обръщенията, които може да ползвате, за да си говорите с тях. Сони Бонанза (Илия) ще направи лайв само срещу определена цена, защото иска да си купи кола - 10 бона за София, 30 хил. за Кърджали. 15 хилки, ако е извън страната. \"Много сме я бистрили тая концепция и сме били яко във филма истински и неистински рап. Но няма такова нещо. Криско е няк'ъв топ, има продукция, която изглежда лачена и е такава. Знае как да ловне масите\", казва Радо.Илия е на сходно мнение: \"Криско си има стил и като чуеш негов трак, знаеш, че е той. Може да е чалгар, обаче е изпълнител с индивидуалност, а това е важно. Не бих хейтвал Криско. Няма смисъл. На кого му пука за твоето мнение. Все едно викаш някакви думи в пещера. Хората се филмират за морала, това ми е проблемът. Естетиката е проблем, не моралът. Клипове за 5 милиона да направят и пак може да не е як. Гледал съм и за без пари клипове по-добри. Обръщайки му внимание, го правя по-важно, отколкото не обръщайки му внимание.\"\"Лае се по грешното дърво. Обръщаме внимание на това, че пее как се друса, а не обръщаме внимание колко тъпо всъщност го пее\", допълва Радо. И тримата сме на едно мнение, че социалните мрежи са една от причините рапът да бележи възход. Радо казва, че интернет е едно от най-значимите неща, които са се случвали евър. Правим съпоставка между фейк нюз и фейк рап. Започва Радо:\"Преди хората не са имали избора фейк нюз/истински новини. Пропагандата вече прозира, когато гледаш нещо наживо във фейсбук. Интернет дава възможността да видиш истината. Естествено, че го има и обратният ефект.  Ако ти решиш да вярваш на Бултаймс и ПИК, ти винаги ще си вярваш на тия неща. Преди са били само такива, сега можеш сам да си провериш информацията. Глупавите хора винаги ще има и не трябва да обвиняваме интернет за това\".Илийката заключва: \"Абе, стига бе. Пълно е с тъпаци. Това е светът, в който живеем\".Илия и Радо са доста активни в социалните мрежи, вторият даже влиза често в по-нагорещени дискусии. И двамата не харесват политиците, но по-важното - на Лого5 не им пука за тях. Питам ги дали гласуват. Илия е малко недоволен: \"А, ние сега ще си говорим за някакви сериозни неща. Много мразя си говоря сериозно. Гласуването е много задоволително чувство. Чувстваш се фреш\".И двамата гласуват, и двамата са непредставени в парламента.\"Боли те к***. Не ми пука. Смятам, че политиката не е това, което ще спаси света\", казва Илия. Какво ще го спаси тогава?\"Хората ще спасят света. Като станат по-добри. Политическата система е много ретро и естрадно нещо. Човек трябва да се стреми да се самоуправлява. Братле, всеки трябва да си върши работата и да не му пука.\"Радо е съгласен: \"С Илийката имаме определено мнения по въпроса и тоя разговор можем да го водим 3 дни и 3 нощи на Карибите. България е франкенщайнски пример за всичко, което е добро и лошо. Каквата и политика да се води у нас - лява, дясна, никаква, ти ако си читав човек, ще успееш. Няма да успеят да те дърпат чак толкова надолу, освен ако някой не тръгне да те ръга с ножа, нали...\"Илия продължава: \"Ще кажа нещо супер мета - братле, хората са супер смешни. Хората са мега смешни неща. Особено, когато се напъват да са сериозни. Копеле, тоя наистина го казва това и го вярва. И наистина е някакъв такъв, дето се кефи на т'ва, което казва. И това го гледам и го наблюдавам в много различни хора, в повечето некачествени хора. Напоследък го виждам и в качествените хора. И е супер смешно как някои хора се натегат. И единственият извод, който имам е, че хората са супер смешни. И те не трябва да бъдат сериозни никога.\"Разговорът продължава с Брекзит, една история от Кюстендил, където им е бил единственият лайф, на който са щели да ги бият и не са им платили. Допиваме и бирата.Ако се надявате в последните редове да видите нещо за новия албум, само това изкопчихме - ще се казва \" Минус безкрайност\" и ще излезе тия дни по Коледа. Туй то. Оставяме на Илия да завърши това интервю.- К'во, финални думи ли?", "date": "2017.05.19", "title": " Раперски истории с Лого5: Wosh MC ни пускаше речи на Тодор Живков у тях"}
{"url": "https://m.offnews.bg/news/Obshtestvo_4/Zhandarmeriia-v-Dzhebel-DOST-i-DPS-se-sblaskaha-na-praznika-na-grada_656003.html", "text": "Привърженици на ДПС и ДОСТ се сблъскаха в Джебел, жандармерия охранява площад \"19 май\" на празника на града. Двама симпатизанти на всяка от партиите бяха отведени от полицаи, съобщи \"24 Родопи\". Кметът на Джебел Бахри Юмер (ДОСТ) говори пред хората, част от които го освиркаха. По време на словото му лидерът на Движението за права и свободи Мустафа Карадайъ и зам.-председателят Хасан Азис се обърнаха с гръб към сцената. До Юмер застанаха генералният консул на Турция в Пловдив Хюсеин Ергани и председателят на изселническата организация „Балгьоч\" Юксел Йозкан. Лидерът на ДОСТ Лютви Местан не се качи на сцената до Юмер, за да не се подклажда напрежението сред хората. На този площад се развяха два вида знамена, но едните са на 28 години, заяви Карадайъ пред множеството и поиска оставката на Бахри Юмер. Днес се отбелязват 28 години от протестите срещу Възродителния процес. На този ден през 1989 година на площада се провежда един от първите мирни митинги на местното население, който някои определят като старт на демокрацията в България. ", "date": "2017.05.19", "title": " Жандармерия в Джебел, ДОСТ и ДПС се сблъскаха на празника на града"}
{"url": "https://m.offnews.bg/news/Futbol_18793/Bitkata-za-Trakiia-v-efir-dnes_655970.html", "text": "15:00 Гуанджоу - Жансу Mtel sport 217:30 Етър - Царско село Диема спорт20:00 Берое - Ботев Пловдив Диема спорт21:00 ЕП до 17 г., Испания - Англия Евроспорт 1", "date": "2017.05.19", "title": " Битката за Тракия в ефир днес"}
{"url": "https://m.offnews.bg/news/Politika_8/BSP-Finansovata-detcentralizatciia-na-obshtinite-buksuva_655972.html", "text": "Финансовата децентрализация на общините буксува, но тя трябва да се случи, заяви зам.-председателят на БСП и член на УС на Националното сдружение на общините Владимир Москов по БНТ. Той подчерта, че е действащ кмет. Според него е нужна категорична политика за общините.„Има такъв съвет към правителството и той трябва да заработи. Има капацитет и Националното сдружение. Има и достатъчно експерти. Въпрос на политическа воля е да се изчисти този проблем”, поясни социалистът и обясни защо не се случва. „Разговаряме с министри и в крайна сметка подписваме едни хубави документи, и всичко остава на хартия. Бюрокрацията трябва да се намали”, обясни Москов. Владимир Москов посочи като най-неотложни задачи осигуряване на поддръжка на инфраструктурата, по конкретно пътната, базите на образованието и здравеопазването, подобряване на ВиК инфраструктурата в градовете и селата, както и осигуряване на достатъчно средства за издръжка на социалните заведения. „Нужни са финансови източници, за да решаваме проблемите на хората”, обясни Москов. ", "date": "2017.05.19", "title": " БСП: Финансовата децентрализация на общините буксува"}
{"url": "https://m.offnews.bg/news/Sviat-_12/SASht-udariha-bojtci-na-Asad-v-Siriia_655992.html", "text": "Американската армия е нанесла в четвъртък въздушен удар в южна Сирия по подкрепяни от Башар Асад сили, които са представлявали заплаха за американски войници и поддържани от тях сирийски бойци, предава Ройтерс, позовавайки се на информация от неназовани официални представители на САЩ. Десетките проправителствени бойци са се придвижвали с танк и строителна техника и игнорирали предупредителни изстрели от авиацията на САЩ, както и опитите от страна на Русия да ги разубеди. Според източник на Ройтерс поразените са имали за цел да установят позиция в близост до град Ат Танф, около който са разположени американската армия и подкрепяните от тях сили. Член на поддържаните от САЩ опозиционни сирийски фракции твърди, че удареният конвой се състоял от сирийски и ирански сили, които се придвижвали към базата Ат Танф, когато влезли в сблъсък с опозицията. \"Информирахме коалицията, че сме атакувани от сирийската армия и иранци в този момент, коалицията дойде и унищожи напредващия конвой\", казва той. Според секретаря по отбраната на САЩ Джим Матис ударът е чисто дефанзивен и не променя ролята на Щатите в Сирия. \"Не. Не засилваме ролята си в сирийската гражданска война, но ще защитим войниците си\", коментира Матис. Инцидентът следва наредените от Доналд Тръмп въздушни удари по сирийската военна база \"Шайрат\" на 7 април. Тогава от кораби в Средиземно море бяха изстреляни близо 60 ракети \"Томахоук\" по авиобазата заради връзка между нея и химическата атака в Хан Шейхун от 4 април. ", "date": "2017.05.19", "title": " САЩ удариха бойци на Асад в Сирия"}
{"url": "https://m.offnews.bg/news/Futbol_18793/Berbatov-obiavi-poreden-ot-Manchestar-IUnajted_656000.html", "text": "Манчестър Юнайтед-ЦСКА може спокойно да бъде кръстен тимът на Димитър Бербатов за благотворителния мач в София на 14 юни. Митко обяви поредната звезда на \"Червените дяволи\". Става въпрос за Дуайт Йорк, шампион от знаменития финал срещу Байерн Мюнхен (2:1) през 1999 г.Досега в отбора на Бербо са изцяло звезди, минали през \"Олд Трафорд\" или \"Българска армия\". Ето какво написа Бербо във Фейсбук:\"", "date": "2017.05.19", "title": " Бербатов обяви пореден от Манчестър Юнайтед"}
{"url": "https://m.offnews.bg/news/Kultura_33/Skandal-istoriia-bliasak-i-golemi-ochakvaniia-na-70-iia-Kan_655976.html", "text": "В сряда бляскаво беше открит най-големият кинофестивал в света. Това съвпадна с обявяването на новия министър на културата на Франция Франсоаз Нисен, която вече заяви, че ще посети фестивала и ще изкачи легендарните стълби с червения килим. Изборът на селекционерите за галата на откриването беше френският филм „Призраците на Исмаел“ на Арно Деплешен, с големите звезди Марион Котийар, Шарлот Генсбур, Матийо Амалрик (който е също и режисьор). Церемонията беше водена от неостаряващата Моника Белучи. Блясък, вечерни тоалети, смокинги, знаменитости – традицията glamour е спазена, но все пак тази година всичко е по-различно - Кан чества 70-тия си юбилей със специално внимание към историята с програмата „Кан Класик“ – 24 прожекции от Официалната селекция, които целят да се подчертае значението на културното наследство, на киното като памет. „Кан поставя престижа на най-големия фестивал в света в услуга на преоткритото кино“, декларират организаторите, като са подбрали стари филми и киношедьоври белязали историята на фестивала, с брилянтно реставрирани копия. Това са филмите, направили Кан бленуваната „земя на кинематографични открития“. Само едно заглавие ще бъде прожектирано на 35 мм лента – „Аталанта“ на Жан Виго, а шедьоври като „Ах, този джаз“, „Срещал съм и щасливи цигани“, „Фтоувеличението“, „Човекът от желязо“ са на цифрови носители и ще бъдат показани в присъствието на тези, които са ги реставрирали и, ако са живи, на тези, които са ги създали.По случай юбилея фестивалът лансира и свое интернет радио, което може да бъде слушано от сайта.И тази година не се размина без скандали в Кан - където се кръстосват гигантски интереси, винаги стават къси съединения. Седмица преди началото фестивалът излезе с комюнике по повод действията на американската платформа за онлайн-гледане Нетфликс, субсидирала два от филмите в селекцията - „Окжа“ на Бонг Джун-хо от Южна Корея и „Историята на семейство Мейровиц“ (Нови и избрани) на Ноа Баумбах от САЩ. «Нетфликс сее раздори на фестивала в Кан», писа «Льо Монд». Проблемът е, че Нетфликс не позволяват филмите им да бъдат гледани в киносалони във Франция и засега позицията им е непреклонна. А в Кан смятат, че премиерата в залите е ключова по културни, но и по икономически причини, заради финансирането на филмите, понеже от всеки билет във Франция се взема такса. Като отчита влиянието на новите технологии, тази година фестивалът отстъпва, но от 2018 всеки филм от Официалната селекция задължително трябва да бъде показан и в салоните в страната.За един фестивал трябват филми, жури, автори и звезди, медии и публика. Вече споменахме най-общо селекцията на Кан - големият конкурс за „Златната палма“ и не по-малко престижния, но все пак втори на „Особен поглед“. Сега на ход е журито, избирано прецизно сред най-изтъкнати кинематографисти, с баланс на географията, половете и кинопрофесиите. Начело на юбилейния 70-ти Кан застава „пънкарят на испанското кино“, режисьорът, който от 1982 е свързан емоционално с Кан – бил е в журито през 1992, представял е повечето си филми, има награда за режисура за „Всичко за майка ми“ ( 1999), но Кан някак не го оценил по достойнство – досега няма «Палма», а последният му филм «Хулиета» разочарова критиците - Педро Алмодовар. В новата си роля той споделя пред «Либерасион», че няма да бъде деспотичен президент, какъвто е като режисьор. Като страстен киноман съвсем естествено взе позиция и по скандала с Нетфликс: «Имам много точна дефиниция за условията, при които трябва да се гледа филм: екранът трябва да е по-голям от стола, на който седиш. От друга страна, правилата вече не са същите и Кан като място, където се защитава авторското кино, е нормално да наложи такива критерии… Ще съдим филмите по тяхното художествено качество, а не по началните надписи, макар добре да знаем кои са филмите на Нетфликс в състезанието… Този зараждащ се дебат е от ключово значение. Занимава ме много, защото засяга не само настоящето, но и близкото бъдеще на киното».Алмодовар е бляскав президент, но неговият екип е не по-малко впечатляващ. Това са Марен Аде, младата немска режисьорка, която миналата година впечатли Кан със сатиричния «Тони Ердман», който за много от критиците беше истинската «Палма»; Джесика Частейн – красива, талантлива и ефирна американска актриса – да си спомним само «Дървото на живота» на Терънс Малик; Фан Бингбинг –китайска актриса с чудовищна популярност в Азия, продуцент и изпълнител на главната роля в сериала «Императрицата на Китай» - 82 серии; Парк Чан-уук – режисьор и продуцент от Южна Корея, с рекордни боксофиси, режисьор на «Госпожицата», филмът, спечелил миналогодишната награда “Vulcain” за артистична операторска работа, считан за един от най-големите режисьори на своето време; Паоло Сорентино, познат на българската публика с «Великата красота» («Оскар») и номинирания за «Оскар» «Младост»; Уил Смит, «мъжът в черно», не е нужно да бъде представян – популярен актьор, но и певец, с две номинации за «Оскар» и две «Грами» награди, освен това ангажиран творец – семейната му фондация решава проблеми на малцинствата. Съставът на журито се допълнва от френската актриса, сценаристка, режисьорка и певица на латино песни Аньес Жауи и една изключителна фигура - Габриел Яред, композитор, написал музиката на стотина филми, който в последно време работи с канадското «дете-чудо» Ксавие Долан.Фестивалът потегли мощно след скандал, в политически «интересна» и напрегната ситуация, между избори, но с неизменния си светски блясък и дори пикантерии. Папараци и зяпачи видяха изпод роклята в «нощно синьо» на Моника Белучи дясната й гърда, открита поради нередност в тоалета… Високото и ниското тук забавно се преплитат. Доброто кино в тъмните зали чертае историята, а непосредствената реалност на червения килим отдава заслуженото на монденските нагласи. Помним, че киното е изкуство, но и гигантска индустрия. Кан е витрина на авторското кино, както и огромен, невидим за камерите пазар. Предстои да откриваме тазгодишните изненади, посоки, тенденции, новодошли. Като не забравяме, че имаме и българска следа… ", "date": "2017.05.19", "title": " Скандал, история, блясък и големи очаквания на 70-ия Кан"}
{"url": "https://m.offnews.bg/news/Intcidenti_6/Streletcat-ubil-dvama-v-Sofiia-e-bashta-na-4-detca_655979.html", "text": "57-годишният стрелец, който вчера уби двама души в столичния квартал \"Витоша\", е и баща на четири деца. Строителният предприемач Драгомир Драгомиров уби на място свои съдружници и рани тежко сина на починалата Стойка Мишева.„Задържаният за двойното убийство в четвъртък в столичния квартал „Витоша” никога не е използвал личното си оръжие в разрез с правилата\", каза пред Нова телевизия адвокатът на Драгомиров Ася Манджукова, която е негов защитник.Една от версиите за убийството на инвеститорите Вячеслав Коев и Стойка Мишева е спор за 100 хил. лева.„В четвъртък за много кратко успяхме да разговаряме с Драгомир. Той не беше в състояние да разговаря въобще. Той не беше на себе си, не можеше да обясни какво, защо и как се е случило. Той видимо беше в шок и не разбираше какво става”, разказа адвокат Ася Манджукова.„Доколкото разговарях с негови приятели и близки, не е имало нищо в поведението му, което да подсказва подобен развой на събитие. Драгомир е бил спокоен човек, не е сприхав, не е избухлив, няма навик да решава проблемите си по този начин\", подчерта тя.\"Драгомир е семеен. Има четири деца, две от които са в неговото домакинство, едното е малолетно. Става дума за човек, за когото властите са преценили, че е надежден и способен да носи оръжие. Той никога не е използвал личното си оръжие в разрез с правилата\", коментира адвокат Манджукова.\"До момента на привличането му като обвиняем, той не знаеше какво е направил. В един момент той ни попита как са хората, ние не му казахме, че знаем как са. Аз не съм сигурна, че той съзнава какви са последиците от това, което се е случило\", коментира тя.", "date": "2017.05.19", "title": " Стрелецът, убил двама в София, е баща на 4 деца"}
{"url": "https://m.offnews.bg/news/Temida_18762/Motoristi-se-sabraha-pred-Sadebnata-palata-dnes-e-deloto-za-smartta-n_655974.html", "text": "Мотористи протестират пред Съдебната палата - днес е първото дело срещу таксиметровия шофьор, който през септември миналата година причини катастрофа, довела до смъртта на 29-годишния Боян Митев.На 22 септември при непозволен обратен завой на булевард \"Симеоновско шосе\" Боян губи живота си. Инцидентът стана около 22 часа. На мястото на произшествието за броени минути се събраха мотористи, които поставиха каските си на земята в знак на почит към загиналия младеж.  Мотористите събират подписка за обезопасяване на \"Симеоновско шосе\" с бетонни блокове, които да не позволяват обратни завои. До момента са събрани над 2000 подписа.", "date": "2017.05.19", "title": " Мотористи се събраха пред Съдебната палата, днес е делото за смъртта на техен приятел"}
{"url": "https://m.offnews.bg/news/Drugi_18773/Niki-Hejdan-ostava-v-krajno-kritichno-sastoianie_655975.html", "text": "Бившият MotoGP шампион Ники Хейдън остава в \"крайно критично\" състояние, съобщиха от болницата в Чезена. Той има сериозни черепни травми след катастрофата в сряда. До него плътно е семейството.35-годишният американец беше блъснат от кола до Римини (Италия), докато караше колелета с приятели по крайбрежието. В неделя той се състезава в поредния кръг на мотоциклетизма в Италия.Хейдън, който сега кара за Red Bull Honda, спечели шампионата на MotoGP през 2006 година. После има няколко подиума.\"Младият мъж все още в интензивното отделение на болницата в Чезена. Той има сериозни и многобройни травми, като тези на главата са изключително тежки\", допълниха от болницата, \"Прогнозите остават неясни\".Припомняме, колата отнесе директно Ники, който се удари в стъклото на автомобила. Шофьорът е невредим. От полицията още няма съобщение как точно се е стигнало до фаталния удар.", "date": "2017.05.19", "title": " Ники Хейдън остава в \"крайно критично\" състояние"}
{"url": "https://m.offnews.bg/news/Drugi_18773/Korina-Shumaher-zaplashena-900-000-evro-ili-shte-ubiia-detcata-vi_655957.html", "text": "Тежки години преживява Корина Шумахер. Съпругата на легендата на Формула 1 е получила съобщение с текст: \"Искам 900 000 евро или ще убия децата ви\", предават световните информационни агенции.25-годишен мъж е изпратил писмото със смъртните закани и поставил ултиматум, че ако до 31 март 2016 г. сумата не бъде преведена по банкова сметка, той ще посегне на младежите. Съпругата на Шуми е подала веднага сигнал в швейцарската полиция.Служителите на реда задържали престъпника, след като са проследили данни от банковата му сметка. Мъжът се е признал за виновен, но не е могъл да обясни мотива за престъплението. За случая се разбира година по-късно.Седемкратният шампион от Формула 1 и съпругата му има две деца - Мик Шумахер, който вече има успехи в моторспорта, и Джина-Мария, която се занимава професионално с конна езда.Семейството живее от години в Швейцария, където шампионът се възстановява от инцидента си във Френските Алпи през 2013 година. Новини за шуми обаче реално няма. Всички слухове за подобрения, уви, засега не са потвърдени. Великият немец е в кома, след като падна лошо на ски преди 3,5 години.", "date": "2017.05.19", "title": " Корина Шумахер заплашена: 900 000 евро или ще убия децата ви"}
{"url": "https://m.offnews.bg/news/Obshtestvo_4/Zapochva-stroezhat-na-novi-kashti-v-Hitrino_655971.html", "text": "Започва строежът на нови къщи в Хитрино, първата копка на мястото на разрушените при взрива на цистерни домове е днес. Строежът на 10-те жилища за най-пострадалите семейства ще бъде извършен безвъзмездно от Камарата на строителите, съобщи бТВ. Строителството ще започне по обяд, очаква се на място да пристигне и премиерът Бойко Борисов.Общо 24 къщи в селото ще бъдат възстановени напълно. Текат основни ремонти и на други постройки, засегнати от взрива.", "date": "2017.05.19", "title": " Започва строежът на нови къщи в Хитрино"}
{"url": "https://m.offnews.bg/news/Obshtestvo_4/11-mln-varianta-za-maturata-po-balgarski-variant-2-na-izpita-sled-VI_655921.html", "text": "Матури52 553 дванадесетокласници ще се явят на матура по български език и литература днес. Над 55 хил. седмокласници пък ще се борят за местата в най-добрите гимназии също на изпит по български и литература.Вариантът за теста за матурата бе генериран в 5.10 ч. тази сутрин от журналиста Виктор Борисов от тв \"България Он Ер\" в сградата на Министерството на образованието и науката. Възможните комбинации на заложените въпроси бяха 11 718 750. Матурата започва в 8 ч. и продължава 4 часа, а зрелостниците със специални потребности имат два часа допълнително за работа.Авторът и произведението, по които ще пишат те, ще станат ясни в 12 ч., съобщи пресцентърът на МОН.Вторият от трите трите изпитни варианта за седмокласниците бе изтеглен в МОН в 8.50 ч. от репортера на БНТ Елиана Димитрова. Изпитът им започна в 10 ч.След 15.30 часа на сайта на МОН ще бъдат публикувани изпитните варианти и ключ с верните отговори и за двата изпита.Системата за наблюдение на тазгодишните матури ще позволи индивидуален мониторинг на всяко едно от местата, на които ще седи ученик. Това ще позволи компютърен анализ при съмнение за преписване, съобщи пресцентърът на Министерството на образованието. За целта всяко място в класните стаи ще бъде номерирано и за всеки ученик е определено конкретно място.За държавния зрелостен изпит по български са осигурени 4049 камери. Няма да има зала без видеонаблюдение.Картината от камерите ще следят в реално време 50 представители на МОН и на регионалните управления на образованието.13 500 квестори ще следят за реда. Във всяка зала ще има по двама, още двама ще пазят в коридорите, квестори ще има и на входа на всяко училище.При провеждането на матурите като наблюдатели имат право да присъстват и до трима представители на родителите на ученици от училището, където се провежда изпитът. Имената им са уточнени месец преди изпитния ден от настоятелството, а в училищата без настоятелства - от родители на ученици в десети и единадесети клас.ДЗИ по български ще има в 663 училища и общо 4099 зали.От тази година има 20 мониторингови центъра в цялата страна. Създадени са и мобилни групи със специализирано високотехнологично оборудване, които да наблюдават процеса. Нова мярка за сигурност са и модулите на матурите.За първи път тази година всички зрелостни изпити ще се оценяват електронно в 41 центъра за оценяване.Учениците трябва да са в училищата 15 минути по-рано и да носят документ за самоличност, служебната бележка за допускане до изпита и химикал с черен цвят.Ученикът не може да излезе от изпитната зала, преди да е предал работата си по съответния модул.Изпитите по четири предмета са разделени на два модула – математика, химия и опазване на околната среда, физика и астрономия, както и по биология и здравно образование. Останалите изпити се състоят от по три модула с различна продължителност.Първият модул по български продължава 1 час и се състои от 30 въпроса със затворен отговор, които носят максимум 30 точки. Вторият също е един час и включва 10 въпроса със свободен отговор и работа с текст, като носи до 40 точки. Третият модул е интерпретативно съчинение или есе, което носи останалите 30 точки до общия сбор от 100.Писмените работи от тазгодишните матури ще се проверяват на компютри в 41 оценителски центъра в цялата страна.Новият начин изцяло ще замени досегашната система на оценяване, при която всички проверители се събираха в столицата и четяха работите на абитуриентите на хартия. Ще се спести време и ще се опрости процесът, тъй като няма да се налага оценките да бъдат пренасяни от хартия на компютър, и ще бъдат избегнати евентуални грешки при пренасянето на резултатите.Тази пролет МОН е ангажирало 682 оценители. Всяка работа ще се проверява от двама души.Вижте  и .", "date": "2017.05.19", "title": " 11 млн. варианта за матурата по български, вариант 2 на изпита след VII клас"}
{"url": "https://m.offnews.bg/news/Ikonomika_59/Otvariat-ofertite-za-oshte-16-kilometra-ot-Hemus_655923.html", "text": "Днес в Агенция „Пътна инфраструктура“ ще бъдат отворени ценовите оферти на допуснатите участници за изработването на технически проекти и строителството на 16,3 км от автомагистрала „Хемус“ - участъкът между пътните възли „Белокопитово“ и „Буховци“ в посока Търговище. Индикативната стойност на обществената поръчка е 133 млн. лв. без ДДС.Автомагистралната отсечка ще бъде с по две ленти за движение в посока, две ленти за спиране, средна разделителна ивица, водещи ивици и банкети. Предвидено е изграждането на 6 виадукта, на пътен възел за връзка с път III-5102 Мировец - Певец, на нова връзка с път I-4 Шумен - Търговище при п. в. „Белокопитово“, на мост и 11 пресичания със селскостопански пътища.Срокът за „Изготвяне на технически проект и строителство (инженеринг) на обект: АМ „Хемус“, участък от км 310+940 до км 327+260“ е 910 дни.", "date": "2017.05.19", "title": " Отварят офертите за още 16 километра от \"Хемус\""}
{"url": "https://m.offnews.bg/news/Ikonomika_59/Po-12-chasa-bez-voda-v-chasti-ot-tcentara-i-Mladost-1_655959.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Заради инвестиционен проект за подмяна на уличен водопровод пред бл. 78 в „Младост“ I, се налага спиране на водоподаването от 9:00 до 21:00 часа на бл. 78, бл. 79, бл. 79А, бл. 79В, бл. 73, бл. 74, бл. 74А,бл. 75, пазар „Младост“ IВъв връзка с присъединяване на нов уличен водопровод към съществуващ на бул. „Патриарх Евтимий“ в Център, се налага спиране на водоподаването от 9:00 до 21:00 часа на бул. „Патриарх Евтимий“, бул. „Витоша“, бул. „Ген. М. Д. Скобелев“. Изграждане на сградно водопроводно отклонение на ул. „Георги Бенковски“ в Център налага спиране на водоподаването от 10:00 до 18:00 часа по ул. „Св. Св. Кирил и Методий“ от ул. „Георги Сава Раковски“ до ул. „Бачо Киро“. Поради изграждане на сградно водопроводно отклонение на ул. „Бяло поле“ в „Манастирски ливади“, се налага спиране на водоподаването от 10:00 до 18:00 часа на ул. „Бяло поле“, ул. „Българска легия“, ул. „Проф. Велизар Велков“, ул. „Майстор Миленко Радомирец“. ", "date": "2017.05.19", "title": " По 12 часа без вода в части от центъра и Младост 1"}
{"url": "https://m.offnews.bg/news/Sviat-_12/Shvetciia-ottegli-obvineniiata-sreshtu-Dzhulian-Asandzh_655997.html", "text": "Шведската прокуратура заяви днес, че прекратява предварителното разследване на обвиненията за изнасилване срещу основателя на Уикилийкс Джулиан Асандж, слагайки края на седемгодишна юридическа сага, предаде Ройтерс, цитирана от БТА.Главният прокурор Мариан Ню днес реши да бъде прекратено предварителното разследване срещу Джулиан Асандж за предполагаемо изнасилване, се казва в изявлението на прокуратурата.45-годишният Асандж живее в еквадорското посолство в Лондон от 2012 г., където намери убежище, за да избегне екстрадиране в Швеция заради обвиненията в изнасилване, които той отрича.След обявяването на решението създателят на Уикилийкс публикува в Туитър снимка, на която показва задоволството си от факта. Въпреки това от британската полиция, цитирани от \"Гардиън\", предупреждават, че той ще бъде арестуван, ако напусне посолството. Причината е далеч по-маловажно нарушение, уточняват властите. Става въпрос за неявяване пред съда след освобождаване под гаранция.   В публикация на страницата на Уикилийкс в Туитър се казва, че засега британските власти не потвърждават дали са получили искане за екстрадицията на Асандж в САЩ. ", "date": "2017.05.19", "title": " Швеция оттегли обвиненията срещу Джулиан Асандж"}
{"url": "https://m.offnews.bg/news/Zimni_18801/Medalist-ot-Sochi-progovori-sled-5-mesetca-koma_655966.html", "text": "Медицинско чудо зарадва не само феновете в Швеция. Бронзовата медалистка от Олимпиадата в Сочи 2014 в дисциплината ски крос Ана Холмлунд беше изведена от състоянието на изкуствена кома след пет месеца.Шведката удари сериозно главата си при падане на тренировка в Италия. 29-годишната Холмлунд пострада в Болцано по време на подготовката си старт от Световната купа по ски-свободен стил в Северна Италия.От шведската федерация по ски обявиха, че Холмлунд е в състояние да отговаря на въпроси. Нещо повече, вече може да напусне болницата в Стокхолм и да се прибере в родното си място през лятото.Ана е доста известно име в ските. Освен бронза от Сочи тя има и две победи в Световната купа в същата дисциплина. Също и шесто място от Олимпиадата във Ванкувър.Участва с по-малък успех и на фрийстайл. Там шведката печели бронз от световно първенство. ", "date": "2017.05.19", "title": " Медалист от Сочи проговори след 5 месеца кома"}
{"url": "https://m.offnews.bg/news/Kultura_33/Rekord-Prodadoha-kartina-na-Baskiia-za-nad-110-mln-dolara_655967.html", "text": "Картина на американския художник Жан-Мишел Баския беше продадена вчера на търг в Ню Йорк за рекордните 110,5 милиона долара, съобщи Франс прес.Голямото платно /1,83 м на 1,73 м/, озаглавено \"Без име\", представляващо черна глава на син фон, се сдоби с новия си собственик само 10 минути след началото на наддаването в аукционната къща Сотбис.Предишният рекорд датираше от май 2017 година. Друга картина без заглавие и с огромни размери /2,38 м на 5 м/ беше продадена за 57,2 милиона долара на търг, организиран от Кристис. Вчерашната продажба е ново доказателство, че близо 30 години след смъртта си, на 27 годишна възраст в резултат на свръхдоза, Баския продължава да е едно от култовите имена в съвременното изкуство, отбелязва АФП.", "date": "2017.05.19", "title": " Рекорд: Продадоха картина на Баския за над 110 млн. долара"}
{"url": "https://m.offnews.bg/news/Temida_18762/Tcatcarov-za-TcUM-Gejt-Mozhe-bi-i-az-triabvashe-da-pusna-klip_655969.html", "text": "\"Няма да слизам на нивото на тези, които създадоха ЦУМ-Гейт и да коментирам битовизми кой как влязъл на тази среща. Тя не е била тайна, а на 200 метра от Съдебната палата, не през нощта, а през деня, заедно с охраната ми от НСО. Няма да разкрия нищо, защото човек трябва да притежава елементарна коректност и възпитание. Може би и аз трябваше да пусна клип в интернет.\"С тези думи главният прокурор на България Сотир Цацаров коментира пред БНТ скандала ЦУМ-Гейт, завихрил се след среща на обвинител номер едно с политика Георги Гергов и бизнесмена Сашо Дончев.\"След като упражненията върху моето име приключиха, може би е време и аз да кажа няколко думи. Срещата не е била тайна, нито нерегламентирана поради простата причина, че регламент за такива срещи не съществува. Дайте да създадем такъв регламент, но не само за мен, но и за другите членове на Висшия съдебен съвет или дори и за представителите на изпълнителната власт\", коментира Цацаров.Той попита риторично защо се мери с двоен аршин неговите действие и тези на председателя на Върховния касационен съд Лозан Панов.\"А нормално ли е председателят на ВКС да се среща с адвокати от най-маститата кантора в София или да се среща с лидери на партии\", попита Цацаров.\"Познавам добре Панов и устойчивостта на характера му. Върховен съд и съдии ще има и след Панов. Прокурори ще има и след Сотир Цацаров. Не може да въвличаме институциите в лични конфликти. Ако някой желае да го прави, аз няма да влизам в неговия тон\", каза още главният прокурор.", "date": "2017.05.19", "title": " Цацаров за ЦУМ-Гейт: Може би и аз трябваше да пусна клип"}
{"url": "https://m.offnews.bg/news/Tenis_18788/Vilander-podskaza-na-Grigor-Dimitrov-kak-da-specheli-Rolan-Garos_655981.html", "text": "Легендата Матс Виландер никога не е крил симпатиите си към Григор Димитров.  Бившият номер 1 в тениса и настоящ коментатор на \"Евроспорт\" даде ценни съвети на българина преди \"Ролан Гарос\".   \"Григор Димитров определено трябва да е подготвен за всичко в Париж, където очакванията и напрежението са големи, а желязната воля и непримиримият характер са задължителни\", сподели шведът пред tenniskafe.com.„Според мен, Григор трябва да поработи върху тактиката си и да стане малко по-постоянен. На клей трябва да играе повече с топ спин и да е по-агресивен от форхенд. Да се опитва да диктува точките“.Виландер коментира и загубата на Гришо тази седмица:  „Гледах го в Рим. Да, Хуан Мартин дел Потро е опасен и добър, но все пак… Димитров се движи отлично по корта и това е прекрасно качество на твърда настилка и на трева, но на клей не можеш да си позволиш да играеш в защита прекалено много. Трябва да си инициаторът, а тактиката ти да се осланя на агресията. Не е нужно да търсиш безразсъдни уинъри, разбира се.“„По такъв начин Григор игра на Australian Open и той трябва и ще играе така в Париж. Ако има правилната нагласа, когато пристигне в Париж, говорим за възможни 5 сета на клей, ще е много труден за побеждаване.„Ако иска да стане най-добрият, трябва да е по-постоянен, по-агресивен и да диктува точките\", допълни тенис специалистът.Гришо наистина играе много добре на червени кортове в последните два турнира, но се срива необяснимо, докато води в резултата. Така стана срещу Доминик Тийм в Мадрид, историята се повтори и с Дел Потро в Рим.", "date": "2017.05.19", "title": " Виландер подсказа на Григор Димитров как да спечели \"Ролан Гарос\""}
{"url": "https://m.offnews.bg/news/Kultura_33/Fest-na-nestinarstvoto-skara-Sofiia-i-Tcarevo_655980.html", "text": "Първият Фестивал на огъня и нестинарството в София, който ще се проведе утре пред Паметника на Съветската армия, скара столицата и Царево.  Купонът под мотото „Да запалим и съхраним огъня български” ще е от 17 до 22 часа. Организатори на събитието са Български арт и фолклорен център „Нестия“ и Фондация „Бъдност за талантите на България“, с подкрепата на Столична община. Фестът е посветен на 21 май – Ден на Св. Константин и Елена и Ден на нестинарите.  „Община Царево като пазител на Нестинарския ритуал обяви категоричното си несъгласие „шоу“, свързано с огън и проведено в центъра на град София, да бъде наречено Нестинарство. Спазването на Нестинарския обичай не е просто влизане и танц в огъня, то е ритуал спазван, следен и изпълняван години наред по строго определен календар, единствено и само в Странджа.На 30.09.2009 година Нестинарството е включено, като нематериално културно наследство на човечеството, в списъка на Организацията по образование, наука и култура на Обединените нации (ЮНЕСКО). При описанието му изрично е посочено, че в автентичен вид то се изпълнява само в с. Българи, община Царево, в нощта на 3 срещу 4 юни. Всяко друго негово провеждане извън пределите на Странджа е използване на думата „Нестинарство“ с цел привличане интереса на зрителите.Община Царево притежава Свидетелство за регистрация на марка „Нестинари“ с рег. 89814/10.11.2014г. и е в готовност да търси правата си по съдебен път.Като пазител на хилядолетна традиция Община Царево днес изпрати писмо до Министерство на културата, в което се заявява несъгласието на Общината Нестинарския обичай да бъде използван и осквернен, като бъде имитиран в центъра на столицата.От Нестинарската общност в Община Царево категорично заявиха, че не биха участвали в подобни изяви и фестивали, които имат за цел да привлекат зрители, а не да покажат на хората един пазен и съхранен във времето обичай.Нестинарският ритуал ще бъде спазен в автентичния си вид на празника „Св. Св. Константин и Елена“ - 3 и 4 юни в село Българи община Царево.За да се потопите в магията на Нестинарството и да станете свидетели на изпълняването на целия обичай, което не се състои само от „танц в огъня“ сте добре дошли и тази година в странджанското село Българи.“ Организаторите на Фестивала на огъня и нестинарството в София, който ще се състои на 20 май в София пред Паметника на Съветската армия, Княжевска градина, в отговор на обвиненията на община Царево, че комерсиализирме нестинарството като обичай изказваме огорчението си от тези нападки.Нашата цел с този Фестивал е не да комерсиализираме, защото празника е безплатен за зрителите, а да популяризираме този така харесван от българите обичай. Ние не го крадем от село Българи, където той се изпълнява в автентичен вид всяка година на 3 юни, а напротив във всички наши изказвания изтъкваме точно тази традиция и каним всички гости на нашия Фестивал в София да видят обичая в автентичния му вид именно в село Българи, община Царево.Огорчени сме от това, че добрите ни намерения срещнаха отпор и негативна реакция от страна на община Царево.Да, в София ние ще пресъздадем и ще покажем на мащабна открита сцена пред хиляди зрители нестинарския танц, защото това е един красив български ритуал, ще разкажем за него и това, че в автентичен вид се изпълнява само в село Българи, община Царево и наистина смятаме, че ще Запалим огъня български в душите на българите- гости и зрители и благодарение на Фестивала в София, тази година на 3 юни в село Българи ще има много повече хора, които ще отидат да видят нестинарството в автентичния му вид.Изказваме извинение на община Царево, ако с организацията на Фестивала в София сме ги засегнали, но всички знаем, че нестинарския танц се изпълнява на различни места в България и то именно от нестинарите от Странджа и досега не сме видели негативна намеса на община Царево и затова не разбираме защо решиха точно сега да реагират отрицателно, при положение, че ние разговаряхме с тях и ги уверихме в добрите си намерения.Означава ли това, че за всеки един български обичай, ако бъде пресъздаден на друга сцена извън автентичната такава ще се реагира по подобен начин. Нека тогава да се създаде закон къде в кои населени места в България кои точно български обичаи и ритуали могат да бъдат изпълнявани и кога и да се упоменат глобите и наказанията за неспазване на закона. Тогава ще се съобразим с него или неспазвайки го ще отговаряме пред наказателните органи. Дотогава сме отговорни само пред съвестта си. Въпреки всичко ние сме положително настроени, защото обичаме българските обичаи и традиции, благодарни сме, че имаме село Българи и нестинарството и ще продължим да ги популяризираме.Очакваме ви на Фестивала на огъня и нестинарството на 20 май /събота/ от 17.00ч пред Паметника на Съветската армия, в Княжевска градина, София . ДА ЗАПАЛИМ И СЪХРАНИМ ОГЪНЯ БЪЛГАРСКИ!На 21 май (неделя) от 11.00 часа ще се проведе двучасов фолклорен фестивален концерт и Софийско неделно хоро, информира Столична община. ", "date": "2017.05.19", "title": " Фест на нестинарството скара София и Царево"}
{"url": "https://m.offnews.bg/news/Politika_8/Ninova-poiska-ostavkata-na-Valeri-Simeonov-GERB-izvinenie-za-prestapl_655982.html", "text": "Лидерът на БСП Корнелия Нинова поиска оставката на вицепремиера Валери Симеонов от парламентарната трибуна тази сутрин. Тя прочете декларация на партията си по повод скандала с хитлеристки поздрав, отправен от зам. министър от председателствания от Симеонов Патриотичен фронт.\"Зам.-министър в правителството с хитлеристки поздрав и вицепремиер с майтапчийски снимки от \"Бухенвалд\", докъде докарахте европейска България? Заради властта и парите ли сте готови да пренебрегнете изконни европейски и български ценности? Искаме оставката на Валери Симеонов\", заяви Нинова.\"Понеже си позволявате да обвързвате случая с казаното от Крум Зарков, няма да пренебрегна този въпрос“, коментира тя. „Ние сме различни от вас и отликата е в следното - когато Крум Зарков произнесе тази реплика, БСП я определи като грешка. ГЕРБ определя днешната ситуация като майтап, подчерта Нинова. - Казах на Крум Зарков веднага и светкавично трябва да се извиниш и той го направи. Бойко Борисов каза: На всеки се е случвало в командировка да си прави такива майтапи.\" За вицепремиер Симеонов, който нападате по този некоректен начин - той нито има нацистки наклонности, това са клевети, манипулации и лъжи и вие го знаете много добре. Това каза Волен Сидеров в декларация от името на ПГ на „Обединени патриоти“ в отговор на декларацията на БСП.Лидерът на БСП се опитва да напада „Обединени патриоти“ по един некоректен начин, да посочи, че ГЕРБ са взели за партньор някои, които са съмнителни като политическа коректност“, коментира той. „Едно издание е направило провокация срещу Валери Симеонов, такива срещу мен са правени десетки пъти, знам много добре, когато има медийни атаки как могат да ти вкарат в устата нещо, което не си казвал“, обясни Волен Сидеров. „Правите тази атака, защото видяхте, че в това правителство започва истинска работа“, допълни той. „Призовавам към разум и умереност, наистина да гледаме същината на нещата и действията. Валери Симеонов е деен и енергичен човек, иска да свърши нещо, знам го и съм сигурен“, заяви Волен Сидеров. „Критикувал съм го толкова остро, както никой не го е правил, но знам, че има качества да свърши нещо. Ако го нападате, че казал нещо си на някакъв вестник, което не е предадено коректно, това означава, че търсите не добрия, не политическия, не принципния начин на критика“, каза още той.ГЕРБ също излезе с декларация: \"Недостойната кампания, което прави БСП и нейните обръчи в този парламент – партията ДПС, която също според мен е част от небългарските обръчи в нашата политика, поведоха една недостойна кампания още в самото начало на кабинета „Борисов 3”, прочете от парламентарната трибуна депутатът от ГЕРБ Антон Тодоров. \"Днешната боркиня с корупцията г-жа Нинова би трябвало да отговаря на конкретни въпроси. Ако в България имаше съд и прокуратура, тя отдавна трябваше да е на хладно и тъмно място\", заяви Тодоров.„Тези хора, трябваше най-накрая да се извинят за престъпленията на БКП и за своите престъпления по време на 28-годишния преход. Г-жа Корнелия Нинова каза, че БСП никога не е участвала в приватизация и не е участвала в това, което нарича „сдружения за кражби и грабежи”. А приватизирането на външно-търговското дружество „Техноимпекс”, което само в една столица – Хараре има активи за милион и половина? Тя, което приватизира с РМД за сумата от 70 хил. долара. Как ви се вижда? Това участие ли е в бандитска приватизация?”, попита Тодоров.Във връзка със заявеното от БСП, че зам.-министърът на външните работи Георг Георгиев е твърде млад, за да заема поста, Тодоров заяви: „На 34 години Жан Виденов стана министър-председател и доведе до такава сполука България, че милиони българи излязохме на улицата и ги свалихме с камъни и дърве”. След декларацията на ГЕРБ парламентарната група на \"БСП за България\" напусна пленарната зала.", "date": "2017.05.19", "title": " Нинова поиска оставката на Валери Симеонов, ГЕРБ извинение за престъпленията на БКП"}
{"url": "https://m.offnews.bg/news/Lajfstajl_18806/Kakvo-e-Dark-Web-i-kolko-opasno-e_655683.html", "text": "Dark Web е термин, който се отнася конкретно за колекция от уебсайтове, които съществуват в криптирана мрежа и не могат да бъде намерени чрез традиционните търсачки или посетени от традиционните браузъри. През 2013 година правителството на САЩ успява да разбие Dark Web.Почти всички сайтове на т.нар. Dark Web скриват самоличността ви с инструмента за криптиране на име Tor. Можете да го използвате, за да скриете местоположението си, така че да изглежда, че сте в друга държава.Голяма част от информацията в това интернет пространство е безобидна, но най-големите сделки с наркотици, свръзки между терористи, прояви на педофилия и продажба на деца, жени и т.н. се сключват именно в Dark Web.Това е и мястото, в което хакерите продават и купуват информация.Двата термина понякога се използват като синоними, но не се отнасят до едно и също нещо. \"Deep Web\" са всички уеб страници, които търсачките не могат да намерят.Deep Web включва Dark Web и всички потребителски бази данни, e-mail страници, уеб-форуми, изискващи регистрация и страници зад paywalls.", "date": "2017.05.19", "title": " Какво е Dark Web и колко опасно е?"}
{"url": "https://m.offnews.bg/news/Politika_8/Protesten-marsh-sreshtu-modela-TcUM-shte-se-provede-na-23-maj_655983.html", "text": "На 23 май от 18.00 часа в София ще се проведе марш на граждански организации, който е в защита на съдебната реформа и срещу статуквото в правосъдната система. Протестът е  от инициативата \"Правосъдие за всеки\" и минава под наслов: \"Няма да мълчим\". \"Моментът е преломен! Държавата ни се разпада, овладяна от олигархията, която е превзела всички власти. Имаме парламент без реформаторски партии, правителство, което явно няма намерение да продължи съдебната реформа, и правосъден министър, който я обяви за приключена само преди година\", се посочва призива за протеста. В текста се посочва, че в символ на Висшия съдебен съвет (ВСС) са се превърнали \"кървавите \" - \"еманация на страха и зависимостите от политиците и мафията\". \"Всеки опит на независимите и почтени магистрати да повдигнат там въпросите за върховенството на правото или спазването на морала и закона се сблъсква или със стена от мълчание, или с водопад от хули, обиди и заплахи\", се посочва още в текста на призива. От \"Правосъдие за всеки\" уточняват, че вече има опит за публично заклеймяване и \"може би дори за бъдещо отстраняване от поста на председателя на Върховния касационен съд, само защото не следва линията на пълно подчиняване на Съда на прокурорската воля!\"Посочва се, че главният прокурор \"се изявява като самодържец\", който не дължи отчет и обяснения на никого. \"... а моделът ЦУМ явно е новият символ на паралелната власт\".\"Имаме и президент, който явно не мисли, че има проблем в сенчестите контакти на висши магистрати и в заплахите към свободни медии!\", се казва още в позицията. В текста се посочва още: ", "date": "2017.05.19", "title": " Протестен марш срещу \"модела ЦУМ\" ще се проведе на 23 май"}
{"url": "https://m.offnews.bg/news/Obshtestvo_4/Oskverniha-pametnika-na-Ronald-Rejgan-v-Sofiia_655988.html", "text": "Паметникът на американския президент Роналд Рейгън в столичния Южен парк осъмна осквернен. Бюстът на американския политик в София бе залян с боя, а главата покрита с червен парцал.Репортер на OFFNews видя, че към 10 часа сутринта паметникът служители на общината чистеха паметника.Кой е вандализирал паметника на Рейгън, не е ясно, както и какви са мотивите.Монументът бе открит на 27 април на едноименната алея \"Роналд Рейгън\". Средствата за откриването на паметника са от дарения. Инициативата е на бившия кмет на район \"Студентски\" Константин Арабаджиев (СДС), който в момента е зам. председател на Комисията за защита на потребителите.", "date": "2017.05.19", "title": " Оскверниха паметника на Роналд Рейгън в София"}
{"url": "https://m.offnews.bg/news/Temida_18762/Pravitelstvoto-dade-otpor-za-zadalbochena-sadebna-reforma_655999.html", "text": "Екатерина ЗахариеваИдеята на председателя на Върховния касационен съд (ВКС) Лозан Панов за продължаване на дебата за съдебната реформа с нови промени в Конституцията засега срещна отпора на правителството.На среща при премиера Бойко Борисов съдия №1 е поставил въпроса за продължаване на конституционните промени, свързани с правосъдната система. Панов коментира, че свършеното до момента е \"мимикрия\", нещо, на което се възпротивиха и вицепремиерът и външен министър , в чийто ресор е именно правосъдната система, и министърът на правосъдието . „В дълбочина реформа трябва да бъде направена. Всяка мимикрия на реформа води до неверие в правосъдието”, каза пред журналисти Панов, като допълни, че ще продължи да настоява за среща по темата с президента  и лидерите на всички парламентарно представени политически партии. След срещата му с Борисов обаче стана ясно, че тезата му не е срещнала подкрепа. Двете дами в кабинета на Борисов, които имат преки отговорности към правосъдната система, изразиха несъгласие с Панов. Захариева смята, че с нови конституционни промени реформата само ще бъде забавена. \"Съдебната реформа е важна, но не бива да се отлага всичко останало отваряйки отново темата с Конституцията\", обясни тя след срещата при премиера. Тя поясни, че в програмата на ГЕРБ и Обединените патриоти са залегнали промени в основния закон на държавата, но изрази съмнение, че те може да минат, тъй като ГЕРБ няма мнозинство. Захариева смята, че достатъчно положителни промени могат да бъдат направени на законово равнище и даде за пример  и измененията в НПК. „Кабинетът никога не е опитвал и мимикрия на реформа не е имал намерение да прави. Нито предишния парламент”, категорична беше вицепремиерът, отговаряйки на определението, дадено от Лозан Панов.На подобна позиция е и Цецка Цачева, която беше председател на парламента при приемането на промените в Конституцията:Министърът на правосъдието смята, че настоящото законодателство дава възможност да се търси отговорност на магистрати, включително и на главния прокурор. Тя , че \"няма недосегаеми магистрати\", а в правилника на Народното събрание е предвидено изслушване на  на всеки три месеца. По повод тези изслушвания Цацаров вече , че няма намерение да дава обяснения по корупционни разследвания. По повод скандала \"ЦУМ гейт\" и искания за продължаване на съдебната реформа, на 23 май ще се , иницииран от \"Правосъдие за всеки\". ", "date": "2017.05.19", "title": " Правителството даде отпор за задълбочена съдебна реформа"}
{"url": "https://m.offnews.bg/news/Temida_18762/Panov-govoril-s-Borisov-za-TcUM-gejt_655990.html", "text": "Председателят на Върховния касационен съд (ВКС) Лозан Панов е повдигнал темата за \"\" пред премиера Бойко Борисов. По инициатива на съдия № 1 в сградата на Министерски съвет се проведе среща между двамата. \"За мен е очевидно, че темата за конституционни промени трябва отново да бъде поставена и да кажем, че без реформа в прокуратурата не може да се случи. Дадох примери с различни казуси в миналото, които коментирахме заедно като \"Костинброд\", подслушването на премиера в неговия дом, КТБ, ЦУМ гейт, които сочат, че всеки трябва да носи отговорност\", заяви след срещата Панов. Той ще настоява да има среща и с президента Румен Радев. Панов каза, че държи темата за съдебната реформа да бъде повдигната отново.\"В дълбочина реформата трябва да бъде направена. По никакъв начин не трябва да се политизира и да се представя като личен конфликт\", обясни Панов, визирайки искането му да се изяснят фактите около срещата на главния прокурор Сотир Цацаров с бизнесмените Георги Гергов и Сашо Дончев. Панов каза, че срещата му с Борисов е част от бъдещи срещи с всички представители на парламентарно представените формации, защото това е важно с оглед на бъдещи законодателни промени във връзка с реформата в съдебната система. ", "date": "2017.05.19", "title": " Панов говорил с Борисов за \"ЦУМ гейт\""}
{"url": "https://m.offnews.bg/news/Futbol_18793/Euforiia-v-Ruse-10-000-dushi-chakat-pobeda-nad-Levski_655984.html", "text": "Отличните мачове напоследък създадоха невероятна еуфория в Русе преди мача Дунав - Левски. Срещата е в неделя от 17:30 часа, а домакините очакват отново над 10 000 души на обновения стадион.Цената на билетите за сблъсъка със сините бе увеличена от 8 на 10 лева, но проверката показва, че това не спира феновете на Дунав, пише \"Тема спорт\". Пропуските вървят като топъл хляб.Сметка разкрива, че от четирите домакинства - с Локо Пловдив, Лудогорец, Левски и накрая с ЦСКА-София в клубната каса се очаква да постъпят около 350 хиляди лева. С тях клубът спокойно ще може да плаща заплатите си за 3 месеца.В Дунав взимат най-ниските пари в елита, но пък играят най-приятния футбол след Лудогорец. Отборът върви на четвърто място, което е невероятен успех за новака.Позицията почти сигурно ще гарантира и завръщане в европейските турнири. При това без бараж, ако Лудогорец спечели и купата, а УЕФА очаквано не разреши на ЦСКА-София да припари в Европа. ", "date": "2017.05.19", "title": " Еуфория в Русе, 10 000 души чакат победа над Левски"}
{"url": "https://m.offnews.bg/news/Obshtestvo_4/Rabotnitci-ot-Stomana-za-avariiata-v-Pernik-Mislehme-che-e-zemetre_655973.html", "text": "„Това беше невероятен тътен. И друг път е имало подобни взривове, но ние помислихме, че е земетресение”, разказа един от работниците в \"Стомана\"-Перник пред Свидетел на инцидента става работникът Борислав Борисов, който е бил първа смяна и по време на аварията се е намирал в друга сграда.„Изведнъж в цеха стана много светло, после всичко потъна в прах”, разказа друг негов колега, който е бил на мястото на инцидента.„Хората се организираха много бързо, отидохме да видим какво се случва – вече бяха извадили двете момчета, бяха свалили от тях горящите дрехи, даваха им вода и чакахме линейка”, допълва той.По думите му суматоха в цеха не е имало.„В такива случаи първата помощ не е толкова адекватна като от лекар, но нямаме такова оборудване. Дрехите им падаха на парчета, гледката беше потресаваща”, допълват още работниците.„Поискахме среща с ръководството, за да получим информация от какво е тази авария и да вземем мерки. Към момента нямаме отговор”, поясни Красимир Митов, председател на Националния синдикат „Защита”. По думите му ръководството на „Стомана” – Перник е „гузно” заради аварията.Работниците се притесняват да влезнат отново в цеховете след инцидента.", "date": "2017.05.19", "title": " Работници от \"Стомана\" за аварията в Перник: Мислехме, че е земетресение"}
{"url": "https://m.offnews.bg/news/Politika_8/Menda-Stoianova-Srednata-zaplata-e-kato-svinsko-sas-zele-zavisi-koe_655993.html", "text": "Средната работна заплата е като свинско със зеле, зависи кое е повече, заяви председателят на бюджетната комисия в парламента Менда Стоянова по бТВ. Хазната е пълна, във фискалния резерв в момента има около 12,5 млрд. лева, каза още Стоянова. По думите й това означава, че държавата е финансово стабилна. Пари за всички едновременно няма и няма как да има, категорична беше тя. Не виждам причина минималната работна заплата да не стане 610 лв. до 2020 г., каза още Стоянова.От думите й стана ясно, че тригодишната бюджетна прогноза, приета от правителството, предвижда в следващите 3 г. да има по около 10% ръст на минималната работна заплата всяка една от годините.В момента всеки може да си намери работа в България, смята Менда Стоянова. ", "date": "2017.05.19", "title": " Менда Стоянова: Средната заплата е като свинско със зеле, зависи кое е повече"}
{"url": "https://m.offnews.bg/news/Tenis_18788/Anglichanite-spretnaha-strashen-tcirk-s-Sharapova_655968.html", "text": "Англичаните май ни правят на маймуни с поканите към Мария Шарапова. Руската тенисистка получи \"wild card\" за турнира WTA Aegon Classic в Бирмингам. Новината беше публикувана в сайта на състезанието.Маша разбра първа. \"Много се радвам да се върна в Бирмингам тази година и да играя на трева, за да се подготвя за Уимбълдън. Благодаря на Асоциацията по тенис на Лондон\", каза 30-годишната красавица, бивша приятелка на нашия Григор Димитров.\"Внимателно помислихме как да направим точно поканата към Шарапова, признаваме, че не всеки се съгласи с това. Но Мария в пълна степен изкупи своята вина и демонстрира тенис от висока класа\", заяви изпълнителният директор на асоциацията Майкъл Дауни.Часове по-рано в Англия гръмнаха, че Маша няма да получи покана от \"Уимбълдън\". Такава и беше отказана и от \"Ролан Гарос\".Но англичаните са хитри! Отказаха, когато Шарапова вече си беше осигурила място в квалификациите на кортовете в лондонския квартал. В Бирмингам пък ще направи перфектната подготовка и рекламна кампания на Острова!Българите сме го казали: Хем вълкът сит, хем агнето цяло. Хем англичаните ще покажат своята прочута принципност, хем ще изстискат максимум от маркетинговия феномен \"Шарапова\". Просто в тениса за момента няма друга дама с нейното влияние.  ", "date": "2017.05.19", "title": " Англичаните спретнаха страшен цирк с Шарапова"}
{"url": "https://m.offnews.bg/news/Ikonomika_59/Firma-na-Vasil-Bozhkov-kupi-Telefonnata-palata_655956.html", "text": "Фирма на бизнесмена Васил Божков е новият собственик на Телефонната палата в София, потвърдиха от групата \"Нове холдинг\" в официално съобщение.За сделката съобщи преди два дни и дори пубикува копие от нотариалния акт. От него се вижда, че сделката е вписана на 27 април и с нея е приключен организираният от БТК спешен търг за продажбата на Телефонната палата. Цената, на която е изпълнена сделката, е 17.3 млн. евро.„НГ Пропърти“ е дружество от плеядата компании около хазартния бос Васил Божков. Самият Божков е член на борда на директорите. „НГ Пропърти“ е еднолична собственост на компанията „Ню геймс“. Това е дружеството, което е оператор на многобройните лотарийни игри под марката „Национална лотария“. „Ню геймс“ е лидер на пазара на моментните лотарийни игри в България, който се оценява на над 300 милиона лева на година.От дружеството посочват, че Телефонната палата ще бъде дом на уникални експонати и колекции в областта на изкуството и световното културно-историческо наследство.В момента екип от експерти от знакови световни музеи и архитектурни студиа подготвяли проекти за интериорното оформяне на сградата.", "date": "2017.05.19", "title": " Фирма на Васил Божков купи Телефонната палата"}
{"url": "https://m.offnews.bg/news/Zdrave_18753/Bezplatni-pregledi-za-vazpalitelni-chrevni-zaboliavaniia-v-ISUL_656004.html", "text": "Безплатни прегледи за хронични възпалителни чревни заболявания (ХВЧЗ) ще се проведат в УМБАЛ „Царица Йанна – ИСУЛ“ по повод Световния ден за борба с хроничните възпалителни чревни заболявания, който се отбелязва на 19 май. Прегледите ще се проведат от 22 до 31 май (без почивните дни) от 08:00 до 14:00 ч. и са предназначени както за вече диагностицирани пациенти, така и за хора, които имат съмнение за ВЧЗ.Прегледите ще се извършват в Клиниката по гастроентерология (ет.2). Записването за преглед се осъществява на регистратурата в клиниката по гастроентерология в деня на прегледа.Инициативата е на болницата, съвместно с Българска асоциация болест на Крон и улцерозен колит и с първия онлайн портал за най-честите автоимунни възпалителни заболявания www.probudise.bg. През последните 50 години заболеваемостта от хронични възпалителни чревни заболявания в България е нараснала пет пъти, като това представлява изключителен социален проблем, тъй като засегнатите са предимно млади хора в активна възраст, съобщи по повод на Световния ден проф. д-р Борислав Владимиров, завеждащ гастроентерологичната клиника на университетска болница \"Царица Йоанна – ИСУЛ\".Много от пациентите неглижират проблема или са насочвани прекалено късно към компетентна помощ, което забавя диагнозата с години.ХВЧЗ са тежки заболявания, които водят до инвалидизация с напредването на времето, ако не започне навременното им лечение.„При болестта на Крон се образуват фистули, които дренират от червата към съседните органи, което води до серии от операции, понякога без особен успех. Точно затова е важно пациентите да се насочват бързо към някой от специализираните центрове за диагностика и лечение на възпалителни чревни заболявания в София – ИСУЛ, УМБАЛ „Св. Иван Рилски”, ВМА или към университетската болница „Св. Марина” във Варна. Така диагнозата няма да се забави неоправдано с години и няма да се стигне до тежки усложнения”, подчерта проф. Владимиров.По повод Световния ден на ХВЧЗ Националният дворец на културата в София ще бъде осветен в лилаво от 20:30 ч. Лилавото е символният цвят на тези заболявания и се използва в кампаниите на пациенти и лекари по цял свят.По същото време в лилаво ще бъдат осветени и други култови сгради в Европа като Пратера във Виена и наклонената кула в Пиза. От Българската асоциация болест на Крон и улцерозен колит съобщиха, че по същото време ще раздават на всички желаещи информационни материали и специално създаден за целта „Наръчник за хора, диагностицирани с болест на Крон и улцерозен колит“.Над 3 млн. души в Европа страдат от ХВЧЗ, като най-разпространени от тях са улцерозният колит и болестта на Крон.У нас броят на заболелите надхвърля 21 000. Само около 3000 от тях обаче се лекуват.ХВЧЗ засягат най-често млади хора, в най-активната им възраст – между 15 и 35 години. Според данни на СЗО, честотата на ХВЧЗ се е увеличила над 5 пъти, в сравнение с 50-те години на миналия век. Някои от факторите за това са високото ниво на стрес, бързото и некачествено хранене, замърсяването на околната среда.", "date": "2017.05.19", "title": " Безплатни прегледи за възпалителни чревни заболявания в ИСУЛ"}
{"url": "https://m.offnews.bg/news/Politika_8/Valeri-Simeonov-iska-zapisite-ot-replikata-za-Buhenvald_655991.html", "text": "Вицепремиерът Валери Симеонов поиска от вестник \"Сега\" аудиозапис на думите му: \"Като се замисля, кой знае какви майтапчийски снимки сме си правили в Бухенвалд...\". Симеонов беше гост в Нова телевизия и коментира избухналия скандал със зам.-министъра на регионалното развитие Павел Тенев, който подаде оставка заради негова снимка, на която той прави нацистки поздрав. По повод скандала Симеонов бе цитиран от вестника да каза, че вероятно и той си е правил майтапчийски снимки. \"От вестник \"Сега\" да представят аудиозапис, а не просто фонография от това, което твърдят, че съм казал\", заяви той. Валери Симеонов потвърди, че ще съди вестника, който според него е изопачил думите му. \"Вчера имаше лов на вещици, да не кажа лов на фашисти\", подходи иронично към скандала Симеонов, но не пропусна да се извини, както и ГЕРБ направи вчера за създадените неудобства с тези снимки на партньорите си - Волен Сидеров и Красимир Каракачанов и на коалиционния си партньор ГЕРБ. Снимката на зам.-министър Тенев Симеонов определи като \"нелепа шега\", чието място не е във Фейсбук.Вчера заради снимка с нацистки поздрав, чието съществуване е известно от години, премиерът Борисов разпореди уволнението на дългогодишния експерт от Министерство на отбраната Иво Антонов. Щом е научил за решението, Антонов изпаднал в прединфарктно състояние и в момента е в реанимация, каза Симеонов. Вицепремиерът го определи го като предан човек и изключителен професионалист.", "date": "2017.05.19", "title": " Валери Симеонов иска записите от репликата за Бухенвалд"}
{"url": "https://m.offnews.bg/news/Kultura_33/Ispanskata-trupa-Ron-Lal%C3%A1-gostuva-v-Balgariia-s-predstavlenie-po-Serv_656012.html", "text": "Така започва описанието на спектакъла „Сервантина“ на известната испанска трупа Рон Лалá, която гостува в театър \"Азарян\" на 4 юни от 19:30 ч.Забележителното представление навлиза в творчеството на най-великия испански писател – Мигел де Сервантес, сглобявайки различни текстове на безспорния гений на световната литература.След огромния международен успех на Somewhere in Quixote, Рон Лалá продължава своето чувствително изследване на Сервантесовия литературен свят, използвайки хумора, поезията, ритъма и музиката на живо.„Сервантина“ е фиеста от кратки откъси и адаптации на някои от най-известните негови произведения, заедно с фрагменти от по-малко познати творби. „Сервантина“ е трибют към сблъсъка с блестящото, игриво, ужасно смешно и дълбоко човешко изкуство на автора на „Дон Кихот де ла Манча“.Гостуването на спектакъла е част от намерението на Театър Азарян да представя разнообразни, интересни, актуални и знакови произведения, трупи и теми от международната сцена. Ценностният хоризонт на театъра е както да създава собствен авторски репертоар, така и да се приобщи и да бъде разпознаваем не само в национален, но и в европейски контекст.Трупата Рон Лалá е основана в Мадрид през 1996 г. Първоначално представя музикални театрални творби във формата на кафе-театъра. Когато се появяват спектаклите на Рон Лалá, публиката и критиката я определят като една от най-въздействащите и успешни испански театрални формации. Екипът от актьори, музиканти, композитори и писатели създава характерния почерк на трупата, който се основава на няколко ключови елемента: впечатляваща музикална и светлинна среда, собствена драматургия, критичен и аналитичен театрален подход и устойчива връзка с класическия театър.Националната трупа за класически театър е основана през 1986 г. от режисьора и актьор Адолфо Марсияч. Основната й цел е насочена към възстановяването, запазването, преразглеждането и популяризирането на театралното наследство, създадено преди ХХ век, като специално внимание се отделя на Златния век на испанската литература. През своята тридесетгодишна история трупата е осъществила над сто представления и драматизации, представяйки най-добрите автори на Барока. режисьор: Яйо Касересучастват: Иниго Ечевария, Даниел Ровалер, Мигел Магдалена, Хуан Каняс, Áлваро ТатоКопродукция на Националната трупа за класически театър (Испания) и Рон ЛалáБилети: 15 | 12 лв. Билетен център, НДК и ticketportal.bg", "date": "2017.05.19", "title": " Испанската трупа Рон Лалá гостува в България с представление по Сервантес"}
{"url": "https://m.offnews.bg/news/Koloezdene_18819/Liderat-na-Skaj-Gerant-Tomas-se-ottegli-ot-Dzhiroto_656006.html", "text": "Лоша новина за феновете на колоезденето. Лидерът на \"Скай\" Герант Томас се отказа от Джирото заради болки, получени след катастрофата в неделя. Заспал полицай с мотор спря в лентата и предизвика страхотно меле.Томас правеше отлично състезание до този момент. Уелсецът вървеше втори в генералното класиране преди инцидента. След катастрофата в километрите до финала асът на \"Скай\" загуби цели пет минути от фаворита Кинтана.Боецът събра сили, за да направи феноменален часовник във вторник, финиширайки втори, връщайки две минути от загубеното. Уви, в следващите  два етапа се появи друг проблем освен пострадалото рамо.\"Коляното ме принуждава да спра, тъй като болката там е ужасна. Тази в рамото някак си пренебрегвам. Но ако продължа, всеки ден за мен ще бъде опит за оцеляване, а не състезание\", написа Томас до феновете.\"Очевидно не е приятно да напуснеш състезание, което е било твоята главна цел през годината. Но трябва да погледнем и общата картина\", аргументира се лидерът на \"Скай\".Това е втори нещастен инцидент с Томас на подобно ниво. Той беше принуден да напусне и Тур дьо Франс преди 4 години, когато падна лошо още в първия етап.", "date": "2017.05.19", "title": " Лидерът на \"Скай\" Герант Томас се оттегли от Джирото"}
{"url": "https://m.offnews.bg/news/Obshtestvo_4/Individualen-podhod-pri-zdravnata-pomosht-za-uiazvimite-grupi_656037.html", "text": "Първо въвеждащо обучение за здравни специалисти от Бургас, Средец и Малко Търново се проведе през миналата седмица в морския град. То бе организирано от Националната мрежа на здравните медиатори и е част от интегрирания проект на Община Бургас, който се финансира в рамките на програма ЗОВ (Здраве и образование за всички). В обучението се включиха лекари и медицински сестри от Бургас, Средец и Малко Търново. В рамките на два дни, Цвета Петкова и Огнян Каменов акцентираха на нуждата от индивидуален подход не само към уязвимите групи от хора, но и за такъв при отделните групи роми. Представиха ромската култура и история, специфики на различните групи, работа в мултиетническа среда. „, казва Цвета Петкова. При правилен подход успяваме да променим нагласата и нуждата от здравни грижи да бъде осъзната и от най-маргинализираните групи, споделя Петкова.  „“, казва Каменов.Като пример, по време на обучението, той посочи гърменските роми. Но не тези, станали обект на политически игри преди няколко години, а истинските представители на общността, които още водят номадския си начин на живот. С тези хора, трябва да се работи индивидуално, за да има ефект, споделят обучителите. С това се съгласяват и участниците в обучението. Диана Иванова и Руска Бербенлиева са медицински сестри в гр. Средец. И двете обичат да работят с деца, което приемат и като призвание. Диана, която е с ромски произход, споделя, че има нужда от подобни обучения:„“, казва Диана.Руска добавя, че основната разлика идва от начина на живот. „“, добавя Руска. Следващото обучение по „Интергрирания проект за социално включване на ромите и други уязвими групи в общините Бургас, Средец и Малко Търново“ ще бъде водено от медицински специалисти. То е планирано за месец юли. Целият проект на Община Бургас е на обща стойност 2 613 544 лв. Той е по Програмата \"ЗОВ - Здраве и образование за всички\", част от Българо-швейцарската програма за сътрудничество. Партньори по проекта са община Средец, община Малко Търново, фондация „Областен ромски съюз“, Основно училище „Христо Ботев“ в бургаския квартал „Победа“ и фондация „ОФФ Медия“.", "date": "2017.05.19", "title": " Индивидуален подход при здравната помощ за уязвимите групи"}
{"url": "https://m.offnews.bg/news/Politika_8/Dvama-novi-zam-ministri-v-zemedelieto_656007.html", "text": "Двама нови зам.-министри назначи днес премиерът Бойко Борисов в Министерството на земеделието, храните и горите, съобщи пресслужбата на Министерския съвет.Те са Лозана Василева и Вергиния Кръстева.38-годишната Василева беше , №6 в листата. Тя е била зам. изпълнителен директор на Държавен фонд \"Земеделие\". Доктор е по аграрна икономика от УНСС, специализирала е биоземеделие в Чехия.През 2003 г. и 2004 г. е старши експерт в областната дирекция \"Земеделие и гори\" в Пазарджик. Оглавява дирекцията през 2009 г. Изпълнителен директор е на Разплащателна агенция за кратко - от края на август до края на ноември 2014 г. Тогава е назначена за заместник изпълнителен директор на Разплащателна агенция и отговаря за държавните помощи, селскостопанските пазарни механизми и техническия инспекторат.Лозана Василева е била едноличен собственик на \"Медико-Лозана Шуманова\" - дружество, заличено през 2009 г.Съпругът ѝ - Стефко Георгиев Василев - е едноличен собственик на една фирма (\"Василев инс\") и е бил съсобственик с 10% участие в друга (\"Ирини Трейдинг\", за търговия на едро с храни), показва справка в \"Дакси\". \"Ирини Трейдинг\" не е била пререгистрирана съгласно закона и е заличена през 2012 г. Имал е и 10-процентно участие в \"Глобал фарма\" ООД с предмет на дейност търговия на едро с лекарства.Кръстева също идва от ДФ \"Земеделие\". От 2016 г. е началник на отдел в дирекция \"Директни плащания\" на Фонда. Завършила е УНСС, доктор е по икономика, специалност \"Публични финанси\". Има бакалавърска степен по \"Застраховане и осигуряване\" от Висше училище по застраховане и финанси - София.В периода 2010-2014 г. е експерт и главен експерт в сектор \"Методология\", отдел \"Директни плащания на площ\" в Държавен фонд „Земеделие“. От декември 2014г. до януари 2016г. е вр.и.д. началник отдел „Методология“, дирекция „Директни плащания“ в ДФЗ. От януари 2016г. до май 2017г. е началник отдел \"Методология\", дирекция \"Директни плащания\" в ДФЗ- Разплащателна агенция.", "date": "2017.05.19", "title": " Двама нови зам.-министри в земеделието"}
{"url": "https://m.offnews.bg/news/Tehnologii_18759/Bulsatkom-veche-obmislia-i-vtori-balgarski-satelit-v-kosmosa_656026.html", "text": "„При благоприятно развитие на ситуацията, не е изключено в следващите 4-5 години да чуете отново за нас с проект за втори сателит.“ Това заяви Максим Заяков, управляващ собственик на България Сат по време на „Космическа закуска“, организирана по повод предстоящото изстрелване на първия български геостационарен комуникационен сателит на 15 юни. Той добави, че за разлика от повечето от останалите функциониращи европейски сателити, България е от малкото, чиито проекти са осъществени без финансова подкрепа от държавата.Цялата стойност на проекта към момента е 235 млн. долара, осигурени основно от американската държавна Ексимбанк. Тя отпусна дългосрочен кредит при изгодни условия от 150 милиона долара. Останалите средства са осигурени от консорциум от европейски банкови институции, воден от Дойче Банк и с участието на Ситибанк, ЕБВР, Райвайзен и Сибанк.Около 46% от капацитета на BulgariaSat-1 ще се използва от Булсатком и дъщерно дружество на компанията, регистрирано в Сърбия, а 54% от капацитета да се отдава под наем.Заяков обяви, че вече има интерес от доста компании, които да се качат на българския спътник.Заяков обясни, че вече са водени разговори с българското Министерство на отбраната, което проявявало интерес към космическия проект.Българският сателит ще бъде изстрелян чрез суперсинхронна трансферна орбита - една от последните иновации на компанията на магната Илон Мъск SpaceX. Тя ще позволи на сателита да използва по-малко гориво за достигането на позицията си на геостационарната орбита.Заяков обясни, че получаването на космическа позиция от страната ни е било изключително сложно.В космоса съседи ще ни бъдат Швеция и Норвегия. Обхватът на BulgariaSat-1 е Европа, Северна Африка и Близкия Изток.", "date": "2017.05.19", "title": " \"Булсатком\" вече обмисля и втори български сателит в космоса"}
{"url": "https://m.offnews.bg/news/Ikonomika_59/24-chasa-bili-savsem-normalen-srok-za-podavane-na-oferti-za-tol-sistem_656008.html", "text": "Ако до 17 ч. днес няма подадени оферти, другата седмица отново ще удължим срока. Този път може и със седем дни. Това заяви в кулоарите на парламента министърът на регионалното развитие Николай Нанков.Новият строителен министър бе помолен да коментира рекодно краткия срок за подаването на предложенията на участниците в обществената поръчка за 200 милиона лева. Агенция \"Пътна инфраструктура\" (АПИ) в четвъртък поднови търга, а срокът за оферти изтича днес.Според Нанков 24-часовият срок е напълно законосъобразно. Той се позова на решението на ВАС, според което възложителят, респективно АПИ, може да удължи срока за подаване на оферти, а никъде в закона не е разписано точно с колко дни.Нанков каза и че 24 часа са напълно достатъчни, защото повечето предложения са готови и са подавани преди неколкократните обжалвания на процедурата, която бе стартирана преди повече от година.Според него заради забавянето на процедурата сме загубили над 600 млн. лв.Според министъра моделът на тол таксите е справедливата формула за поддържане на пътищата в страната, тъй като през България минават пет от 10-те паневропейски коридора и трябва по адекватен начин да бъде таксуван транзитният товарен трафик.", "date": "2017.05.19", "title": " 24 часа били съвсем нормален срок за подаване на оферти за тол системата"}
{"url": "https://m.offnews.bg/news/Obshtestvo_4/Slanchevo-vreme-ni-chaka-dnes_655965.html", "text": "Днес ще бъде предимно слънчево с временни увеличения на облачността, но само на отделни места е възможно да превали за кратко. Ще духа слаб източен, в Източна България до умерен североизточен вятър. Максимални температури, в повечето места, между 20° и 25°, в София 22° - това е прогнозата на Националния институт по метеорология и хидрология (НИМХ) при БАН.Атмосферното налягане в сутрешните часове ще бъде малко по-високо от средното за месеца. През деня ще се понижи още малко и ще доближи средната стойност. Над Черноморието ще бъде предимно слънчево с временни увеличения на облачността в часовете преди обяд. Без валеж. Ще духа слаб източен вятър. Максимални температури на въздуха: 19°-20°. Температурата на морската вода е 17-18°. Вълнението на морето ще бъде 2-3 бала. Над планините ще бъде слънчево с временни увеличения на облачността. Ще се задържи почти без валеж. Ще духа умерен североизточен вятър, който през деня ще отслабне. Максималната температура на височина 1200 метра ще е около 16°, на 2000 метра – около 8°.", "date": "2017.05.19", "title": " Слънчево време ни чака днес"}
{"url": "https://m.offnews.bg/news/Kultura_33/Preporachvame-vi-Esennite-Rodopi-v-izlozhbata-Ot-drugata-strana-vi_656011.html", "text": "Четирима фотографи, обиколили есенните Родопи по най-безлюдните била, поляни и хълмове на красивата планина, ще открият изложбата \"От другата страна\" на 20 май.Събитието ще се проведе в  в София и ще стартира в 18 часа.Фотографите, запечатали красотата на Родопите, са Тихомира Методиева, Сергей Антонов, Стефан Димиев и Тихомир Начев.Те са прекарали седмица в планината, а цели 4 дни не са срещнали жив човек, казва Тихомира Методиева.Тя ни разказа още как четиримата фотографи, противно дори на техните очаквания, не са си влезли в кадър нито един път. \"Абсолютно безмълвно се разбирахме перфектно през цялото време и наистина нито един път не си попречихме, а знаехме кой какво ще направи и снима\", разказва Методиева.", "date": "2017.05.19", "title": " Препоръчваме ви: Есенните Родопи в изложбата \"От другата страна\" (видео)"}
{"url": "https://m.offnews.bg/news/Analizi_289/Kogato-maskite-padnat_656038.html", "text": "Най-накрая маските паднаха и се провидя истинското лице на злото.Бащицата и господар на общината и на Националният съвет на българското национално малцинство не разреши да се постави паметна плоча в центъра на Босилеград на невинните жертви от Босилеградският погром преди 100 години.Не запали свещ и не сведе глава пред паметта им. Не уважи официалният представител на „майка България“ вицепрезидента Илияна Йотова. И представител на една европейска и съседна страна.При това страна която безплатно обучава нашите деца. Която им предлага безплатни почивки на море. Която безплатно ни лекува. Която ни счита за сънародници и българи и ни дава българско гражданство. Която ни дава възможност свободно да се движим и да печелим в целият Европейски съюз. И да се возим в луксозни западни коли.Благодарение на всичко това, господарят печели избори след избори. Благодарение на което се превърна в едноличен собственик на цялата община. И господар на живота и смъртта за хиляди наши овчици.Брадатият владика пък не поиска да отслужи панихида на невинните жертви заедно с български митрополит.С тия скандални гафове господарят и владиката, с публичният си отказ да почетат и да се помолят за жертвите, всъщност ги убиха още веднъж. Тоя път завинаги. И съзнателно или не, предадоха предците си и застанаха на страната на мародерите и убийците опожарили Босилеград и околните села, избили 32 мирни съграждани и изгорели живи две деца. Владика който вместо за мир, за любов, за покаяние и прошка ни говори за омраза. И вместо почит към жертвите, почита убийците им.Огрешиха се и от всички християнски и цивилизационни норми на поведение.Председателят на Националният съвет на българското малцинство наруши чл. 2 от Закона за националните съвети на националните малцинства който гласи: „За реализиране на правото на самоуправление в културата, образованието, информирането и служебната употреба на езика и писмото, принадлежащите към националните малцинства в Република Сърбия могат да избират свои национални съвети. Националният съвет представлява националното малцинство в областта на образованието, културата, информирането на малцинствен език и служебната употреба на езика и писмото, участва в процеса на взимане на решения и решава по въпросите от тези области и създава институции, стопански дружества и други организации от тези области“.Историята е част от културата ни. Те я заличиха. И ни предложиха чужда история и култура. При това и менте. Вместо образование и просвета на майчин български език, те ни предлагат антиобразование на официален служебен език. Вместо информиране на майчин език те ни предлагат политическа пропаганда и цензура. Вместо служебна употреба на майчин език и писмо, те служебно ни налагат служебният език и писмо. Вместо да работим за по-добър живот тука, ние трябва да бягаме другаде за да живеем.Под маскате на невинното лице се крие злото което вместо огън и нож, използва памук за да довърши пъклената мисия на Печанац. Зло, което се храни с нашите пари, което смуче мляко от майката родина, което се храни със злобата, завистта и омразата на нашите вековни врагове и се мъти в куковичите гнезда.", "date": "2017.05.19", "title": " Когато маските паднат"}
{"url": "https://m.offnews.bg/news/Futbol_18793/Manchestar-IUnajted-zakriva-sezona-s-detskata-gradina_656041.html", "text": "Осем юноши може да играят за Манчестър Юнайтед в последния за сезона мач от Премиър лийг срещу Кристъл Палас, обяви мениджърът на \"червените дяволи\" Жозе Моуриньо.На 24 май Юнайтед излиза във финала за Лига Европа срещу Аякс в Стокхолм и двубоят определено може да се нарече мачът на сезона за Специалния и подопечните му.Юнайтед не се бори за нищо във Висшата лига на Англия, но успех във втория по сила европейски турнир ще осмисли сезона, тъй като ще осигури място в групите на Шампионската лига.\"Осемте няма да започнат като титуляри, може би половината ще играят през първото полувреме, а част от останалите може и да получат място през втората част\", коментира Моуриньо.Един от юношите - Аксел Туанзебе, вече игра 64 минути в отложения мач от 28-ия кръг срещу Саутхамптън на \"Сейнт Мери\" онази вечер, завършил 0:0.", "date": "2017.05.19", "title": " Манчестър Юнайтед закрива сезона с детската градина"}
{"url": "https://m.offnews.bg/news/Koloezdene_18819/Gaviriia-s-chetvarta-etapna-pobeda-v-Dzhiroto_656045.html", "text": "Колумбийският колоездач Фернандо Гавирия от отбора на Куик Степ спечели с бесен спринт 13-ия етап от Обиколката на Италия между Реджо Емилия и Тортона (167 км).Той регистрира четвъртата си етапна победа в своето първо състезание в Гранд Тур и затвърди репутацията си на спринтьор номер 1 в тазгодишното издание на Джирото.Колумбиецът се изстреля като куршум на финалната права и изпревари Сам Бенет и Яспер Стуйвен, за да грабне победата с време 3:47:45 часа. Четвърти остана италианецът Роберто Ферари. Холандецът Том Думулен финишира с основната група и запази розовата фланелка на лидер. Той има аванс от 2 минути и 23 секунди пред втория Найро Кинтана (Колумбия) и 2 минути и 38 секунди пред третия Бауке Молема (Холандия).Етапът премина спокойно, като развръзката настъпи във финалните 3,5 км. Италианецът Доменико Поцовиво предприе атака, но беше застигнат и погълнат от основната група.", "date": "2017.05.19", "title": " Гавирия с четвърта етапна победа в Джирото"}
{"url": "https://m.offnews.bg/news/Kultura_33/Preporachvame-vi-Nostradamus-v-Antichniia-teatar_656043.html", "text": "- Преди 16 години, когато се появи студийният запис на рок операта „Нострадамус“, световната музикална критика ахна.Произведението бе окачествено като крайъгълен камък в жанра, а българският виртуозен китарист и композитор Николо Коцев вписа името си в съвременната история на световната музикална класика. Произведението, което той сътвори, за пореден път доказа една сладко-горчива истина за рода ни – като племе и организация не ни бива особено, но като индивидуалности и творци покоряваме върхове. Примерите са не един и два, а Николо ни дава поредния.Няма да ви разказвам съдържанието на операта. За нея е писано много. Знае се, че оригиналният студиен запис е осъществен с участието на звезди като Глен Хюз, Джо Лин Търнър и Алана Майлс, които всъщност са и съавтори на либретото. Изпълнява се от голям симфоничен оркестър, рок групата „Кикимора“, хор, балет и солисти. Сценичната премиера се състоя през ноември в новата спортна зала в Русе и за нея тонрежисьорът Димитър Бакалов, който е бил зад пулта, ми призна, че е останал изумен. И ми направи впечатление, че това признание идва от човек, озвучавал стотици родни и чуждестранни звезди. Тогава билетите са свършили три седмици преди спектакъла, а самото представление е било нещо невиждано. Българските изпълнители на главните роли – Александър Атанасов в ролата на Нострадамус, Звездомир Керемидчиев от група „Ахат“ в ролята на Инквизитора, Нора Караиванова и Амалия Ненова са показали не само уникални вокални качества, а и неподозирани артистични умения. С Бакалов се познаваме от 30 години и за първи път го видях така въодушевен. Затова и се обадих на Николо Коцев за един кратък разговор преди събитията. Приседнахме за малко и първото, за което го помолих бе да ми обещае, че след спектаклите ще направим пространно интервю за изкуството, живота, творчеството, вселената и всичко останало. Той се съгласи.Готови ли сте за спектаклите?попитах го.- Всичко е подготвено – каза ми той. - Единственото, което не зависи от нас е дъждът.- Да, наистина – съгласих се. - Все пак, нека вярваме, че Нострадамус е предрекъл хубаво време за този ден. Защото Античният театър в Пловдив е открит, но пък обстановката е уникална.- Така е – усмихна се Николо, - но все пак има известни технически неудобства при изграждането на сценографията, с които вече знаем, как ще се справим. Мъчно ми е, че не можем в пълна степен да използваме особеностите на мястото, защото сценографията ни в основна степен е мултимедийна, но пък околното пространство някак си създава настроение за пътуване във времето.- А как ще успеете да пренесете спектакъла от Пловдив в София за часове?- Е, тук вече решението е като при турнетата на големите групи. Работим с два екипа. Докато тече спектакълът в Пловдив, в Зала 1 на НДК ще се подготвя сцената за представлението на 27 май. Само тонрежисьорският екип ще се прехвърли.- Работиш с оркестъра на Русенската опера.- Работя с целия състав на операта – оркестъра, хора и балета. Това не е просто концерт на рок група със симфоничен оркестър. Тук имаме драма, балет, сценично действие. Много се радвам, че певците показаха и артистични умения, а съчетанието между сценичното действие и текста, който тече върху екрана, дава цялостна представа за историята – чумната епидемия, смъртта на краля, предсказанията на Нострадамус ...- Премиерата мина. Сега би трябвало да си по-спокоен.- Всеки спектакъл е предизвикателство. Не мога да съм спокоен. Иска ми се хората да проявят интерес, защото, без да се хваля, подобен спектакъл не се прави всеки ден. Знам, че все още има билети.- Е, знаеш, че българинът обикновено си купува билет в последния момент. Като че ли не е сигурен, дали ще доживее събитието.- Така е, но ми се иска този последен момент да е примерно седмица преди спектакъла. Да не говорим, че тук има една практика, която ме притеснява. Ден, два преди събитието започват да ми се обаждат приятели, познати, познати на познатите и да ме молят за пропуски.- Има такова нещо, но постепенно мащабите на това явление намаляват. Вярвам, че публиката ще усети особеното предизвикателство да види и чуе историята на Нострадамус, облечена в уникална музикална форма и разказана с гласа на Бен Крос и прекрасните български и чуждестранни певци сред уникалния интериор на Античния театър в Пловдив. Това ще е нещо като анонс към бъдещето на града като европейска столица на културата.- Да, така е. Много ми се иска спектакълът да влезе в програмата за 2019 г.- Пожелавам ти го. Подсещам почитателите на рока и оперното изкуство за датите на представленията – 26 май в Античния театър в Пловдив и 27 май в Зала 1 на НДК.", "date": "2017.05.19", "title": " Препоръчваме ви: Нострадамус в Античния театър"}
{"url": "https://m.offnews.bg/news/Obshtestvo_4/Preporachvame-vi-Nosht-vav-voennoistoricheskiia-muzej-s-izlozhba-za-k_656049.html", "text": "Националният военноисторически музей (НВИМ) се включва в инициативата Европейска нощ на музеите с нова изложба, концерт и лятно кино. Ден преди инициативата беше открита изложбата „Дълг по задължение: история и гледни точки“, която е посветена на наборната служба в България. Изложбата представя историята на наборната служба от 1878 г. до 2007 г. Казарменият живот е отразен с фотографски и видео материал, част от който е предоставен от Българска национална филмотека и Военния телевизионен канал, униформи и снаряжение, типични за войниците в различните периоди. Изложбата предлага и видео и аудио материали, които проследяват дебатите „за“ и „против“ наборната служба. Входът за изложбата ще бъде свободен на 20 май от 18.00 до 24.00 часа. За тогава са планирани и още няколко инициативи: 18.00 – 20.00 ч. – Концерт на Представителния оркестър на Сухопътните войски18.00 – 24.00 ч. – „Скритото послание на музея“: инсталация от типа „оптична илюзия“, създадена със съдействието на Център за неформално образование и културна дейност АЛОС21.30 – 23.30 ч. – Лятно кино.", "date": "2017.05.19", "title": " Препоръчваме ви: Нощ във военноисторическия музей с изложба за казармата"}
{"url": "https://m.offnews.bg/news/Sviat-_12/Uikilijks-TcRU-mozhe-da-vliza-v-kompiutrite-da-vkarva-virusi-i-da-te_656050.html", "text": "Организацията \"Уикилийкс\" разкри, че  ЦРУ разполага с технология, която позволява на специалните служби да влизат в компютрите от разстояние и така да получават съхраняващата се в тях информация, съобщи ТАСС, цитирана от БТА.Според \"Уикилийкс\" ЦРУ работи с технология, наречена \"Атина\". С нейна помощ американските служби могат от разстояние да променят настройките на операционните системи, да вкарват вируси, а след това да източват файлове от заразените устройства.Технологията работи на компютри с операционна система \"Уиндоус\".Програмата е разработена от ЦРУ заедно с американската компания \"Сийдж текнолъджис\", която се занимава с киберсигурност.През март \"Уикилийкс\" започна да публикува данни за различни начини за кибершпионаж, използвани от ЦРУ.Тогава стана ясно, че американските служби са разработили програми, позволяващи следене чрез мобилните телефони.", "date": "2017.05.19", "title": " Уикилийкс: ЦРУ може да влиза в компютрите, да вкарва вируси и да тегли данни"}
{"url": "https://m.offnews.bg/news/Sviat-_12/Serialat-Igra-na-tronove-vkliuchen-v-delo-za-opita-za-prevrat-v-Turt_656047.html", "text": "Американският сериал \"Игра на тронове\" е включен в обвинителен акт срещу военни офицери, заподозрени за връзка с организацията на Фетхуллах Гюлен, която според турското правителство е организирала неуспешния опит за преврат срещу Ердоган, съобщи Агенция \"Анадолу\". Сериалът се споменава в обвинителния акт срещу 136 военни адвокати, които са обвинени за връзки с организацията на Гюлен.Един от ключовите свидетели по делото - турски военен прокурор, е разследвал петима преподаватели във военно училище в Измир за това, че са пускали на учениците си епизоди от сериала. Ключов свидетел по делото, който е работил като военен прокурор, твърди, че обвиняемите са нарочили група преподаватели във военно училище в Измир, които прожектирали епизоди от сериала на учениците си, за да им помогнат да подобрят английския си.На цялото разследване било дадено името \"Игра на тронове\", а учителите били обвинени в \"обида на турската идентичност\" и \"сексуална експлоатация\" чрез излъчването на сериала на ученици под 18 години и след това уволнени от армията. Обвиненията срещу тях са били свалени през октомври миналата година, след като Конституционният съд реши, че правото им на честен процес е било нарушено. Свидетелят обвинява заподозрените за връзки с Гюлен в това, че са натопили учителите. Освен това офицерите се оплакали от самия него, след като отказал да води разследването по случая. ", "date": "2017.05.19", "title": " Сериалът \"Игра на тронове\" включен в дело за опита за преврат в Турция"}
{"url": "https://m.offnews.bg/news/Kultura_33/Stenata-na-Tramp-i-bezhanskiiat-lager-Dzhunglata-na-izlozhba-v-Dvore_655909.html", "text": "Инсталация със станалата прословута стена на Доналд Тръмп между Мексико и САЩ, снимки от вече разрушения бежански лагер \"Джунглата\" и фотографии, заснети на първата годишнина на независимостта на Косово, са част от изложбата \"Палат Потьомкин\"в Националната галерия \"Двореца\".Изложбата е фокусирана върху съвременното френско изкуство на артисти, номинирани или носители на наградата на фондация \"Рикар\", която цели да популяризира френското изкуство. Куратор на изложбата обаче е българин - Емил Урумов, който е завършил Сорбоната в Париж и от години твори във Франция. 10-те произведения са подбрани, за да покажат взаимовръзката между изкуството и предизвикателствата на съвременното общество.  Авторът на краткия филм, който се прожектира постоянно в една от залите на \"Двореца\", \"Аs the Coyote Flies\" или в превод \"Както лети койотът\" заснема с дрон стената между Мексико и САЩ от единадесет географски точки. \"Всъщност авторът показва, че пейзажът от двете страни на границата е доста различен\", разказва Урумов и допълва, че думата \"койот\" е жаргонното наименование за мексиканските мигранти от страна на трафикантите.  Несъмнено една такава, особено във Франция, е темата за бежанците. Сералонг решава да заснеме развитието на един от най-известните бежански лагери във Франция - този близо до град Кале, който бива наричан \"Джунглата\". Високата престъпност, липсата на полиция, мръсотията и болестите съпътстват живота на бежанците там. Фотографът заснема живота там от 2006 г. до разрушаването му през 2016 г., давайки едно \"по-човешко\" измерение на темата. Част от  са изложени в Националната галерия. \"Under Deconstruction\" е модерна инсталация от строителни каски, подредени съвършено добре в редици. Те символизират каските многото различни каски, които според автора Стефан Николаев, са преминали през Балканите, визирайки каските на военните. Произведението е представено за първи път през 2002 г. на биеналето в Цетине, Черна гора, от 47-годишния Николаев. Тези и останалите произведения от изложбата на съвременно изкуство може да видите в периода 19 май - 20 август. По време на експозицията ще бъдат организирани различни пърформанси и разговори с артисти. Повече информация и програма на събитието може да видите . ", "date": "2017.05.19", "title": " Стената на Тръмп и бежанският лагер \"Джунглата\" на изложба в Двореца"}
{"url": "https://m.offnews.bg/news/Ikonomika_59/6-oferti-i-3-zhalbi-v-targa-za-200-miliona-za-tol-sistemata_656042.html", "text": "Шест са постъпилите оферти в обществената поръчка за проектиране, изграждане и въвеждане на електронна система за събиране на тол такси от автомобилите над 3,5 т., съобщиха от Агенция „Пътна инфраструктура“.Обществената поръчка бе подновена вчера с рекордно кратък срок за подаване на оферти - до 17 ч. днес.Освен шестте оферти обаче в Комисията за защита на конкуренцията са постъпили и три жалби. Процедурата в антимонополното ведомство е предпоставка за ново забавяне на обществената поръчка, която все удря на камък след обявяването ѝ през април миналата година.Срокът за изграждане на тол системата за тировете и автобусите е 19 месеца. Индикативната й стойност е 200 млн.лв. без ДДС.Новата система предвижда тежките превозни средства, които рушат най-много пътната мрежа, да плащат на пропътувано разстояние. По този начин се очаква и да се увеличат приходите от транзитно преминаващите през България тирове, които в момента прекосяват страната срещу еднодневна винетка на символичната цена от 22 лева.За леките коли ще остане винетната система.", "date": "2017.05.19", "title": " 6 оферти и 3 жалби в търга за 200 милиона за тол системата"}
{"url": "https://m.offnews.bg/news/Obshtestvo_4/30-hil-mladi-balgari-sa-studenti-v-chuzhbina_656014.html", "text": "Реализация на висшистите30 хил. млади българи са студенти в чужбина по данни от регистъра на Държавната агенция за българите в чужбина, цитирани в доклад на Сметната палата след одит на мониторинга на реализацията и миграцията на завършилите висше образование.Докладът обхваща периода до края на 2015 г., но цитираните данни за учещите зад граница включва и цялата 2016 г.Най-много са студентие ни в Германия - 7 326 (за учебната 2015-2016 г.), Великобритания – 6 355 души (при 3 395 през 2009-2010 учебна година), Франция – 1 318, Холандия - около 1 600, Испания - около 800, в Италия - 1 000, САЩ - 1 171. Противоречиви са данните за броя на българските студенти в Австрия. По мнение на Агенцията техният брой е не по-малък от 4 000 души, от които половината следват във Виена.Липсва информация за завършилите висше образование в чужбина и започнали работа у нас. С такава информация не разполага нито образователното министерство, нито социалното, нито Агенцията за българите в чужбина.Това не е единственият проблем по отношение на мониторинга на реализацията. Няма единна политика за управление на миграцията на високообразованите. Повече от 29 институции събират информация за един или друг аспект от нея, но не \"говорят\" помежду си - няма национално звено, което да обобщава информацията и да планира адекватна национална политика.По отношение на реализацията в България положението е значително по-добро, показват данните от рейтинговата система на висшите училища в България.Кои специалности осигуряват висок процент реализация по специалността? Първо в Топ 10 е професионалното направление \"Военно дело\" - 99%. Шест от първите 10 направления са в областта на медицината. Там са още учителите и юристите.В същото време, този списък не се припокрива напълно със списъка с направленията, в които има най-голям ръст на студентите.Завършилите най-масовите направления у нас - \"Администрация и управление\" и \"Икономика\", относително рядко работят по специалността си, показват още данните. При първото процентът е 37, а при второто - 38. В тези две направления учат над 75 хил. студенти или близо 1/3 от всички.Средният процент на намерили работа по специалността за всички 52 професионални направления е 49.9%.Все пак икономика и администрация не са двете направления на дъното. Там е \"Туризъм\" с 19%.Данните показват и тенденция на отлив на студентите от двете най-масови направления. Между 2013 и 2016 г. студентите по икономика са намалели с 14%, а по администрация и управление - с 16%. Спад има и при правото - с 8%.Увеличение с 11 на сто има при педагогиката, което вдъхва надежда, че след 8 г., когато половината от сегашните учители ще бъдат в пенсионна възраст, ще има млади висшисти, които ще поемат работата им в училищата.Най-голямото увеличение на студенти обаче не е при педагозите, а при бъдещите лекари - в процентно изражение то е 47 на сто.Като цяло студентите у нас постепенно намаляват от 270 067 през 2013 г. на 253 300 през 2016-а, или с 6%. Това понижение е сходно с темпа на намаление на населението в страната (с 5% за 2010 г. - 2015 г.), констатира СП.Съпоставка на десетте професионални направления с най-голям ръст в броя студенти за периода 2013-2016 г. и десетте направления с най-висок осигурителен доход за 2013-2015 г. показва припокриване само при три от тях.Въпреки че рейтинговата система дава относително ясна картина на ситуацията във висшето образование и реализацията у нас, повечето ученици не я използват, когато избират къде да учат. По време на одита са били анкетирани 9 000 ученици от последните два гимназиални класа. 70% признават, че не се запознати със системата. Само 13% казват, че са я използвали. Вина за това има МОН и училищните ръководства, които не са популяризирали достатъчно добре този инструмент, смятат одиторите.Все пак системата не дава напълно точна представа за висшето ни образование. Липсва например информация за нерегистрираните в бюрата по труда безработни висшисти, не се знае и колко от хората с университетска диплома се трудят в сивата икономика.", "date": "2017.05.19", "title": " 30 хил. млади българи са студенти в чужбина"}
{"url": "https://m.offnews.bg/news/Futbol_18793/Bivsh-as-na-Chelsi-kosi-treva-v-Indoneziia_656053.html", "text": "Ново професионално поприще явно е намерил бившия полузащитник на Челси Микаел Есиен.В интернет стана хит снимка на футболиста как коси тревата на тренировъчното игрище на новия си индонезийски клуб Персиб Бандунг.След напускането на Челси през 2014 година Есиен игра за закъсалия италиански гранд Милан, след което премина в гръцкия Панатинайкос. Старата му слава му донесе и договор в Индонезия, където явно и ще се пенсионира.В кариерата си 34-годишният ганайски халф има две титли на Франция с Олимпик (Лион) и две титли на Англия с Челси, с който спечели и Шампионската лига през 2012 година.", "date": "2017.05.19", "title": " Бивш ас на Челси коси трева в Индонезия"}
{"url": "https://m.offnews.bg/news/Sviat-_12/Asandzh-obiavi-otteglenite-obvineniia-sreshtu-nego-za-vazhna-pobeda_656054.html", "text": "Този ден е важна победа както за мен, така и за системата на ООН за гарантиране на правата на човека. Това заяви от балкона на еквадорското посолство в Лондон основателят на \"Уикилийкс\" Джулиан Асандж, след като Швеция прекрати разследване срещу него по обвинение в изнасилване, предаде Франс прес, цитирана от БТА.Той все пак подчерта, че правната битка не е приключила, а \"същинската война едва започва\". 45-годишният Асандж живее в еквадорското посолство в Лондон от 2012 г., където намери убежище, за да избегне екстрадиране в Швеция заради обвиненията в изнасилване, които той отрича.Неизбежното разследване на случилото се в този момент на ужасна несправедливост ще бъде, надявам се, не само за мен, отбеляза Асандж.Той допълни, че задържането и екстрадирането без повдигнато обвинение се е превърнало \"в отличителна черта на Европейския съюз\".Създателят на \"Уикилийкс\" благодари на правителството на Еквадор за това, че му е дало убежище и го е защитило пред силния натиск. В същото време той разкритикува западните правителства, но посочи, че е готов на диалог с британските и американските власти. ", "date": "2017.05.19", "title": " Асандж обяви оттеглените обвинения срещу него за \"важна победа\""}
{"url": "https://m.offnews.bg/news/Gimnastika_18776/Vladinova-i-Taseva-stignaha-final-na-evropejskoto_656056.html", "text": "Грациите ни Невяна Владинова и Катрин Тасева се класираха за финала на обръч на 33-тото европейско първенство по художествена гимнастика, което се провежда в Будапеща, Унгария.Владинова и Тасева направиха много добри съчетания, които им донесоха съответно пета и осма оценка.Съдиите оцениха изпълнението на Владинова със 17.500 точки, докато Тасева получи 16.600 точки за съчетанието си.Победителка в квалификацията стана рускинята Александра Сулдатова с оценка 18.600 точки.Ансамбълът ни за девойки пък тръгна с шеста оценка заради грешки на финала на композицията.", "date": "2017.05.19", "title": " Владинова и Тасева стигнаха финал на европейското"}
{"url": "https://m.offnews.bg/news/Futbol_18793/Beroe-specheli-Bitkata-za-Trakiia-no-zagubi-vojnata_656057.html", "text": "Берое приключи с участието си в шампионата за настоящия сезон 2016/17, след като бе отстранен от пловдивския Ботев в плейофната фаза на първенството.Воденият от Ферарио Спасов тим надигра тотално и се наложи с 2:1 над съперника си, но не успя да стопи преднината от три чисти попадение за \"канарчетата\" от първата среща, състояла се в Пловдив в понеделник.Заралии излязоха напред в резултата след автогол на Кристиан Димитров в 16-ата минута, а Антонио Вутов се реваншира за грешката си с изравнителен гол в 64-ата.Малко по-късно Жуниор Мапуку даде нова преднина за Берое, оформяйки и крайния резултат – 2:1.Малко преди края на срещата Омар Косоко се подигра със защитата на Берое. Таранът излезе за втори път сам срещу Перниш, но вратарят на \"зелените\" отново излезе победител в сблъсъка.", "date": "2017.05.19", "title": " Берое спечели Битката за Тракия, но загуби войната"}
{"url": "https://m.offnews.bg/news/Sviat-_12/Tereza-Mej-Shotlandiia-niama-da-uchastva-v-pregovorite-za-Brekzit_656058.html", "text": "Шотландия няма да участва в преговорите за Брекзит. Това заяви британският премиер Тереза Мей, цитирана от Франс прес и БТА. \"На тези преговори ще преговарям като премиер на Великобритания. Ще продължим да разговаряме и работим с шотландското правителство и другите регионални управления, но колкото до това кой ще седи на масата за преговори, изборът на 8 юни е ясен - аз или Джереми Корбин\" (лидерът на Лейбъристката партия, бел. ред.), обяви Мей в Единбург. Така тя отхвърли искането на шотландския първи министър Никола Стърджън Шотландия да остане в ЕС. \"Като се има предвид, че тя иска Шотландия да се отдели от Великобритания и да бъде в ЕС, човек може да се запита от коя страна на масата за преговори иска да седне\", коментира и шефката на шотландските консерватори Рут Дейвидсън.Преговорите за Брекзит трябва да започнат на 19 юни - близо две седмици след предсрочните парламентарни избори във Великобритания. В края на март Стърджън поиска официално разрешение от Тереза Мей шотландците да гласуват на референдум за независимост, който да се състои преди излизането на Великобритания от ЕС.На референдума през 2014 г. шотландците отхвърлиха независимостта с 55 срещу 45 на сто от гласовете. Стърджън обаче настоява, че сега обстоятелствата са се променили, защото британците като цяло искат напускане на ЕС, но шотландците не са съгласни.", "date": "2017.05.19", "title": " Тереза Мей: Шотландия няма да участва в преговорите за Брекзит"}
{"url": "https://m.offnews.bg/news/Tenis_18788/Sar-Richard-Bransan-Az-sam-fen-1-na-Grigor-Dimitrov_656044.html", "text": "Британският милиардер сър Ричард Брансън пристигна на летището в София за първата си в България лекция за поощряване на предприемчивите хора у нас.Някои от първите му думи в столицата пък бяха свързани с най-добрия ни тенисист Григор Димитров, който му гостува на личния остров в Карибско море в края на миналата година.“Aз cъм мнoгo зaпaлeн игpaч нa тeниc и тoй ми e нaй-гoлeмият фeн... пpocтeтe, aз cъм мy нaй-гoлeмият фeн”, обясни предприемачът.Припомняме, че в края на 2016 година той публикува във фейсбук профила си своя снимка с българската тенис звезда Григор Димитров.Фотосът беше от прочутата надпревара Necker Cup, която собственикът на \"Върджин груп\" организира от пет години насам на частния си остров Некер в Карибско море.Знаменитости от ранга на Григор Димитров се смесват с любители, които могат да си позволят цената от 115 000 долара за престоя от пет дни и шест нощи.В предишни години в турнира на Брансън са идвали и Рафаел Надал, Новак Джокович, Ана Иванович, Мартина Хингис и др.", "date": "2017.05.19", "title": " Сър Ричърд Брансън: Аз съм фен №1 на Григор Димитров!"}
{"url": "https://m.offnews.bg/news/Zvezdi_18810/Iliiana-Raeva-sreshtna-mlechniia-si-sin-33-godini-po-kasno_656015.html", "text": "Илияна Раева разказа за вълнуваща неочаквана среща с 33-годишния си млечен син, когото кърмила в далечната 1984 г. в \"Шейново\". Раева го срещнала на световната купа по художествена гимнастика в София. Ето какво разказа тя във фейбук профила си: На 8 юни 1984 год. родих моята първа дъщеря Славея. В родилния дом, в Шейново, бях в една стая с още една родилка, която същия ден роди момченце.Имах много кърма и Славея се хранеше много бързо, и като всяко новородено заспиваше веднага. Малчуганът до нас пищеше сърцераздирателно и милата му майчица толкова много страдаше, че ми се късаше сърцето. Нямаше кърма. Тогава и предложих да ми го даде и да го нахраня с моята. Претеснена и истински страдаща от липсата на достатъчно кърма, жената ми благодари и ми го подаде. Синеочкото засмука жадно от гърдата ми и след минутки вече спеше заситен и доволен. Така, докато бяхме в болницата 10 дни (двете бяхме родили със секцио) кърмех първо Славея, след това него. Не запомних името на жената и на бебето и. Разделихме се на изписването и повече не я видях, както и малкия рус красавец.Минаха 33 години оттогава...\"Среща с момчето, което наскоро минало под венчилото, й уредил дикторът на спортното събитие. \"Толкова приятна изненада! След толкова години! Понякога се сещах за него и се питах, какъв ли е станал и какъв ли е животът му. Прегърнах го и го целунах! Той се смееше и не скриваше радостта си от срещата ни. Аз също се зарадвах, да видя след толкова години малкия синеок бебешор порастнал прекрасен мъж!\", споделя Илияна Раева.", "date": "2017.05.19", "title": " Илияна Раева срещна млечния си син 33 години по-късно"}
{"url": "https://m.offnews.bg/news/Sviat-_12/Brazilskiiat-prezident-s-obvinenie-opital-da-provali-razsledvane-za-k_656055.html", "text": " Бразилският президент Мишел Темер е обвинен във възпрепятстване на правосъдието, тъй като опитал да попречи на мащабно разследване за корупция, съобщи АФП. Главният прокурор Родриго Жанот обяви, че Темер и високопоставен сенатор са сред тези, които са се опитали да спрат разследването, известно като \"Автомивка\". Обвинението срещу Темер идва, след като бразилското издание \"Глобу\" обяви, че разполага със записи, от които става ясно, че Темер е предлагал да се плати за мълчанието на бивш депутат и съпартиец в разследването \"Автомивка\", свързано с нефтената компания \"Петробрас\". От екипа на Темер обявиха, че обвиненията са измислени и призоваха за цялостно разследване.Опозицията внесе искане за импийчмънт, а хиляди излязоха на протест, след като Мишел Темер отказа да подаде оставка. Повдигнатото обвинение заплашва Темер да бъде свален от власт година след поемането на властта от Дилма Русеф.", "date": "2017.05.19", "title": " Бразилският президент с обвинение, опитал да провали разследване за корупция"}
{"url": "https://m.offnews.bg/news/Temida_18762/Napadateliat-ot-Burgas-e-bil-vmeniaem-povdigat-mu-obvinenie_656051.html", "text": "Мъжът, който ритна възрастна жена в Бургас и ѝ счупи таза, е бил вменяем в момента на атаката. Това е заключението на психолозите и психиатрите, изготвили съдебно-медицинската експертиза, съобщи БНТ. Експертизата е била предадена днес следобед на наблюдаващия прокурор по случая. Прокурорът е издал заповед да бъде повдигнато обвинение на Живко Кючуков за причиняване на средна телесна повреда след нападение по хулигански подбуди. Полицията в момента издирва Живко, за да му връчи обвинителния акт. Предстои прокуратурата да внесе в съда искане за определяне на мярка за неотклонение.Близки на нападателя на възрастната жена обявиха, че той страда от шизофрения от години, като представиха пред прокуратурата доказателство за заболяването. Заради заболяването му първоначално не му беше повдигнато обвинение. По неофициална информация Кючуков е лежал в Центъра за психично здраве през 2010 г., а само преди 2 месеца той отново е бил заведен в центъра от свои близки. Твърди се, че той редовно е взимал лекарства, но има съмнения и че е взимал наркотици.", "date": "2017.05.19", "title": " Нападателят от Бургас е бил вменяем, повдигат му обвинение"}
