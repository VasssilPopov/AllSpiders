{"url": "https://offnews.bg/analizi-i-komentari/diasnoto-mezhdu-poslednata-faza-na-razpada-i-parvata-stapka-kam-obed-677005.html", "text": "Възможно ли е обединение на партиите, които на последните избори останаха извън Народното събрание преди следващия парламентарен вот, и докъде стигна разпадането на дясното на фона на засилващите се спекулации за предстоящи предсрочни парламентарни избори?Изглежда дясното пространство е между последната фаза на разпада и първата стъпка към обединението. Реформаторският блок върви към своя край, за да може партиите в него да намерят новите си коалиции, докато тези, които го напуснаха навреме, дават сигнали, че вече са една крачка напред.Има напредък по дълго подготвяното обединение между Демократи за силна България (ДСБ), \"Да, България\" (ДаБГ) и партиите около тях, след като почивните дни от изпълнителния съвет на ДСБ излезе с резолюция. В нея партията даде мандат на председателя си Атанас Атанасов за \"създаване на траен политически съюз между ДСБ и Да, България\", в който да влязат и други партии. \"Разговорите ни вървят планомерно и няма да е далеч времето, в което ще обявим резултат\", коментира пред OFFNews Атанасов и добави, че като начало целта е \"политически съюз, който да възстанови парламентарната република и да отстрани мафиотското управление на сегашната конструкция\". По думите му важно е било да се изяснят общите политики и идеи, а това вече е изчистено.Още през февруари от ДаБГ обявиха, че започват преговори с партии партньори за сваляне на правителството. А първоначално поканите за разговори бяха за формациите, с които работят усилено - ДСБ, Зелените, ДЕОС и БЗНС. През последните месеци петте партии излизат с общи позиции по основни политически теми и засега изглежда ясно кои партии влизат в новото обединение около ДСБ и ДаБГ. Предстои да се уточни структурата и ръководството му. Междувременно продължава разпадането на Реформаторския блок (РБ) - след няколко месеца затишие Движение България на гражданите (ДБГ) замрази членството си, а \"Глас народен\" напусна Блока.От ДБГ дадоха срок от един месец на останалите в РБ да се обединят около три неща - искане за незабавна оставка на правителството, създаване на реформаторски общности по места и платформа \"с акцент върху смели действия в сектор сигурност, за повишаване на доходите, подобряване образованието и ефективна борба с корупцията\".\"Ако дори едно от тези условия не бъде изпълнено в определения от нас срок, ние ще напуснем Реформаторския блок\", коментира пред OFFNews председателят на ДБГ Димитър Делчев. Той подчерта, че ако напусне Блока, партията му има \"няколко пътя, по които да поеме и предстои те да бъдат обсъдени\". Делчев добави, че ако пътищата с РБ се разделят, партията му ще търси \"демократични партньори за създаване на реформаторски общности по места, които да разбият феодалния модел на управление, налаган от ГЕРБ\".Идеята на ДБГ за такава общност от партии се доближава до опозиционните нагласи на новата формация около ДаБГ и ДСБ. Според източници на OFFNews обаче е твърде рано да говори за това дали е възможно ДБГ да намери място в новото обединение, защото партията на Димитър Делчев \"първо трябва да покаже на практика, че е срещу досегашния модел на управление в страната\", а в новата формация не знаят дали това ще стане. В решението на ДБГ за замразяване на членството им в РБ има и друг нюанс. Една от причините за раздора била и срещата между вицепремиера Валери Симеонов и председателя на Съюзът на демократичните сили (СДС) Божидар Лукарски, Петър Москов и Димитър Бъчваров от Националния съвет на Блока. Официално от ДБГ я определиха като опит \"на част от членовете на Реформаторския блок да легитимират и защитават грешни решения от страна на управляващите, в това число и срещи между членове на РБ и представители на правителството, противно на всички принципи и решения на коалицията\". Според източници на OFFNews част от ДБГ смятат, че тази среща не е била единствената и показва процеси на сближаване с формации във властта, заради които излизането на партията от Блока изглежда неизбежно. От \"Глас Народен\", които обявиха излизането си от РБ малко след замразяване на членството на ДБГ във формацията, също казват, че не са били информирани за официалната среща на част от Блока с вицепремиера.Неясно остава и накъде ще поеме СДС - единствената по-разпознаваема партия без изразено намерение да напусне РБ, която вече дели една сграда с НФСБ. След заигравката на Лукарски и Москов със Симеонов, в СДС усилено се заговорило за смяна на ръководството. Част от членовете на партията искат сближаване с новото обединение около ДСБ и ДаБГ. Някои от партиите около новата формация обаче имат към СДС същите резерви, каквито към ДБГ. Друга част от партията на Лукарски стои зад позицията за оставане в Блока, който да търси нови партньори.Бившият член на ДБГ Настимир Ананиев намери мястото си в нов проект. В момента той е медийното лице на бъдеща паневропейска партия, която трябва да бъде учредена през май. Формацията се казва \"Волт\" и се очаква да бъде създадена в няколко европейски държави едновременно, като целта им е на предстоящите евроизбори да съберат достатъчно гласове, за да имат собствена група в Европейския парламент. ", "date": "2018.03.20", "title": "Дясното - между последната фаза на разпада и първата стъпка към обединението"}
{"url": "https://offnews.bg/futbol/asotciatciata-na-futbolnite-sadii-pozdravi-jordan-stalev-za-novia-mu-p-677097.html", "text": "Асоциацията на съдиите по футбол в България разпространи официалното си становище за избора на нов състав на съдийската комисия към БФС. От организацията поздравиха новият председател на Съдийската комисия Йордан Сталев.Интересното е, че негов заместник ще бъде добре познатият доскорошен елитен главен съдия - Георги Йорданов от Габрово, чиято кариера бе преждевременно прекратена след скандалния сблъсък между Левски и Литекс на \"Георги Аспарухов\" в края на 2015 година.\"Поздравяваме председателя Йордан Сталев и неговите колеги! Пожелаваме успех на екипа му, за да може да се върне доверието в българското съдийство.Нашата асоциация ще продължи да работи в тесен контакт с комисията и тя винаги може да разчита на помощта ни. Надяваме се всички заедно да постигнем успех за по-доброто бъдеще на родните арбитри\", се пише в официалната декларация на АСФБ, подписана от нейния председател Антон Генов.", "date": "2018.03.20", "title": "Асоциацията на футболните съдии поздрави Йордан Сталев за новия му пост"}
{"url": "https://offnews.bg/dom/maria-silvestar-zad-kulisite-na-brigada-nov-dom-677089.html", "text": "- Вие сте комик по професия и - изглежда - по призвание. Как се чувствате в новата роля в „Бридага Нов дом“, където драматичните емоции преобладават?По призвание - може би. В „Бригада Нов дом“ съм водеща, което е и моята професия. Ако преди това съм имала рубрики с комичен ефект, това не означава, че имам само този аспект като водещ. Относно „Бригада Нов дом“ - драматични емоции има, но в крайна сметка важен е крайният резултат. Чувствам се прекрасно, когато хората се усмихнат. Когато очите им се усмихнат. Стават красиви. Това ме прави особено щастлива.- Доколко участвате и зад кадър в предаването – например с идеи за ремонта, обзавеждането, подкрепа за семействата и пр.?Цял един екип стои зад „Бригада Нов Дом“. Всички участваме. Когато Караджов вземе решение за ремонта на даден обект, започваме да съгласуваме останалата част, спрямо това решение. Тогава идва ред на комбинативната ни мисъл... налага се да се съобразяваме с много неща - ограничено време, бюджет, реално състояние на жилищата, което винаги е твърде лошо. Имаме много добра обратна връзка и непрекъснато и на мен и на Караджов ни пишат хора, развълнувани от съдбата на семействата с желание да им помогнат. Слава Богу, хората не са загубили своята чувствителност и съпричастност, дори напротив.- Какво ще остане зад кадър и няма да бъде показано от „Бригада Нов дом“?Часове неспане, критични ситуации, несговорчиви съседи, умора. Никога няма да се видят, защото те не са акцент. Забравяме ги в мига, в който покажем готовия дом на семействата.- Как преценявате измежду толкова много кандидати на кого си заслужава да помогнете? Участвате ли лично в подбора?За предаването не се кандидатства, това не е кастинг. Всеки сезон си има определена линия. Новият сезон 3 например помага на многодетни семейства. За тях получаваме информация, реална, от общини и кметства. Разбира се, проучваме всички истории, които ни изпращат хората, и не е изключено някоя да бъде одобрена. Самото одобряване става от продуцентите, но и ние като екип участваме сериозно в разискванията.- Колко време прекарвате с участниците покрай заснемането на епизода? Поддържате ли контакт с тях? Предварително знаем тяхната история, но реално аз самата се виждам с тях три пъти по време на заснемането на епизода - когато им съобщаваме, че са избрани; на третия ден от ремонта, когато им правим изненада и на финала, когато им показваме готовия дом. Периодично ги проверяваме как са, но то и няма как иначе, по някакъв начин ние оставаме свързани, заради всичко, което преживяваме заедно.- Най-комичната битова ситуация, в която сте попадала?Всичко битово свързано с мен е комично.- Как изглежда Вашият дом?Не е голям, уютен е, имам много картини, две котки, тераса, която гледа към Витоша, и голям двор. Хубав е по мой си начин, тепърва ще се развива.- Липсва ли Ви периодът от Мери Репортери?Не. Нищо, което е минало, не ми липсва. Беше хубав период, но сегашният е най-хубав и по някакъв начин е такъв, заради всички предходни.- Срещала ли сте отново двете баби, които заснехне в легендарния си репортаж „И аз съм от СДС“?За Тонка само съм чувала от разни хора, но другата баба не съм я виждала, нито съм чувала за нея. Дано да са добре, където и да са.", "date": "2018.03.20", "title": "Мария Силвестър зад кулисите на 'Бригада Нов дом'"}
{"url": "https://offnews.bg/112/pozharnata-i-avarijnite-sluzhbi-se-gotviat-za-seriozno-povishenie-na-v-677101.html", "text": "Пожарната и аварийните служби се готвят за сериозно повишение на водите на р. Дунав, съобщава пресцентъра на МВР.По информация на агенция „Проучване поддържане на река Дунав“ се очаква речният отток на реката да достигне 11000 кубически метра, което налага обявяване на първа степен на готовност при високи води на р. Дунав.Очаква се повишение на водните нива и в следващите дни във връзка с прогнозните очаквани валежи, с водни количества над средногодишните стойности, както и повишаването на нивата на големите притоци в участъка над „Железни врата“.Създадена е необходима организация за и са предприети съответните превантивни действия за информиране на органите на изпълнителната и местна власт, диспечерските пунктове на електроразпределителните и ВИК дружества за очакваното повишение на водите, информират от министерството.От там допълват, че нивото на реката ще бъде следено, ще бъдат приведени в готовност и всички средства за ограничаване и ликвидиране на наводнения.", "date": "2018.03.20", "title": "Пожарната и аварийните служби се готвят за сериозно повишение на водите на Дунав"}
{"url": "https://offnews.bg/zdrave/ozdravitelen-plan-v-pirogov-ot-april-sakrashtavat-legla-i-obediniav-677098.html", "text": "Оздравителен план ще започне да действа в болница \"Пирогов\" от април и ще продължи да действа в следващите три години. Оздравителният план не предвижда съкращение на медицински персонал и специалисти по здравни грижи, а мерките ще имат за цел работата на болницата да се оптимизира, съобщиха от здравното министерство.Персоналът на болницата ще бъде разпределен по структури така, че да отговаря на изискванията на медицинските стандарти.Предвижда се лабораторните звена да бъдат обединени в общ лабораторен блок. Четирите хирургични клиники в \"Пирогов\" ще се обединят в една обща клиника по хирургия с три отделения, а четирите урологични отделения ще се обединят в обща клиника по урология с три отделения. Предвижда се обособяване на клиника по неврохирургия с 5 отделения, като до този момент функционират 7 неврохирургични отделения. В оздравителния план са предвидени две клиники по ортопедия при налични четири такива в момента.Предстои да се доизгради и пусне в действие център за спешни съдови състояния със скенер и два ангиографа. Болницата разполага с необходимия брой лекари в спешните приемни кабинети и отделения, с което ще се гарантира непрекъснатото и своевременно обслужване на пациенти при спешни състояния. Специализантите в болницата също ще участват в работните графици под наблюдението на лекари със специалност. Част от лекарите ще работят в реновирания медицински център на болницата, обясниха от МЗ.Като част от оздравителния план е изготвен график за разплащане на просрочените задължения, които към януари 2018 г. са над 14 млн. лева. От ведомството обявиха, че ще наблюдават изпълнението на плана на месечна и тримесечна база. Миналата седмица прокуратурата обяви, че ще разследва „Пирогов” и още 6 болници в страната за безстопанственост и престъпна дейност от 2010 г. насам.", "date": "2018.03.20", "title": "Оздравителен план в 'Пирогов' от април: съкращават легла и обединяват клиники"}
{"url": "https://offnews.bg/sviat/strelba-v-gimnazia-v-merilend-trima-sa-raneni-677096.html", "text": "Трима души бяха ранени при стрелба в гимназия в Мериленд. Стрелбата е станала в град Грейт Милс в окръг Сейнт Мери, на 110 км южно от Вашингтон.Шерифът на окръг Сейнт Мери потвърди за инцидента и призова в Туитър родителите да не доближават сградата. На мястото са изпратени федерални агенти.Кампусът е затворен и инцидентът е овладян, обявиха местните власти.Според телевизия Ей Би Си има трима ранени, и тримата са ученици, като единият от тях е самият стрелец. Стрелбата става на фона на дебата за оръжията в САЩ след трагедията в гимназията \"Марджъри Стоунман Дъглас\" в Паркленд, Флорида, когато бяха убити 17 души.", "date": "2018.03.20", "title": "Стрелба в гимназия в Мериленд, трима са ранени"}
{"url": "https://offnews.bg/sviat/sledvashtata-goliama-tcel-na-putin-rebrandiraneto-na-rusia-677095.html", "text": "Владимир Путин очаквано спечели в неделя т.нар. \"избори\" за четвъртия си мандат като президент на Русия. С това той е на път още повече да укрепи властта си, да следва експанзивна външна политика и да продължи своята засилваща се конфронтация със Запада. Една от неговите най-важни цели за подсилване на позициите му обаче може би засега убягва от вниманието: разработването на постсъветска идеология за неговата страна, пише Агния Григас* в текст за Ройтерс, цитирана от БТА.Откакто дойде на власт през 1999 г., Путин определя и става синоним на съвременна Русия. В края на своя четвърти президентски мандат през 2024 г. (включително времето, докато беше министър-председател от 2008 до 2012 г.) Путин ще е управлявал Русия по-дълго от всеки друг руски или съветски лидер освен Сталин. Още през 2014 г. първият заместник-ръководител на президентската администрация Вячеслав Володин заяви: \"Ако има Путин - има Русия, ако няма Путин - няма Русия.\"Путин не иска нищо повече от това Западът и руското население да се съгласят. Макар че е голяма и многообразна, Русия става заложник на личността на Путин и неговата нововъзникваща идеология. Това представлява криза на идентичността. За страна, която иска да има статута на велика сила и цивилизация, а не да бъде лично феодално владение на Путин, Русия има нужда от заявление за мисия - идеология, предлагаща открояващ се светоглед.Путин се нуждае от тази \"причина за съществуване\" не само като средство за отклоняване на вниманието от намиращата се в застой руска икономика, но и за да осигури наследство, предлагащо алтернатива на западния модел на либералната демокрация. А макар много от действията му напоследък да изглеждат може би импулсивни, неговото близко обкръжение все повече дава очертанията на зараждаща се национална философия.Разработването на идеология може да изглежда необичайно занимание за популярен авторитарен режим, който не се страхува да демонстрира военна сила и да дрънка ядрени оръжия. Но за страна, в която съвременното държавничество е новост и която едва напоследък излиза от политическите цели, основаващи се на марксизма-ленинизма от съветската епоха, е важна екзистенциална задача да определи своето виждане за себе си. Това е още по-решаващо за страна, която се стреми да играе голяма световна роля, но не иска да приеме западните норми за легитимност на вътрешното управление и на международната дипломация.Какво може да служи за основа на новата идеология на Русия? В началните години от своето управление Путин обещаваше на руската общественост благоденствие и стабилност. Но след като руската икономика не се разнообрази и стана още по-зависима от износа на природни ресурси, след като корупцията стана по-дълбоко вкоренена и най-важното - след като цените на петрола започнаха да падат през 2014 г., посланието за благоденствие звучи все по-кухо.През последните години от Кремъл излязоха няколко открояващи се теми: суверенитет, консерватизъм, православие и месиански стремеж за статут на велика сила. Суверенитетът стана лозунгът на Кремъл след намесата на НАТО в Косово през 1999 г. По-забележимите призиви на Путин за национален суверенитет напоследък бяха отправени в статия в \"Ню Йорк таймс\" през 2013 г., в която той защити тезата за използване на международното право за противодействие на едностранната намеса на Америка в Сирия. Оттогава Москва изтъква неотменимия \"национален суверенитет\", който дава на държавите пълна власт над техните територии, за разлика от американската и европейската представа за ограничен държавен суверенитет. Статията на Путин, наред с решението на Москва да предостави убежище на американския разобличител Едуард Сноудън същата година, беляза началото на усилията на Москва да се представи като морален световен играч, който противодейства, особено, на САЩ.Всъщност голяма част от нововъзникващата идеология се определя повече чрез това, на което се противопоставя, отколкото чрез това, което подкрепя: против Америка, против Запада, против либерализма, против глобализацията, против космополитизма и против прогресивността. В много от своите речи Путин цитира руския философ Иван Илин, предупредил в есе през 50-те години на 20 век, че понятия като демократизация, либерализация и свобода са инструменти за разрушаване на единството и евразийския дух на руската цивилизация.Социалният консерватизъм - или т.нар. християнски ценности, поддържани от Руската православна църква, са допълнителни градивни блокове на новата руска идеология. \"Много евроатлантически страни са се отдалечили от своите корени, включително християнските ценности . . . Това е пътят към падението\", каза Путин през 2014 г. При положение че според оценките едва 15-20 процента от 142-милионното население на Русия са практикуващи членове на Руската православна църква и като се имат предвид атеистичните съветски традиции на страната, е изненадващо, че църквата се очертава като една от най-значимите сили, оформящи новата руска национална идентичност. На практика това води до поредица вътрешни закони, забраняващи богохулството и т.нар. гей пропаганда, и декриминализиране на домашното насилие.Желанието на Русия за статут на велика сила е свързано с усещането за месианска мисия. Тук ключова концепция е \"руският свят\" (руский мир), отнасяща се до специалната духовна общност от най-малко 35 милиона рускоговорящи извън федерацията - като тези в бившите съветски републики Грузия, Молдова и Украйна.Според Кремъл тези руски сънародници смятат Путин за нов \"обединител на руските земи\" в традицията на Иван Велики, утроил територията на Московското княжество в края на 15 век. Всъщност аналогиите между съвременната външна политика на Русия и нейната някогашна имперска доктрина са поразителни. \"Руский мир\" е съвременна алтернатива на териториалните амбиции на Съветския съюз и царистката империя.Важно е обаче да се признае, че тези отчаяни елементи на консерватизъм, отричане на Запада и самовъзвеличаване не изграждат единно цяло. Идеологията е по-сложно явление, което обикновено включва важни елементи като икономическа теория. Путин може да се опитва да предложи алтернативно разбиране за света, но Кремъл не е доказал, че е способен да осигури привлекателна алтернатива на западния начин на живот.През следващите шест години управлението на Путин ще положи усилия да утвърди и систематизира алтернативен светоглед - виждане, което Русия има силно желание да предложи за вътрешна консумация, както и за износ. За Кремъл това виждане ще представи легитимност и патриотично заявление за мисия през 21 век. За Запада е важно да признае и да изтъкне кухостта на това виждане, а не да попада в капана да го приема като оправдание за този режим. Западът спечели Студената война, защото спечели надпреварата за идеите и идеалите. Той ще спечели отново, ако успее да преодолее предизвикателствата на обтягащите се отношения между политически разделените Съединени щати и фрагментиращата се Европа и да се придържа твърдо към виждане и мисия, които са по-положителни от това, което ще измисли Путин през поредния си мандат. ---------------*Агния Григас е старши сътрудник в Атлантическия съвет. ", "date": "2018.03.20", "title": "Следващата голяма цел на Путин - 'ребрандирането' на Русия"}
{"url": "https://offnews.bg/evropa/blizo-700-hil-bezhantci-potarsili-ubezhishte-v-es-3-470-ot-tiah-v-677092.html", "text": "649 855 бежанци са потърсили убежище в някоя от 28-те страни в Европейския съюз, показват обновените днес с информацията за 2017 г. данни на Евростат.3 470 от тях са пристигнали в България. Те представляват 0.5% от общия брой. Най-голямата група от тях са дошлите от Афганистан (30%). Другите две големи групи - с по 27% - са дошли от Ирак и Сирия.Трите топ дестинации за сирийците, бягащи от родината си, са Германия (48 970 подадени молби), Гърция (16 345) и Австрия (7 260).В Германия се намират 30.5% от потърсилите убежище в страна от ЕС - 198 255 души.Страната, която е на второ място по приети бежанци, е Италия - 126 550 молби, 19.5%.На трето място е Франция с 91 070 души и 14%.Следва я Гърция с 57 020 (8.8%).Отзад напред първа е Словакия със 150 души или 0.02% от пристигналите в ЕС. Преди нея е Естония - 180 (0.03%). Трета отзад напред е Латвия - 355 (0.1%).", "date": "2018.03.20", "title": "Близо 700 хил. бежанци потърсили убежище в ЕС, 3 470 от тях - в България"}
{"url": "https://offnews.bg/kuhnia/za-parvi-pat-v-kulinarnata-istoria-burgerite-pobediha-frenskata-baget-677091.html", "text": "За пръв път в историята на кулинарния бизнес продажбите на хамбургери във Франция са надскочили тези на класическата багета с шунка и масло.Основната причина за това е, че френската кухня отстъпва пред американските фирми за бързо хранене.Бургерите присъстват в менюто на 85% от ресторантите във Франция и миналата година са били продадени 1,5 млрд. бройки, показва проучване на консултантската ресторантьорска компания „Gira Conseil“ в Париж.Още по-тревожен за защитниците на френската кухня е фактът, че само 30% от въпросните хамбургери са продадени в заведения за бързо хранене, докато мнозинството от тях се продават в ресторанти с пълен сервиз.Бургерът се превърна в част от френската традиционна храна и често се сервира с някои от най-известните сирена в страната като Рокфор. Това е тежък удар за европейската страна, която се гордее с националната си кулинарна култура и която в продължение на години се съпротивляваше на бързата кухня.„Говорим за бургерова ярост в продължение на три години. Вече не знаем как да опишем този феномен, това е истинска лудост. За последната година продажбата на бургери е скочила с 9%, а това е невероятен ръст“, каза директорът на \"Gira Conseil\" Бернар Бютбол.През 2016 година продажбите на хамбургери са били равностойни с тези на багетата с шунка и масло, която все още е била най-популярният сандвич във Франция.„През 2017 година за първи път бургерите надскочиха по продажби френския класически сандвич. Те просто чупят рекорд след рекорд. Вече се питаме дали могат да изпреварят дори нашите известни пържоли“, каза Бютбол.Но докато французите виждат своята култура на храна като уникална, истината е, че тя се основава на месо, хляб, салата и картофи - недалеч от това, което съдържат бургерите в САЩ.За изминалата година продажбите на веригите за бързо хранене са постигнали рекорд, постигайки печалба от 51 млрд. евро.Оказва се също така, че Франция е най-печелившият пазар на гиганта \"Макдоналдс\" след САЩ с повече от 1400 ресторанта. Веригата се приспособява към френските вкусове с бургерите \"McCamembert\" и \"McBaguette\" с ементал, дижонска горчица, различни френски салати и дори макарони за десерт. Жан-Пиер Пети, човекът, помогнал на Франция да се влюби в \"Макдоналдс\", е един от най-влиятелните ръководители на марката и пионер в опитите на компанията да се адаптира към местните вкусове.В своята книга „Продадох душата си на Макдоналдс“ Пети признава, че е изял първия си хамбургер чак на 30 години.Хранителната камионна култура (бус, превърнат в заведение за бързо хранене на колела - друг внос от САЩ), също създаде редица вериги като \"Le Camion Qui Fume\" (Камион, който дими).", "date": "2018.03.20", "title": "За първи път в кулинарната история: Бургерите победиха френската багета на родна земя"}
{"url": "https://offnews.bg/sviat/samolet-na-akrobatichnata-eskadrila-cherveni-streli-katastrofira-677103.html", "text": "Реактивен самолет от британската акробатична ескадрила \"Червени стрели\" (Red Arrows) към Кралските ВВС е катастрофирал днес в района на летище край Холихед, Северен Уелс, предадоха осведомителните агенции.На борда е имало двама пилоти, но засега съдбата им е неизвестна. Командването на британските ВВС потвърди за инцидент със самолет \"Хок\" (BAE Hawk) - модел, който се използва от ескадрилата.Създадените през 1965 г. \"Червени стрели\" са прочути с въздушните си каскади, с червено-бяло-сините димни следи, с драматични пикирания и запазената марка - летене във формация \"диамант\". Червените едномоторни учебни самолети са честа гледка на авиоспектакли и военни паради, припомнят агенциите.", "date": "2018.03.20", "title": "Самолет на акробатичната ескадрила 'Червени стрели' катастрофира"}
{"url": "https://offnews.bg/drugi/ekstremni-sportove-i-muzika-v-programata-na-predstoiashtia-outdoor-and-677094.html", "text": "Едни от най-актуалните алтернативни спортове влизат в програмата на предстоящия Outdoor & White Water Fest, който ще се проведе на 31 март и 1 април в Център за приключения и рафтинг \"Адвенчър нет\". Това е второ издание на събитието, откриващо рафтинг и каяк сезона в Кресненското дефиле. Фестивалът не само ще събере една сплотена общност на практикуващи разнообразни активности сред природата, но и ще предложи свежи възможности за отдих и забавления в специално обособен палатков лагер и музикална сцена.Той ще обедини най-изявените представители на рафтинг и каяк общността, между които клубовете Adventure Net, Reflip, Раец, Атом, Nomad Team, Mashini Holidays, Tudurini Bros, Воден хоризонт. Всички те ще представят своята дейност и ще се включат в наситени с адреналин игри и състезания в бързи води, които се провеждат традиционно за откриването на сезона от опитните инструктори по Струма. Приятната новина е, че част от игрите са създадени специално за напълно начинаещи, нетърпеливи да приемат предизвикателството на бързеите в буйната пълноводна река. За новобранците ще има игра с атрактивни награди за запазване на баланса от клуб Reflip, а желаещите да се посветят в изкуството на каяците ще могат да се включат в еднодневен курс с инструкторите на Mashini Holidays Industry и Tudurini Bros. Празнична демонстрационна регата пък символично ще понесе по течението на Струма всички, осмелили се да скочат в лодките – посетители, журналисти, специални гости, инструктори и т.н.Вече тече и записването за рафтинг спускания с инструкторите на Адвенчър нет на специална цена с 30% отстъпка. Така преживяването по време на Outdoor & White Water Fest вместо редовните 50 лева, ще струва 35. Запишете се на следния линк: .Нова перспектива към смайващия релеф на Кресненското дефиле ще предложат от клуб по парапланеризъм SkyCamp, чиито опитни тандемни пилоти ще издигнат високо във въздуха своите пасажери, за да им разкрият невиждани гледки над величествения Пирин и отвъд границите на страната, към планините, морето и езерата на Гърция и Македония. Ваучери за тандемни полети по време на фестивала могат да бъдат заявени тук: В изключително атрактивен велопоход ще могат да се впуснат почитателите на планинското колоездене. Маршрутът, подготвен от гидовете на Nomad Team специално за дните на фестивала, е по маршрут с. Влахи – Ощава – с. Стара Кресна. Трасето, преминаващо през едни от най-вълнуващите и наситени с културни и природни забележителности места в региона, е със средна трудност. За записвания: 0884503530, 02/944 6765 и.За най-малките ще има състезание по катерене на стената в кемпа. Надпревара по слаклайн ще се проведе в непосредствена близост до стената за катерене, сред шарената сянка на иглолистните дървета, палатките и цветната хамачена градина на Айляк хамак.„Жаден и гладен никой няма да остане,“ обещават организаторите. За най-вкусната и здравословна храна ще се погрижи мобилният бус с домашно приготвени вкусотии Mangia Van, бирата ще е от най-планинарския бранд „Витошко лале“, а пък с по-твърди напитки и старопланински коктейли ще ни изненадват миксолозите от Винпром Троян.Никак не е маловажен и фактът, че целодневната музикална програма в кемпа ще поддържа градуса на настроението с DJ Vankata The Turntablist и айляците от Faces Band, чийто репертоар ще задоволи и най-претенциозния слушател с разнообразие от стилове. Специални гости на събитието ще бъдат алпинистът Боян Петров, както и представителни лица на общините Кресна и Симитли, които ще се представят с местно производство и фолклорни състави.Пълната програма по дни и часове, както и възможности за организиран транспорт и настаняване ще бъдат обявени съвсем скоро!", "date": "2018.03.20", "title": "Екстремни спортове и музика в програмата на предстоящия Outdoor and White Water Fest"}
{"url": "https://offnews.bg/obshtestvo/za-17-g-darzhavata-e-zagubila-miliardi-ot-nesabran-dds-677102.html", "text": "Всяка година държавата не успява да събере данък добавена стойност за милиони левове, а цифрата на изгубените средства от влезли в сила ревизорни актове в периода 2001 г. - 2017 г. възлиза на близо 6 млрд. лева.Това сочат данни на Националната агенция за приходите, предоставени по Закона за достъп до обществена информация на сдружение \"Боец\". Цифрите съобщи Георги Георгиев - председател на сдружението.Според него държавата не е събрала средствата, защото задължените лица нямат собственост, която да бъде запорирана. В обръщение до сдружението директорът на НАП Галя Димитрова заявява, че вероятността дългът на тези лица да бъде погасен е \"минимален\".Рекорд по \"изпуснати\" средства от ДДС държавата е направила през 2011 г., когато от НАП не са събрали данък добавена стойност за малко над 1 милиард лева. Той е почти равен на сумата, която не е събрана за период от цели 10 г. (2000 - 2010 г.) - 1,4 млрд. лв.След 2011 г. цифрите падат до няколко стотин милиона годишно, а най-малко държавата е загубила миналата година - \"едва\" 271 млн. лв.В изложението на НАП до \"Боец\" се съобщава още, че общата сума на несъбран ДДС за периода 2000 - 2017 г., която е констатирана при ревизии, е близо 16 млрд. лв. Те обаче на практика са \"несъбираеми\", обяснява шефката на НАП, защото тези средства са изчислени по време на ревизии от външни институции или чрез прилагането на мерки за борба с данъчните измами, а в такива случаи обикновено се откриват огромни цифри, но на практика няма как да се съберат.От сдружение \"Боец\" ще внесат сигнал в прокуратурата срещу финансовия министър Владислав Горанов и премиера Бойко Борисов за бездействие по отношение на несъбраното ДДС. Те също така искат президента Румен Радев да свика Консулстативния съвет за национална сигурност (КСНС).", "date": "2018.03.20", "title": "За 17 г. държавата е загубила милиарди от несъбран ДДС"}
{"url": "https://offnews.bg/temida/bivsh-politcejski-shef-i-zam-kmet-na-asenovgrad-shte-bade-saden-sled-677080.html", "text": "Бившият началник на Районното управление на МВР в Асеновград и настоящ зам.-кмет на града Димчо Темелков отива на съд. Той е обвинен за прикриване на престъпление, подкуп и фалшифициране на статистика, съобщи Окръжна прокуратура - Пловдив.През семптември 2015 г. Димчо Темелков  при шумна спецакция на отдел „Вътрешна сигурност” и пловдивската прокуратура. Тогава той бе обвинен, че не е предприел мерки срещу лица, брали орехи от общински дървета. Дни по-късно той беше освободен под гаранция от 2000 лв.Само два месеца преди показния арест, полицейският шеф в Асеновград беше награден от бившия вътрешнен министър Румяна Бачварова за добра служба, припомня БНР.Обвинителният акт не влезе в съда, но Димчо Темелков влезе в община Асеновград. През 2016 г. той стана зам.-кмет на града от квотата на партия АБВ. След половин година на поста обаче прокуратурата в Пловдив повдигна нови обвинения към Темелков. Те са залегнали и в обвинителния акт, който прокуратурата в Пловдив внесе днес, близо 2 години по-късно, в съда.  Димчо Темелков е обвинен още за това, че на 29 август 2015 г. е приел предложение от друго лице да \"почерпи\", за да упражни влияние върху разследващ полицай от РУ на МВР-Асеновград да освободи арестуван. Разследващите твърдят още, че обвиняемият Темелков не е изпълнявал задълженията си като началник на РУ на МВР-Асеновград и е превишил правата си. Те посочват, че бившият полицейски шеф не е регистрирал общо 27 престъпления, като не е докладвал за тях в прокуратурата. Според разследващите това е направено с цел лична облага - повишаване на оценката му като ръководител, кариерно израстване и получаване на поощрения и награди.Пловдивската прокуратура установява, че в качеството си на длъжностно лице Темелков е съставил официални документи, в които е удостоверил неверни обстоятелства. Той е отчел по-малко от действителния брой сигнали за извършени престъпления от общ характер.Заедно с Темелков на съдебната скамейка ще седне и служител в \"Криминална полиция\" в районното в Асеновград, който е обвинен, че не е извършил разследване с цел да избави друго лице. От прокуратурата посочват, че по делото са разпитани 128 свидетели, назначени са експертизи и са иззети веществени доказателства.", "date": "2018.03.20", "title": "Бивш полицейски шеф и зам.-кмет на Асеновград ще бъде съден след 3-годишно разследване"}
{"url": "https://offnews.bg/temida/apelativniat-sad-varna-deloto-za-evn-na-prokuraturata-677087.html", "text": "Специализираният апелативен съд потвърди прекратяването и връщането на прокуратурата на делото за продажбата на миноритарния държавен дял в ЕВН, по което са подсъдими бившият вицепремиер Симеон Дянков, бившият министър на икономиката и енергетиката Трайчо Трайков, бизнесменът Иво Прокопиев и изпълнителният директор на \"Булброкърс\" Радослав Рачев.Според съда обвинителният акт е внесен от некомпетентна прокуратура.Държавното обвинение твърди, че подсъдимите са нанесли щети на хазната при продажбата на остатъчния държавен дял в енергото, което доставя ток в Югоизточна България.Делото беше прекратявано и от Софийския градски съд през октомври миналата година.Магистратите тогава постановиха, че обвинителният акт не отговаря на изискванията на Наказателно-процесуалния кодекс. Според съда по делото липсват факти, които да подкрепят тезата на прокуратурата, както и конкретика по въпроса каква точно вреда е настъпила за държавата.", "date": "2018.03.20", "title": "Апелативният съд върна делото за ЕВН на прокуратурата"}
{"url": "https://offnews.bg/tehnologii/mtel-startira-predvaritelni-porachki-na-xperia-xz2-ot-sony-677100.html", "text": ", част от , стартира предварителни поръчки на новия флагман на Sony – Xperia XZ2. Клиентите, които  от 20 март до 3 април, ще го получат в комплект с безжични слушалки Sony WH-1000XМ2. Смартфонът ще бъде наличен в търговската мрежа на Мтел за 49.99 лева на месец или за 999.99 лева в брой с абонаментите планове Мтел без граници 5XL.Xperia XZ2 идва с нов дизайн с гладка форма от 3D стъкло и разполага с 5.7-инчов HDR Full HD+ 18:9 дисплей. Повърхността е изградена от Corning® Gorilla® Glass 5 и метална рамка за по-голяма издръжливост. Xperia XZ2 е със сертификат IP65/IP68 и е устойчив на намокряне и разливане.Флагманът на Sony е оборудван с Motion Eye™ камера, предоставяща за първи път в света възможност за 4K HDR видео заснемане със смартфон. Видео заснемането на бавен каданс позволява снимане с 960 кадъра в секунда и вече е възможно във Full HD резолюция.Безжичните шумопотискащи слушалки Sony WH-1000XM2, които ще се предлагат в комплект с Xperia XZ2 при предварителните продажби онлайн, осигуряват автентичен звук благодарение на High-Resolution технология. Моделът намалява изкривяването и позволява да се доловят всички нюанси на музиката. Слушалките включват и 40-мм възбудител с диафрагма от течнокристален полимер (LCP) за тежките ритми и могат да възпроизвеждат пълен набор от честоти до 40 kHz.Xperia XZ2 работи с процесор Qualcomm® Snapdragon™ 845 с X20 LTE, като благодарение на гигабитовото LTE решение от второ поколение, позволява още по-бързо сваляне на данни. Мощността на батерията 3180 mAh.Смартфонът предлага ново изживяване за сетивата чрез добавянето на осезаемо усещане при допир. Това се случва с помощта на новата Dynamic Vibration System на Sony, която анализира аудио информацията и вдъхва нов живот на филмите и игрите. Моделът разполага с мощни предно разположени стерео високоговорители, които с помощта на S-Force Front Surround технологията, са най-мощните Xperia високоговорители досега.", "date": "2018.03.20", "title": "Мтел стартира предварителни поръчки на Xperia XZ2 от Sony"}
{"url": "https://offnews.bg/sviat/polagat-praha-na-stivan-hoking-do-groba-na-isak-niuton-677106.html", "text": "Прахът на световноизвестния британски физик Стивън Хокинг ще бъде положен в Уестминстърското абатство до гроба на Исак Нютон, предадоха световните агенции.Самото погребение на Хокинг ще се състои на 31 март в Кеймбридж, където той живя и преподава над 50 години.Говорител на абатството заяви, че прахът на Хокинг ще бъде положен в храма по-късно тази година и по този повод ще бъде отслужена специална литургия.Старшият свещеник на Уестминстър, преподобният Джон Хол заяви, че е напълно естествено останките на Хокинг да лежат редом до тези на други изтъкнати учени. Той припомни, че Нютон е бил погребан в абатството през 1727, а Чарлз Дарвин - през 1882 година.Стивън Хокинг се спомина миналата седмица на 76-годишна възраст и беше един от най-даровитите физици, въпреки че страдаше от тежкото заболяване амиотрофична латерална склероза, припомня агенцията.", "date": "2018.03.20", "title": "Полагат праха на Стивън Хокинг до гроба на Исак Нютон"}
{"url": "https://offnews.bg/futbol/tcska-shte-sprem-terora-nad-kluba-677104.html", "text": "Ръководството на ЦСКА нарече \"терор над клуба\" решението на Дисциплинарната комисия към БФС да накаже нападателя Фернандо Каранга по жалба от Левски след дербито на България в неделя.\"Сините\" загубиха именно с гол на Каранга в края на мача, след който сезираха БФС за начина му на изразяване на радост от гола.От Левски се почувстваха обидени и от случка след края на мача, когато бразилецът отиде при феновете на ЦСКА след телевизионното си интервю. За всичко това той ще плати 6000 лева и ще пропусне един мач.Ето какво написаха от ЦСКА:\"Армейци,за пореден път ставаме свидетели на безпрецедентно решение във вреда на нашия клуб.Фернандо Каранга беше наказан заради начина, по който се радва след отбелязан гол. Подобни жестове сме виждали и на други стадиони по света, но там никой не се е почувствал обиден или застрашен от това, за разлика от България.Кой и как разчете мислите на Каранга и се обиди от тях - не става ясно, но Фернандо няма да играе в следващия мач и ще трябва да плати много сериозна глоба.Изумени сме как нито една комисия на БФС не се сезира за действията на футболиста от Лудогорец Сисиньо в мача с Берое, а за състезател на ЦСКА се действа светкавично.Наясно сме, че ЦСКА вече е фактор в българското първенство и очевидно някой се притеснява от това. Разбираме и страховете на ръководителите на другите отбори, че ЦСКА може да стане шампион.ИМА ЗАЩО ДА СЕ СТРАХУВАТЕ!Ние няма да оставим нещата така и ще вземем всички законови мерки да спрем терора върху нашия клуб.Ние сме ЦСКА и ще се борим докрай.От ръководството.\"", "date": "2018.03.20", "title": "ЦСКА: Ще спрем терора над клуба"}
{"url": "https://offnews.bg/obshtestvo/iazovir-kardzhali-zapochna-da-preliva-677107.html", "text": "Язовир \"Кърджали\" е започнал да прелива, но засега няма опасност за населените места по поречието на река Арда, съобщи в Ловеч министърът на вътрешните работи Валентин Радев. По думите му страната ни е готова дори да предупреди Гърция и Турция, ако се повиши още нивото на язовира и ситуацията не може да бъде овладяна. Радев допълни, че има опасност за две къщи в Карнобат, заради преливна вълна от язовира край село Сърнево.\"Ситуацията е овладяна, но язовирът е под наблюдение. Поставени са двеста чувала с пясък, за да бъдат предпазени къщите на хората.\", каза още министърът.Той добави, че всички водоеми в страната се наблюдават, включително и нивото на река Дунав, което е започнало да се покачва застрашително.", "date": "2018.03.20", "title": "Язовир 'Кърджали' започна да прелива"}
{"url": "https://offnews.bg/kultura/edva-mesetc-ni-deli-ot-poslednia-kontcert-na-silvi-vartan-u-nas-677086.html", "text": "На 16 март Силви Вартан даде начало на последното за кариерата ѝ турне - \"Forever Sylvie\". Концертът се проведе в препълнената зала \"Le Grand Rex\" в Париж, а емоцията и аплодисментите не стихнаха дори след последния бис на иконичната френска изпълнителка. Следващата спирка на певицата е скъпата на сърцето ѝ България.Тя ще се срещне с българската публика в два специални концерта- първият във Варна на 19 април в Двореца на културата и спорта, а вторият на 21 април в София в зала 1 на НДК. Турнето ще продължи с Русия, Япония, Белгия и Италия.„България, очаквам с огромно нетърпение тази наша среща! Искрено съм щастлива, че се връщам. За мен винаги е удоволствие. Очакват ни два незабравими концерта, в които ще върнем спомените си за отминалите дни. Ще споделя с вас песни от всички мои албуми досега, както и най-новите ми произведения. Очаквам ви“, споделя Силви Вартан само месец преди концерите ѝ в България.\"Forever Sylvie\" e турнето, с което най-известната световна звезда от български произход ще се срещне със своите фенове за последно. Концертите ще включват и специална част, посветена на първата любов на певицата – Джони Холидей. Очаква се продукцията да е най-мащабната и впечатляваща до момента.", "date": "2018.03.20", "title": "Едва месец ни дели от последния концерт на Силви Вартан у нас"}
{"url": "https://offnews.bg/medii/sobstvenikat-na-nova-televizia-shte-pridobie-i-tcelia-biznes-na-netinf-677082.html", "text": "Компанията собственик нa Hoвa тeлeвизия - Hoвa Бpoyдĸacтинг Гpyп, е подала заявление за придобиване и на останалите 30% от капитала на НетИнфо, които до този момент не бяха собственост на медията.По този начин Нова ще се превърне в мажоритарен собственик на капитала, пише Profit.bg. По информация на \"Капитал\" в Комисията за защита на конкуренцията (КЗК) е постъпило уведомление, по което е образувана преписка за концентрацията между \"Нова броудкастинг груп\" АД - собственикът на \"Нова тв\" и каналите от групата Diema, и онлайн компанията \"Нетинфо\" АД. След одобрението от КЗК на практика няма да има пречки пред финализираното на продажбата на Нова телевизия и НетИнфо.Те ще бъдат продадени на един от най-богатите хора в Европа – Петр Келнер.През февруари стана ясно, че Нова телевизия скоро ще има нов собственик, след като досегашният Modern Times Group (MTG) се съгласи да продаде своя 95%-тов дял в Nova Broadcasting Group на инвестиционната група PPF Group, водена от чешкия милиардер Петр Келнер. Сделката бе на стойност 185 млн. евро.", "date": "2018.03.20", "title": "Собственикът на Нова телевизия ще придобие и целия бизнес на НетИнфо"}
{"url": "https://offnews.bg/sviat/slovashkiat-prezident-othvarli-promenite-v-kabineta-do-petak-iska-nov-677083.html", "text": "Словашкият президент Андрей Киска отхвърли предложения от новия премиер Петер Пелегрини състав на правителство и поиска до петък да му бъдат представени нови номинации, предаде Ройтерс, цитирана от БТА.Премиерът Роберт Фицо подаде оставка миналата седмица след масови протести заради убийството на журналиста Ян Куциак. Демонстрантите настояха за справедливо разследване на смъртта на журналиста и назначаване на нов безпартиен вътрешен министър. \"Пелегрини трябва да убеди (хората), че новото правителство ще донесе онези промени, които очакваме. Той трябва да състави стабилно правителство, чийто кадрови състав, особено в министерството на вътрешните работи, ще бъде в състояние да успокои напрегнатата обстановка в нашето общество\", каза президентът Киска.\"Изразих пред него и своите конкретни възражения към предложението му и поисках от него до петък да предложи нов състав на правителство\", допълни той.", "date": "2018.03.20", "title": "Словашкият президент отхвърли промените в кабинета, до петък иска нови номинации"}
{"url": "https://offnews.bg/ikonomika/razhodite-za-zaplati-narasnali-s-12-2-naj-goliam-e-rastat-v-obrazova-677073.html", "text": "Общите разходи на работодателите за един отработен час от наетите от тях лица са нараснали с 12.2% през четвъртото тримесечие на 2017 г. спрямо същия период на предходната година, сочат данни на Националния статистически институт (НСИ). Най-висок ръст бележат разходите за отработен час в строителството - с 11.9%. Увеличението в услугите е с 11.7 на сто, а в индустрията - с 11.8%.По икономически дейности повишението на общите разходи за труд е най-чувствително в сектор „Образование“ - с 20.2%, Ръстът на трудовите разходи в сектор „Други дейности“ е 19.1 на сто, а в сектор „Административни и спомагателни дейности“ - с 15.0%.С най-нисък процент на нарастване на общите трудови разходи са икономическите сектори „Култура, спорт и развлечения“ - с 1.1%, „Производство и разпределение на електрическа и топлинна енергия и на газообразни горива“ - с 3.7%, и „Финансови и застрахователни дейности“ - с 6.9 на сто. ", "date": "2018.03.20", "title": "Разходите за заплати нараснали с 12.2%, най-голям е ръстът в образованието"}
{"url": "https://offnews.bg/112/avaria-ostavi-bez-tok-15-naseleni-mesta-v-oblast-razgrad-677079.html", "text": "Авария остави 15 населени места в област Разград без ток, съобщи БТА, като се позова на информация от областната администрация след заседание на Оперативния щаб за бедствия и аварии. На него щабът е взел решение за прочистване на падналите дървета и клони от пътищата, които затрудняват снегопочистващата техника.Предиобед без електричество са били 8 села в община Самуил, 3 - в община Исперих и 4 - в община Лозница.Най-сериозна е аварията при далекопровода край Ножарево, който е повреден поради паднали върху него дървета. Очаква се до довечера проблемът да бъде отстранен.Заради липса на отопление не се провеждат занятия в училището в село Ясеновец, съобщи Регионалният инспекторат по образованието. С намалени часове са били и учениците в Дянково и в Кубрат.За последното денонощие в Центъра за Спешна медицинска помощ екипите са приели 30 сигнала, като всички са обслужени без забавяне, посочват още от областната администрация.", "date": "2018.03.20", "title": "Авария остави без ток 15 населени места в област Разград"}
{"url": "https://offnews.bg/evropa/evrodeputati-ot-gerb-bsp-shte-podkrepi-li-izbori-na-chuzhda-darzhava-677084.html", "text": "Евродепутати от ГЕРБ питат БСП би ли подкрепила избори от чужда страна на територията на България. Повод за въпросът е позиция на червения депутат Таско Ерменков за изборните резултати в Крим.В социалните мрежи в неделя вечерта депутатът от левицата цитира Христо Ботев и обяви САЩ и ЕС за \"идиоти\", защото отказват да признаят Крим за руски.По този повод днес евродепутати от ГЕРБ разкритикуваха \"публичните позиции на депутати от българската левица\".\"Да считаме ли, че написаното от Таско Ерменков е официална позиция на БСП и дали от Партията на европейските социалисти (ПЕС) знаят за нея?“, питат още евродепутатите от ГЕРБ. Според тях изразеното от Ерменков виждане за пореден път показва, че наследниците на бившата комунистическа партия в България по редица важни въпроси подкрепят популистки и анти-ЕС позиции.Според евродепутатите от ГЕРБ подобно поведение от страна на БСП \"поставя под въпрос както техния европейски облик, така и евроатлантическата ориентация на страната\".\"Виждаме само в рамките на последните няколко месеца колко сериозно се разминава позицията на БСП с тази на европейските социалисти, както по отношение ратификацията на Истанбулската конвенция, така и по отношение на декларацията на принадлежащия към семейството на социалдемократите върховен представител на ЕС по въпросите на външните работи\", казват още евродепутатите от ГЕРБ.От ГЕРБ обявиха, че препоръчват на депутата Таско Ерменков и представителите на БСП \"да се запознаят по-добре с творчеството на Христо Ботев и цяла плеяда български възрожденци и революционери като Васил Левски, Г.С. Раковски, Захари Стоянов и много други преди да ги цитират в подобен контекст\".", "date": "2018.03.20", "title": "Евродепутати от ГЕРБ: БСП ще подкрепи ли избори на чужда държава у нас?"}
{"url": "https://offnews.bg/tehnologii/fejsbuk-se-razdelia-s-shefa-si-po-sigurnostta-677077.html", "text": "Шефът по сигурността във Фейсбук Алекс Стамос ще напусне поста си по-късно тази година, пише в. \"Ню Йорк Таймс\". Раздялата на Стамос с компанията е във връзка с неразбирателство по въпроса как социалната мрежа да се справи с дезинформацията и нейното разпространение.Проблемите за основателя ѝ Марк Зукърбърг не свършват дотук: Фейсбук е преустановила работата на екипа по сигурността и почти всички 120 служители от отдела са пренасочени в други. За раздялата на Стамос с Фейсбук се говори от края на миналата година, но компанията искаше да го задържи още известно време, за да може да предаде работата си на своя бъдещ наследник.Ситуацията се влоши след избухването на скандала сСпоред \"Ню Йорк таймс\" Стамос е настоявал руската дейност в социалната мрежа да бъде разследвана и разкрита публично – идея, която висшето ръководство е разглеждало с неохота.", "date": "2018.03.20", "title": "Фейсбук се разделя с шефа си по сигурността"}
{"url": "https://offnews.bg/obshtestvo/patiat-smolian-madan-ostava-zatvoren-oshte-niakolko-mesetca-otvaria-677060.html", "text": "Пътят Смолян - Мадан ще остане затворен в следващите няколко месеца заради активиралото се миналата седмица  край село Тикале. До седмица се очаква нов обходен път да осигури свързаност на засегнатите села.Това стана ясно на проведена пресконференция в агенцията \"Пътна инфраструктура\" (АПИ) с участието на председателя на Управителния съвет на агенцията - инж. Дончо Атанасов, и доц. д-р Стефчо Стойнев, ръководител на катедра \"Хидрология и инженерна геология\" в Минно-геоложкия университет.Предстои обезопасяването на обходния път с мантинели и асфалтирането му, обясни инж. Атанасов и прогнозира, че дейностите ще приключат до другата седмица, ако атмосферните условия позволят да се работи.Пътят преминава между селата Влахово и Орешец, а отсечката ще е дълга 1.2-1.4 км.Според доц. Стойнев не е препоръчително пътят Смолян - Мадан да бъде отворен в близките месеци, тъй като трябва да се изчака процеса на затихване на срутището, което е с големина общо 30-35 дка.Инж. Атанасов уточни, че предстои среща на областния управител и кмета на Смолян с кметовете на блокираните села. Той подчерта, че ще бъдат осигурени толкова автобуси, колкото са необходими за жителите на селата. ", "date": "2018.03.20", "title": "Пътят Смолян - Мадан остава затворен още няколко месеца, отварят обходен до седмица"}
{"url": "https://offnews.bg/futbol/karanga-izgoria-za-edin-mach-globiha-go-s-6000-leva-677071.html", "text": "Дисциплинарната комисия към БФС наказа звездата на ЦСКА Фернандо Каранга. Нападателят няма да играе в един мач за армейците и ще трябва да плати 6000 лв. глоба. Това значи, че бразилецът ще пропусне домакинството на Ботев Пловдив във финалната шестица.Припомняме, че в неделя ЦСКА нокаутира Левски с 1:0, като герой за \"червените\" бе именно Каранга. Нападателят опъна мрежата на \"сините\" в 85-ата минута и така донесе трите точки на армейците. Бразилецът обаче изрази по-доста неуважителен начин радостта си.Веднага след победното попадение Фернандо отправи жест с \"рязане на глави\", а веднага след края на мача ликува с надуваем пенис, на който бе закачено клубно шалче на Левски. Шефовете на \"сините\" бяха бесни от действията на Каранга и вчера се появиха информации, че ще сезират БФС и дори Прокуратурата.", "date": "2018.03.20", "title": "Каранга \"изгоря\" за един мач, глобиха го с 6000 лева"}
{"url": "https://offnews.bg/interviu/ako-padne-monopolat-na-nzok-kachestvoto-na-lechenieto-u-nas-shte-se-p-677061.html", "text": "Вие се занимавате с неврохирургия - една доста сложна специалност. Атрактивна ли е тя за младите хора у нас?Неврохирургията е наистина доста сложна дисциплина. Изисква цялостно посвещаване. Голяма част от малкото време извън операционна се прекарва с пациентите и техните близки. Един млад човек, който си избира тази специалност, трябва да е наясно с това. И въпреки тези ежедневни и тежки натоварвания има доста млади лекари, които искат да специализират това. Какви са причините? Според мен на първо място стои атрактивността на дисциплината. Не бих казал, че в България причините са финансови, защото един лекар, работещ това в Западна Европа, ще взема, без да преувеличавам, близо 20 пъти по-голямо заплащане. По-скоро причината е в самото предизвикателство, младият човек да докаже на себе си, че може да се пребори с високите изисквания. Специалността напълно основателно се възприема като нещо крайно сложно и всеки, който е успял да се пребори с предизвикателството да я усвои, по свой вътрешен, неписан критерий може да се почувства успял в живота. Но това се плаща с цената на здравето и на липсата на достатъчно време за личен живот. Въпреки това удоволствието да помогнеш на пациента, буквално да го спасиш, оправдава изцяло усилията и сами разбирате - това е много далеч от материалните критерии и определения.Вие как взехте решението да се занимавате именно с неврохирургия?В началото на моето следване исках да бъда ендокринолог. Стана обаче нещо, занимавах се активно с различни спортове, получих усложнение и бях прикован на легло с неописуеми болки, които бяха толкова силни, че исках да умра, но те да изчезнат. Тогава един човек в бяла престилка дойде, прегледа ме и като с магическа пръчка ми реши проблема. Той беше неврохирург. Именно тогава си представих, че ако мога аз да направя подобно нещо за друг, това ще ми даде пълен смисъл на съществуването. И оттогава си промених вижданията, реших да стана неврохирург. Много трудности имаше по този път, тъй като няма какво да се лъжем - аз в моето семейството лекари нямам, кой да ми помага - също, да ме уреди някъде или нещо подобно. Сам преодолявах трудностите, но с много постоянство мога да кажа, че реализирах \"американската мечта\" в България. Ако това е мотивацията на младите хора, които искат да специализират неврохирургия, много бих се радвал. Това означава, че те ще си лягат и ще отварят сутрин очи с мисълта за пациента и с мисълта колко добре се чувстват като му помагат ефективно. Ако има някаква друга мотивация в медицината, а и въобще в която и да е от другите сферите на обществото от това просто да бъдеш най-добрият в това, което правиш, според мен е грешно и може да изроди всяка добра идея.Какви съвети давате на младите си колеги?Нямам стремеж да бъда \"ментор\" за младите колеги, защото самият аз доскоро бях такъв, но ако виждам, че правят нещо, което би опорочило по съществен начин тяхното бъдещо развитие, мога просто да си кажа мнението, без да го натрапвам - мисля, че всеки човек сам изгражда своя живот и дали той ще възприеме това, което му се казва, зависи единствено от него.Като лекар всеки ден се сблъсквате с проблемите на системата. Какво според вас трябва да се промени?Аз съм от критиците на системата, защото в този си вид тя не работи нито за лекаря, нито за пациента и това е безспорно. Въпросът е, че при обективен дефицит за цената, която обществото плаща като ресурс, това, което се получава като резултат, абсолютно не й съответства - истината е, че с много по-малко средства ние получаваме резултати, които в развитите държави се получават с много повече финансови ресурси. Една неврохирургична интервенция се оценява от здравната ни каса на между 3000 и 4000 лева, а една такава операция в Западна Европа се оценява между 30 000 - 35 000 евро. Говорим за разлика в порядъка на 20 пъти! Смело мога да кажа, че имаме пациенти, които се лекуват по европейски стандарт, като получаваме много добри, т.е. аналогични резултати - продължителност и качество на живот, успеваемост на самите интервенции. Всичко това идва от професионализма и усилията на медицинския персонал, от лекарския труд. Разликата между 3000 лева и 30 000 евро при аналогично качество идва от усилията на медицинските работници в България. И в момента продължава \"лекарският труд\" обективно да не бъде оценяван. Разликата в цената, която е в Западна Европа, идва основно от труда на лекарите, медицинските сестри, всички, които са ангажирани в процеса на лечение. Преди време беше станало на въпрос, че България е \"страна на услугите\" и май продължава да бъде така, защото услугата тук няма стойност. Всичко, добавено към нея - медицински консумативи, медикаменти, всичко това се остойностява и то на цени, аналогични с тези в Западна Европа. Дори има случаи, в които - понеже имаме нисък оборот за определени консумативи и медикаменти, цените тук са по-високи. Така че разликата и това, което помага на системата да се крепи, тази диспропорция по отношение на финансирането идва от труда на медицинския персонал и като че ли няма разбиране от страна на обществото и ние имаме вина за това като лекари, защото не сме обединени и на моменти даваме разнопосочни сигнали към него. Ако имаме ясна представа какво искаме, аз съм убеден, че знаем как да го постигнем, и ако дадем ясно и единно послание към обществото и поработим върху това да бъде разбран този сигнал, бихме могли да привлечем самите пациенти и техните близки към нашите идеи, естествено, вземайки предвид и техните виждания по въпроса, но като участници в тази система всички заедно да я направим работеща.В момента имаме опит за съществуване на пазарен механизъм в планова икономика. От една страна, имаме съответни изпълнители на медицински услуги - лечебни заведения, лекари в доболничната практика, които са поставени в пазарна обстановка - пациентът може да реши, че не харесва даден лекар и да отиде при друг, по този начин изпълнителите се конкурират помежду си, има болнични заведения, които предлагат различни методи на лечение, отново има конкуренция, която в идеалния си вид работи за подобряване на качеството. От друга страна - има един, монополизиран държавен фонд, който финансира всичко това и той не е поставен в условията на конкуренция. По този начин той не е изправен пред необходимостта да подобри качеството си, да потърси оптимизиране на своите разходи, включително и на административните такива. Поставяйки този фонд в конкурентна среда, пазарният механизъм ще започне да носи позитивен резултат. От друга страна, въпросът е дали ние сме за такъв пазарен механизъм, или трябва да се върви към социален модел на здравеопазване, какъвто съществува в много страни. При всички случаи е ясно едно - хибридът между двете системи не работи добре. Или трябва да се върви към чисто пазарен механизъм - демонополизиране на източника на финансиране, или да се върви изцяло в друга посока - да има социален елемент в здравеопазването и да няма търговски дружества, каквито са болниците в момента, и последните да са изцяло на държавна издръжка, като не се търси баланс на приходи и разходи.Отдавна се говори за демонополизиране на Здравната каса. Как според вас това би променило здравеопазването у нас?Опитите за контрол от страна на НЗОК в момента са фокусирани върху това дали в \"бланка 3\" на \"документ 4\" са вписани дата и час, например. Ако това не е отбелязано, следва автоматична санкция. Никъде обаче не съществува вариант да се провери дали пациентът реално е имал нужда от това лечение, дали получавайки го, той е доволен и дали резултатът е обективно подобрение на състоянието му. Такъв контрол не съществува. Контролът в момента е чисто пунктуационен - часове, дати, подписи. Ако има пропуск, се говори за \"грешка\". Ако се въведе конкурентен принцип между източниците на финансиране, аз съм убеден, че ще се появят отдели в съответните фондове, които ще следят защо пациентът изобщо е приет за лечение, например. В момента проверките се извършват изцяло на базата на документи, без досег реално до пациента. Така може да се попадне в следната абсурдна ситуация, в която един пациент е приет в тежко състояние и е изправен на крака, а се води, че не е правилно лекуван \"административно\", защото нещо е пропуснато по бланките, и друг пациент, който изобщо не е трябвало да бъде приеман за лечение и е третиран неадекватно, в състоянието му няма положително развитие, се води, че е изрядно лекуван по документи. Това е буквално ежедневен казус и не е това начинът за контрол на здравните услуги. За хирурга какво е важно - да влезе в операционна, максимално добросъвестно и с всичките си познания да подобри състоянието на пациента и оттам нататък отбелязването на дата, час, попълване на всевъзможни графи и прочие не е лекарска работа. Това е чисто административна дейност, която се вменява на самия лекар. Общопрактикуващите лекари също в момента са като диспечери - от минутите, които имат за преглед на пациент, голямата част от времето трябва да попълват документи, това е време, което те могат да отделят на болния, но това време се изяжда от административните изисквания.Напълно чистосърдечно мога да кажа, че аз съм \"административно грешен\". Признавам си! Двама пациенти, например, които бяха изписани миналата седмица в чудесно състояние - единият не можеше да се изправи от леглото - този човек си тръгна без патерици. Друга жена, която имаше тумор на изключително рисково място в мозъка, беше оперирана и също беше изписана на крака - двама повече от доволни пациенти, убедени в смисъла на това, което е извършено за тях, болни, при които съм допуснал административната грешка да пропусна да попълня дата и час, заради което търпя санкции, болницата търпи санкции!? Това няма абсолютно никакво отношение към индикациите за лечение, към резултатите от извършената операция и от самото усещане на пациента за това как е лекуван. Всеки ден отделяме твърде малко време да обсъждаме конкретните случаи и как да подходим към тях, а вместо това обсъждаме какъв е балансът на клиниката за месеца, какви разходи сме направили, какво е пропуснато в попълването на документите и как това ще бъде санкционирано. По моите наблюдения на Запад, и конкретно в Белгия, това не съществува. Когато стъпиш в операционната, не мислиш колко ще струва нещото, което използваш за лечението на пациента, а тук се налага да мислиш, че всичко, което използваш за по-качествено лечение, ще отнеме от прихода на клиниката и съответно ще се отрази на твоята заплата. Не мисля, че това е правилно. Този подход на търговско мислене на всяка цена не е за добро. Ако има повече от един източник на финансиране, това може да се коригира, тъй като тогава фондовете ще следят повече за индикациите и качеството и по-малко ще се фокусират върху „паспортното“ съдържание на всеки документ.От години говорим и за електронно здравеопазване, което обаче все още не е факт.Аз съм убеден, че то ще доведе неминуемо до нещо добро, особено ако се изпълни пълния замисъл на идеята. Т.е. пациентът да има възможност - дали ще е от своя мобилен телефон, дали ще е от компютъра си, да вижда какво се променя и допълва в неговото здравно досие, какво лечение е осъществено, да има личен контрол върху финансовия ресурс - дали той ще е осигурен от НЗОК, или от частен фонд няма значение. Лекарите в амбулаторната практика и в болниците също ще могат да имат пълен и бърз достъп, всичката необходима информация за пациента ще бъде на тяхно разположение, няма да се разнасят купчини хартиени документи и снимки от един кабинет в друг. Едновременно с това следва да се премахне този идиотизъм, който съществува в момента - абсурдното изискване всяко нещо, въведено от лекаря в компютър, да бъде разпечатано и няколко пъти на хартия. Ние в момента въвеждаме паспортна част - лични данни, но в същото време ни се налага да попълваме същата паспортна част на ръка поне на още осем места. Всяко ново административно изискване включва освен електронна форма и попълване на документи на ръка. Това е безсмислено упражнение и допълнително увеличава натовареността.Всяка промяна в здравната система обаче среща отпор.В системата има механизми на самоподдържане и всеки опит за промяна в момента среща значителна съпротива. Това е състояние на порочно, но стабилно равновесие и промяната определено няма да е лесна, но подходът трябва да бъде много внимателен, тъй като, може да изглежда пресилено, но се касае и за национална сигурност, защото един срив може да предизвика непредвидими последствия. Необходими са хем радикални промени, хем добре контролирани, а това е доста тежка задача и без помощта на обществото и без ние като лекари да обясним адекватно необходимостта от това нещо и негативите, които може да възникнат по време на една такава промяна, няма как да се случи. Отново, не е в наш интерес да не сме единни и да излъчваме разнопосочни сигнали към обществото. Разбира се, на много хора е изгодно в момента тази система да е такава, каквато е, но това не са тези, които ежедневно работят с пациенти, не са лекарите, които се трудят на първа линия, не са и самите пациенти и техните близки.Споменахте за необходимостта от по-добрата комуникация между лекари и пациенти. Това също е много голям проблем на системата като цяло.По-добрата комуникация е ключова. Имаше наскоро хубав пример в тази посока. Аз оценявам труда на общопрактикуващите лекари и проблемите им, но в момента, в който те излязоха с декларация и протест пред здравното министерство, за да се чуят техните проблеми, 2-3 дни след това имаше отговор в лицето на пациентски организации, които заявиха обратна позиция на исканията им, точка по точка. Не че исканията на колегите са несъстоятелни, не че позицията на пациентите е несъстоятелна, а просто съществува пълно неразбиране между тези две групи. Това не трябва да продължава, трябва да се търси съдействие от страна на обществото, да му бъде обяснено и то да бъде убедено, че са необходими промени, а не в резултат на липсата на осведоменост да реагира първосигнално и болезнено. Налаганата с годините политика на конфронтиране не работи в полза на лекарите и техните пациенти. Тя е удобна за други хора, които са всъщност и в основата на проблема. На въпроса защо страда доверието - започнаха да се налагат тези, че едва ли не пациентът се разглежда единствено като някаква \"касичка\", която задължително трябва да бъде изпразнена, за да се облагодетелства \"лошият\" медицински персонал. Нещата обаче не стоят така. Ролята на лекарското съсловие е не да мисли, че само може да промени системата, защото докато съществуват подобни насадки, обществото ще бъде държано в заблуждение и под контрол. Лекарят трябва да обясни на пациента, да го привлече за идеен съмишленик, да могат заедно да я променят. Всеки един от нас е бъдещ пациент, това не трябва да го забравяме. Имаме пряк интерес тази система да работи добре.Това недоверие сякаш се вижда и в голямата популярност на алтернативните методи за лечение и отричането на редица медицински практики.Особено що се отнася до неврохирургията, има много тежки диагнози с невъзможност за излекуване на пациента. Въпреки това има начин тези пациенти да водят достатъчно продължителен живот, с добро качество, да бъдат активни членове на обществото. Но въпреки това има състояния, в които прогнозата е много тежка и понятието излекуване не съществува. Хората, попаднали в такава ситуация, са много лесни жертви на обещания, на псевдолечители, които им казват думите, които пациентът и неговите близки искат да чуят: \"Аз ще те излекувам\" или \"Всички до момента са грешали, диагнозата ти е друга\". Не казвам, че няма диагностични грешки, но в масовия случай става въпрос за състояния, при които излекуване няма. Има възможност обаче животът да се удължи с години, но хората са склонни да търсят \"лечители\", които без да им тежи на съвестта да им кажат, че проблемът може да бъде решен окончателно и те да бъдат излекувани. По този начин, използвайки надеждата, лесно се печели доверие, но рядко се говори за отрицателните последици от едно подобно \"лечение\", защото често става въпрос за хора без медицинско образование и упреците няма към кого да бъдат отправени. Докато от другата страна има лекар, болнично заведение, нормативни изисквания, правила за работа - има кого да обвиниш, ако нещо се развие не според очакваното. Има закон, който прави лекаря потърпевш, ако сгреши, но реално няма как да насочиш разочарованието си от псевдолечение, няма как да обвиниш измамника без медицинско образование, да му бъде потърсена отговорност. Изправени пред тежка диагноза, хората много често могат да не повярват на този, който им казва истината, а да се доверят на този, който им казва каквото искат да чуят.Към всеки пациент трябва да се подхожда индивидуално - някои искат да разберат в пълни детайли механизма на болестта, възможните методите на лечение. Именно в този разговор се изгражда първоначалното доверие между лекаря и пациента и няма какво да се чудим, че има разрив, защото лекарите имат все по-малко време да отделят на пациентите, няма как да изградиш доверие с някого, с когото не говориш достатъчно. Много е важно в тези разговори да се представят нещата обективно, да няма нереалистични очаквания от страна на пациента и неговите близки за това какво може да стане, как може да му се помогне, защото има много тежки случаи, в които медицината е просто ограничена - не само в България, но и в света като цяло. И точно в този разговор с пациента и близките му е добре да възникне един отбор, който заедно да решава какво да се прави и каква е ролята на всеки.", "date": "2018.03.20", "title": "Ако падне монополът на НЗОК, качеството на лечението у нас ще се повиши"}
{"url": "https://offnews.bg/sviat/granata-izpadna-ot-dzhoba-na-mazh-v-magazin-i-se-vzrivi-dvama-sa-mart-677070.html", "text": "Двама души загинаха при експлозия в магазин в молдовската столица Кишинев. Експлозията избухнала сутринта, когато граната се взривила в магазин за хранителни стоки в центъра на Кишинев.Според очевидци мъж влязъл в магазина около 11 часа местно време, взел 10 кутии цигари и се отправил към изхода. Служители на магазина го спрели и поискали да плати за цигарите, когато от джоба на мъжа паднала граната и се взривила, съобщиха от местната полиция, цитирани от РИА Новости.Мъжът е загинал. Ранени са трима души. Двама от тях са приети в болница. Третият е успял да стигне до дома си, където е извикал линейка. Полицията е идентифицирала мъжа, чиято граната се е взривила. Той е жител на Кишинев, криминално проявен.", "date": "2018.03.20", "title": "Граната изпадна от джоба на мъж в магазин и се взриви: двама са мъртви"}
{"url": "https://offnews.bg/nauka/balgarski-ucheni-s-kliuchovo-otkritie-za-borbata-s-raka-razbraha-kak-677062.html", "text": "Български учени и техни колеги от Германия, Великобритания и САЩ успяха да проследят как действат 70 протеина, участващи в поправката на ДНК. Тяхното откритие предоставя метод за фундаментални изследвания на процеса и за оценка на действието на противораковите препарати, .Международният екип включва изследователи от Института по молекулярна биология към БАН (ИМБ-БАН), СУ \"Св. Климент Охридски\", Обществото \"Макс Планк\" - Институт по молекулярна клетъчна биология и генетика (MPI-CBG), Биотехнологичния център и Медицинския факултет на Техническия Университет в Дрезден, Института по ракови изследвания в Лондон и Департамента по математика към Университета на Пенсилвания.През целия живот на човека ДНК непрекъснато претърпява увреждания, заради всякакви външни и вътрешни фактори. Тези повреди в генома водят до мутации, геномна нестабилност и развитието на ракови заболявания. Самият човешки организъм има механизъм за ремонт на повредената ДНК. Това се извършва от множество протеини, които се организират в определени пътища за поправка, организирани в пространството и във времето.Досега беше неясно как действат тези протеини по различните пътища за ремонт при сложни увреждания на ДНК. А това е важно, тъй като много противоракови лекарства или увреждат ДНК, или потискат функцията на определени протеини, участващи в поправката ѝ.Екипът успя да измери, групира и моделира динамиката на действието на 70 ключови протеини, участващи във възстановяването на ДНК.Проследяването на тези процеси бе постигнато с конструиран от изследователите лазерен микроскоп, като протеините, представляващи интерес, са белязани с флуоресцентни протеини на медуза.Мишената са линия от \"безсмъртни\" ракови клетки, използвани в различни научни изследвания. Те се наричат ​​\"безсмъртни\", защото могат да се делят неограничен брой пъти, за разлика от обикновените клетки.Учените откриват, че протеините, които поправят ДНК, се натрупват по различно време - протеините, които ремонтират без грешки ДНК, се натрупват в първите 30 секунди, а протеините, които правят същото, но с грешки, се натрупват минута по-късно.Изследователите проверяват и действието на някои противоракови лекарства и откриват, че те пречат на работата на протеините, които правилно възстановяват повредената ДНК като ги забавят. Това важно проучване има значение не само за молекулярната биология. То ще намери много нови приложения в борбата с рака.Изследването е публикувано в последния брой на престижното научно списание Molecular Cell.Още информация за постижението на нашите учени може да намерите в .", "date": "2018.03.20", "title": "Български учени с ключово откритие за борбата с рака: разбраха как протеините поправят ДНК (видео)"}
{"url": "https://offnews.bg/ikonomika/zhp-zavod-predlozhihme-remont-na-22-vlaka-za-17-miliona-leva-otstran-677068.html", "text": "Частният жп завод \"Експрес Сервиз\" е предложил на БДЖ да извършва поддръжка и ремонт на дизеловите мотриси \"Сименс\" в продължение на 5 години срещу 17 милиона лева. Компанията обаче е отстранена от процедурата с изискване за оборот от 80 милиона лева на година, а търгът е обявен с бюджет от 137 милиона лева. Това обяви управителят на русенското предприятие Цветелин Колев.Според него въпреки че в поръчката освен 22-те дизелови мотриси \"Дезиро\" са включени и още 22 електрически, то бюджетът на обществената поръчка е оскъпен многократно и напълно нереален. В случай че сметките на \"Експрес Сервиз\" са верни за стойността на извършваната дейност, то би трябвало прогнозната стойност да е с около 100 милиона по-ниска от заложеното финансиране от страна на БДЖ.Днес от частния жп завод и от дъщерното предприятие на БДЖ - \"БДЖ Кончар\" обвиниха държавните железници в серия от нагласени обществени поръчки, които облагодетелстват компанията \"Жп Тракция\". Това дружество се появи наскоро на пазара, светкавично получи лиценз от Изпълнителна агенция \"Железопътна администрация\" и започна да обира масово обществените поръчки на БДЖ без да има персонал и техника. Разрешителното им за работа бе издадено от шефа на ИАЖА Веселин Василев, който е бивш колега на собственика на \"Жп Тракция\" в жп фирма на бизнесмена Васил Божков.И от \"Еспрес Сервиз\", и от \"БДЖ Кончар\" са категорични, че откритата процедура за ремонт на 9 локомотива за тригодишен период, за която OFFNews публикува свое разследване, е написана специално за \"Жп Тракция\", тъй като в тръжната документация са вкарани цял куп дискриминационни условия.Според него \"Експрес Сервиз\" автоматично отпада от възможността да подаде оферта за сладката поръчка с бюджет от над 4 милиона лева без ДДС, тъй като според конкурсната документация локомотивите трябва да се предават в Локомотивно депо София, а изпълнителят се задължава да извършва технически прегледи в рамките на 8 работни часа.", "date": "2018.03.20", "title": "Жп завод: Предложихме ремонт на 22 влака за 17 милиона лева, отстраниха ни и пуснаха поръчка за 137 млн."}
{"url": "https://offnews.bg/kultura/mladiat-ruski-tcigular-nikita-borisoglebski-s-kontcert-u-nas-677078.html", "text": "Един от най-ярките съвременни млади музиканти - руският цигулар Никита Борисоглебски, ще свири за първи път у нас в петък, 23 март, от 19:30 ч. в зала „България\" със Симфоничния оркестър на БНР с диригент Марк Кадин.Борисоглебски дебютира, когато е едва 10-годишен с Ростовския симфоничен оркестър. На 14 години вече е студент в Московската консерватория „П. И. Чайковски\". Лауреат е на престижни международни конкурси, сред които „Кралица Елисавета\" (Брюксел) и „Сибелиус\" (Хелзинки). Носител е на II премия и пет специални награди от конкурса „П. И. Чайковски\", Гран-При от „Monte Carlo Violin Masters\" (Монако) и „Ф. Крайслер\" (Виена). Получава медал „Сибелиус\" за най-добро изпълнение на Концерта Сибелиус и почетна награда „Virtuoso\". През 2009 получава звание „Цигулар на годината\". Гастролите му се простират от Канада до Япония, от Бразилия до Китай, от Шотландия до Нова Зеландия.Със Симфоничния оркестър на БНР Никита Борисоглебски ще изпълни Концерт за цигулка и оркестър №2 от Прокофиев. Маестро Кадин и Радиосимфониците ще изпълнят още две творби на съвременниците на Прокофиев – „Арагонска хота\" на Сен-Санс и Симфония №1 на Сибелиус.„Ако за Прокофиев Сен Санс е кумир на отминаващата епоха, то Сибелиус е напълно реален конкурент\", разказва маестро Кадин и допълва: „Трудно могат да се намерят двама толкова различни един от друг композитори, колкото Прокофиев и Сибелиус. Но общото при тях е повече, отколкото може да се предположи. В юношеските си години и двамата са ярки, индивидуални личности. И при двамата има ясно изразени национални мотиви. И двамата са признати приживе за класици и имат множество последователи и имитатори. Още приживе Сибелиус става най-известният финландец в света и остава такъв до сега. В един период Прокофиев също е своеобразен символ на страната си, защото съветската власт му е благодарна за завръщането му в СССР, награждава го с най-високи отличия и му дава възможност да работи с най-добрите изпълнители. Прокофиев се завръща в СССР със съпругата си Лина, испанска оперна певица, с която в началото има щастлив брак и това намира голямо отражение в музиката му. Най-ярко това личи във Втория цигулков концерт, негласно посветен на жена му. В този концерт, както в никое друго произведение на Прокофиев, се усеща испанския колорит,\" разказва маестро Кадин за концерта, който Радиосимфониците подготвят. За тази своя зряла творба самият Прокофиев казва: „Концертът отразява моето номадско композиране. Той е писан в няколко различни страни: главната тема на първата част е писана в Париж, първа тема на втора част – във Воронеж, оркестрацията е завършена в Баку, а премиерата се състоя в Мадрид.\" Този концерт Симфоничният оркестър на БНР ще изпълни с изключителния цигулар Никита Борисоглебски под диригентството на Марк Кадин на 23 март, петък, от 19.30 ч. в зала „България\".", "date": "2018.03.20", "title": "Младият руски цигулар Никита Борисоглебски с концерт у нас"}
{"url": "https://offnews.bg/sviat/sazdatel-na-novichok-niama-kak-rusia-da-e-zamesena-shtom-skripal-e-o-677072.html", "text": "Руски учен на име Леонид Ринк твърди, че е участвал в програмата за разработване на химическите агенти \"Новичок\", за които се казва, че са използвани за отравянето на бившия шпионин Сергей Скрипал и дъщеря му Юлия в британския град Солсбъри.В интервю за РИА Новости Ринк разказва за създаването на \"Новичок\" и отговаря на твърденията на друг учен, който също обяви, че е работил по програмата - Вил Мирзаянов.По думите му \"Новичок\" не е субстанция, а е цяла система от химически оръжия.\"Те са все още живи. Това означава, че или изобщо не е била използвана системата \"Новичок\", или че неговото приготовление е било небрежно\", разказва Ринк.След обвиненията на Лондон, че именно \"Новичок\" е използван за отравянето на Скрипал и дъщеря му, Москва отрече съществуването на такава програма нито по времето на СССР, нито след това в Русия.\"Голям брой специалисти разработваха \"Новичок\" в Москва и в Шихани - техници, токсиколози, биохимици. Постигнахме много добър резултат\", казва обаче Леонид Ринк.Според него по време на съветския период системата от химически оръжия е била наречена \"Новичок-5\", като името никога не е използвано без цифрата след него. Ринк е категоричен, че не вярва Русия да стои зад отравянето на Скрипал - защото използването на \"Новичок\" би могло да се проследи до Русия, но и защото Скрипал и дъщеря му са все още живи. \"Доколкото всички участници в инцидента са все още живи, трудно е да се предположи, че в това са замесени руснаци - такава неграмотност за диверсанти е просто смешна и недопустима. И нито един, даже малограмотен руски диверсант, няма да използва единствения препарат с руски произход и с руско название. Пълно е с други, по-подходящи за това вещества. Да стреляш по човек, който не представлява интерес, с оръжие от такъв калибър и въпреки това да не успееш да го уцелиш, това е върхът на глупостта\", коментира той.Ринк обясни, че щом двамата са живи, значи или не става въпрос за \"Новичок\", или веществото е \"приготвено\" от аматьори. По думите му отравянето на бившия шпионин и дъщеря му може да е дело на Великобритания. На въпрос дали за страната е достъпна тази технология той обяснява: \"Разбира се. Тя е общодостъпна за професионалистите. За всяка държава, в която има оръжие за масово поразяване, за Великобритания, САЩ, Китай и всички развити страни, където има каквато и да е химия, не е никакъв проблем да създаде такова оръжие.Според него технологията е достъпна и за всяка голяма фармацевтична компания, макар че трудно биха могли да възпроизведат точната \"рецепта\". Използваното вещество е своеобразен почерк. Веднага се разбира, че това не е руска технология. Наистина концентрацията може да е много ниска. Те не биха могли да знаят тънкостите на системата, състав на много от компонентите. Това и Вил Мирзаянов няма как да е знаел. За криминалистите образеца от веществото от Солсбъри е като пръстов отпечатък. Веднага може да се разбере, че не е създадено в Русия, продължава ученият.  Ринк казва още, че Вил Мирзаянов е публикувал всички формули на веществото. \"Още няколко души, запознати с технологията, напуснаха Русия през 90-те. Знам за петима. Тези разрешения за напускане на страната предизвикаха голяма почуда в нашия институт\", допълва той. По думите му Русия няма никакъв мотив за отравянето на Скрипал - той вече е използван и от двете страни - на руснаците е дал напълно английските си контакти, а на англичаните - тези за СССР. Моментът за отравянето на шпионина също е много неизгоден за Русия - дни преди президентските избори и малко преди световното по футбол, твърди Леонид Ринк. ", "date": "2018.03.20", "title": "Създател на Новичок: Няма как Русия да е замесена, щом Скрипал е още жив"}
{"url": "https://offnews.bg/temida/balgaria-s-rekorden-za-evropa-rast-na-broia-zatvornitci-677069.html", "text": "България е първа в Европа по ръст на броя на затворниците за 2016 г. Това показват данни, представени днес от Съвета на Европа, съобщи БТА.Спрямо 2015 г. в нашата страна броят на лишените от свобода е нараснал с 10,8 на сто. В Турция се отчита ръст на затворниците от 9,5%, следвана от Чехия с 7,6 на сто. В Сърбия броят е нараснал с 6,6%, а в Дания с 5,5 на сто.Данните сочат, че България е сред държавите в Европа с най-много затворници, осъдени за кражби. При средно 30 осъдени за такива престъпления на 100 000 души население в Европа, у нас те са 37. С по-лоши показатели са само Азербайджан, където броят е 38,5 души, Турция - 42,7, Полша - 47,8 и Грузия с 231,7 осъдени.Един затворник у нас струва на бюджета по 57,11 евро или 111,36 лева на ден при средно 51 евро в Европа. Към септември 2016 г. у нас е имало 8347 лишени от свобода, включително задържаните в следствието без присъда.Всеки задържан е разполагал средно с по четири квадратни метра жизнена площ. България отчита общо 9670 места за лишени от свобода, от които 8127 са в затворите.Сред затворниците у нас е имало 258 жени, 22 непълнолетни момчета и нито едно момиче. В Европа едва 5,3 на сто от лишените от свобода са жени, като всяка пета от тях е задържана в следствието. Общо 96,9% от затворниците в нашата страна са мъже, от които 2,4 на сто са чужденци. 29,7% от лишените от свобода у нас са с присъди от една до три години, а два процента са с доживотни присъди. Общо 97,5 на сто от осъдителните присъди са ефективни, а не условни.За 2015 г. са починали 43 лишени от свобода в България, от които седем сами са отнели живота си. Всяко трето самоубийство е било в предварителния арест. В нашата страна на 10 000 затворници умират 56,7 души, като самоубийствата са 9,2%.Съветът на Европа отбелязва, че 90% от капацитета на затворите на е запълнен. Повишаването на броя на затворниците през 2016 г. е повсеместно, а от 2012 до 2016 г. се е наблюдавал траен спад. Възможно обяснението на това явление е удължаването на срока на издаваните присъди.Най-голямо пренаселване на затворите отчитат Македония и Унгария, където на 100 места са настанени 132 затворници. Сходно е положението в Кипър, Франция, Белгия, Португалия, Италия, Сърбия, Албания, Чехия, Румъния и Турция. Всеки четвърти европейски затворник е лишен от свобода за срок до една година.", "date": "2018.03.20", "title": "България с рекорден за Европа ръст на броя затворници"}
{"url": "https://offnews.bg/obshtestvo/biologia-e-naj-zhelaniat-predmet-za-vtora-matura-samo-246-zrelostnitc-677088.html", "text": "55 167 зрелостници са заявили участие в държавния зрелостен изпит по български език и литература, а 44 850 - във втория задължителен изпит по предмет по избор, съобщи пресцентърът на Министерството на образованието и науката.Матурите ще се проведат съответно на 21 и 23 май 2018 г.И тази година най-много ученици – 13 820, са пожелали биология за втория си зрелостен изпит. Английски език са посочили 13 744, а география и икономика – 6904. За изпита по философия са подадени 3893 заявления. На матура по математика желаят да се явят 2479 зрелостници, а по история и цивилизация – 1305. Изпити по химия и физика се очаква да положат съответно 246 и 282 дванадесетокласници. Най-малко бъдещи абитуриенти са поискали да се явят на изпит по италиански език – 86, който се преподава в много малко училища у нас.10 421 младежи са предпочели възможността в дипломите им да се впише средноаритметичната оценка от двата държавни изпита за придобиване на професионална квалификация вместо оценка от втора матура по общообразователен предмет. За трети зрелостен изпит по желание са кандидатствали 782 ученици. Изпитите по желание ще са в периода от 29 май до 1 юни по график, който ще бъде обявен допълнително.", "date": "2018.03.20", "title": "Биология е най-желаният предмет за втора матура, само 246 зрелостници избрали химия"}
{"url": "https://offnews.bg/temida/konstitutcionniat-sad-obrazuva-delo-za-istanbulskata-konventcia-677065.html", "text": "Конституционният съд (КС) образува дело за разглеждане по същество на въпроса дали т. нар. Истанбулска конвенция съответства на Конституцията на страната.Решението е било взето единодушно днес, съобщиха от КС. Искането за тълкуване на документа е подписано 75 депутати от ГЕРБ и беше внесено в началото на февруари. От партията са предоставили на съда материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция.В началото на март правителството оттегли предложението си за ратифицирането ѝ от Народното събрание. Мотивът за решението беше именно да се изчака решението на Конституционния съд. Същия ден мнозинството в парламента реши, че няма да има референдум дали страната ни да ратифицира документа. За докладчик по конституционното дело е определен съдия Анастас Анастасов.", "date": "2018.03.20", "title": "Конституционният съд образува дело за Истанбулската конвенция"}
{"url": "https://offnews.bg/sviat/5-7-miliarda-dushi-shte-badat-zastrasheni-ot-nedostig-na-pitejna-voda-677042.html", "text": "Светът да ускори действията си, за да предотврати опасността от недостиг на вода, призова бразилският президент Мишел Темер при откриването на 8-ия Световният форум за водата в Бразилия. По-рано ООН обяви, че около 5.7 милиарда души може да страдат от недостиг на питейна вода до 2050 г.\"Просто няма време за губене\", каза Темер при откриването на форума, който ще продължи до края на седмицата.Той събра заедно 15 държавни ръководители, 300 кметове и десетки експерти. Очаква се да го посетят приблизително 40 хил. души.Според доклад на ООН за водата 3.6 милиарда души, или половината от населението по света, и в момента живеят в области, където водата е оскъдна поне през един от месеците в годината. Броят им може да нарасне до 5.7 милиарда до 2050, се казва в документа.Бразилия е една от страните, в които има такъв проблем. Въпреки че страната притежава 18% от питейната вода на света, североизтокът страда от най-дългото засушаване в историята.", "date": "2018.03.20", "title": "5.7 милиарда души ще бъдат застрашени от недостиг на питейна вода до 2050 г."}
{"url": "https://offnews.bg/evropa/izborite-za-evropejski-parlament-shte-sa-mezhdu-23-i-26-maj-2019-g-677076.html", "text": "Следващите избори за Европейски парламент ще бъдат между 23 и 26 май 2019 г., решиха външните министри на ЕС, съобщи ДПА, цитирана от БТА.Изборите за Европарламент са веднъж на всеки пет години. На изборите догодина ще се избират 705 депутати вместо досегашните 751 заради решението на Великобритания да напусне ЕС, което ще се случи през март догодина. Официалното решение за обявяване на датите за следващите избори ще бъде взето през юни.Последните европейски избори бяха между 22 и 25 май 2014 г.", "date": "2018.03.20", "title": "Изборите за Европейски парламент ще са между 23 и 26 май 2019 г."}
{"url": "https://offnews.bg/futbol/v-tcska-veche-niama-da-se-radvat-sled-gol-a-shte-se-izviniavat-677044.html", "text": "Главният мениджър на ЦСКА Стойчо Стоилов реагира на информацията, че от Левски ще сезират БФС и прокуратурата за поведението на нападателя Фернандо Каранга, автор на победното попадение за 1:0 в дербито на България в неделя.Бразилецът изрази бурно радостта си като показа жест, който е негова запазена марка, а след срещата празнува с феновете на \"червените\", които му подадоха надуваем артикул от сексшоп, украсен с шал на Левски.\"Щом толкова пречи, ще помолим треньора Стамен Белчев да завършим сезона без Каранга. Ще забраним също на играчите да се радват след гол, а вместо това ще ходят да се извиняват на агитката им, че са вкарали. Готови сме на всичко, защото сме ЦСКА. Ще ги бием и с резервите.Големите отбори играят за себе си, а не участват в задкулисни игри\", коментира Стоилов пред \"24 часа\". Той визира поредния опит на Левски да си осигури предимство по служебен път, вместо на терена.За отбелязване е, че проблемите на \"сините\" не се изчерпват само със загубата от ЦСКА. Тимът върви трети в първенството с изоставане от 16 точки от лидера Лудогорец и 13 от ЦСКА, а в последните си десет мача три път е стъпил накриво.\"Явно Димитър Пенев отново разкри Левски, като каза, че са играли за Лудогорец, а не за себе си\", коментираха привърженици на ЦСКА.Във Фейсбук групите на фенове на Левски мненията вече са разделени. Привържениците са уморени от оправданията с Каранга или мястото на ЦСКА в Първа лига, а искат отборът им вече да заиграе и да покаже лицето, което се очаква от него. Друга част поддържат мнението, че такъв мач не е трябвало да има, тъй като ЦСКА в този си вид бил изкуствено създаден отбор.", "date": "2018.03.20", "title": "В ЦСКА вече няма да се радват след гол, а ще се извиняват"}
{"url": "https://offnews.bg/leka-atletika/ivona-dadich-ne-spira-da-radva-fenovete-s-perfektnoto-si-tialo-snimki-677075.html", "text": "Австрийката Ивона Дадич се състезава в една от най-тежките лекоатлетически дисциплини - многобоя. Родителите на красавицата Нино и Даница са с хърватско потекло, а семейството се мести в Австрия, когато атлетката е на 10 години.Русата състезателка с държи рекорда на страната в дисциплината, а има и вече многобройни медали от европейските първенства в последните две години.24-годишната Ивона явно тепърва ще развива кариерата си, но красотата й няма нужда от повече подобрения. Лекоатлетката редовно публикува снимки и видеоклипове от тренировките си в официалния си профил в социалната мрежа Инстаграм, с което радва очите на привържениците ѝ.Сред коментарите под снимките често се среща думичката \"съвършенство\" и вие можете да прецените защо.", "date": "2018.03.20", "title": "Ивона Дадич не спира да радва феновете с перфектното си тяло (снимки)"}
{"url": "https://offnews.bg/zdrave/kolorektalen-rak-baven-no-smartonosen-676991.html", "text": "Не подценявайте препоръките за здравословно хранене, не туширайте стомашно-чревните неразположения и не се срамувайте от прегледа – обърнете внимание и направете скрининг на рака на дебелото черво.Ракът на дебелото черво е често срещано раково заболяване особено сред мъжете над 50 години. Според статистиката застрашава един на всеки 20 мъже и една на всеки 35 жени, особено в индустриално развити и урбанизирани райони. Той е втората по честота причина за смърт от онкологично заболяване.Според специалистите от  рисковите фактори за развитие на рак на дебелото черво се определят преди всичко от начина ни на живот. Съвременното градско хранене с бързи, пържени и пикантни храни с емулгатори и консерванти, и малкият прием на зеленчуци, плодове и зърнени култури, води до натрупване на полипи и появата на възпаления. Ниската физическа активност, наднорменото тегло, злоупотребата с цигари и алкохол допринасят за повишаване на риска. Сравнително по-малко са случаите сред страдащите от хронични заболявания като улцерозен колит и болестта на Крон и едва 5-10% са тези с фамилна обремененост от cиндpoм нa Линч, синдром на Гарднер, синдром на Туркот и aдeнoмaтoзнa пoлипoзa.Кoлopeĸтaлният paĸ произхожда от патологичното развитие на някои пoлипи, ĸoитo ce oбpaзyвaт въpxy вътрешните cтeни нa чepвoто. Процесът на превръщане на полип в рак е бавен и отнема 8-10 години. Paĸoвитe ĸлeтĸи растат и мoгaт дa ce paзпpocтpaняват дo дpyги чacти нa тялoтo чpeз ĸpъвтa и лимфната cиcтeма. Черният дроб е най-често засегнат, а рeзyлтaтът e много пo-cepиoзнo, пo-мaлĸo лeчимo cъcтoяниe.Полипите и възникването на колоректален рак обикновено протичат без оплаквания. Затова е необходимо да се провеждат профилактични изследвания за ранно откриване. , най-често стомашно-чревни проблеми и анемия, започват да се проявяват във втория етап на развитие на рака и с времето се влошават.Колкото по-рано е открита злокачествена формация, толкова по-големи са шансовете за пълно възстановяване. Aĸo ĸoлopeĸтaлният paĸ e диaгнocтициpaн в Eтaп І, имa 92% шaнc пациентът дa живee пoнe oщe 5 гoдини, на eтaп ІV шансът e 11%.  включва ректално туширане, разширен кръвен тест с туморни маркери, фекален анализ, колонография, колоноскопия. В зависимост от мястото на тумора и стадия на заболяването лечението може да се проведе по различни начини. Основният  на рак на дебелото черво е хирургичното отстраняване на тумора и лимфните възли в областта. За предотвратяване на разпространението и рецидивите се прилагат допълнително химиотерапия, включително таргетна терапия и лъчетерапия.Специалистите препоръчват редовен cĸpининг на всички лица на възраст над 50 години, а при фамилна обремененост и генетични синдроми, значително по-рано. Сĸpинингoви тecтoвe вĸлючвaт:• гoдишен фeĸaлен тecт за окултно/скрито кървене, имунохимичен и ДHK-тест нa изпpaжнeниятa• ĸoлoнoгpaфия нa вceĸи 5 гoдини - компютърно и магнитно резонансно сканиране, което показва дори и най-малките промени в тъканната структура, може да открие рано колоректални полипи и рак, и помага да се определи разпространението на злокачествени клетки• колоноскопия на 10 години - въвеждане фиброоптичен апарат през ректума в дебелото черво, който позволява оглед на състоянието на лигавицата, отстраняване на полипи по време на процедурата, взимане на биопсия за морфологично изследване на патологични лезии.Анадолу Медицински Център предлага специални скринингови програми и разполага с целия комплекс от модерната техника, съвременни методи и опитни специалисти за лечение на онкологични заболявания. За повече информация, посетете ", "date": "2018.03.20", "title": "Колоректален рак – бавен, но смъртоносен"}
{"url": "https://offnews.bg/ikonomika/antikoruptcionniat-fond-sezira-prokuraturata-za-obshtestvena-porachka-677074.html", "text": "Антикорупционният фонд сезира прокуратурата и АДФИ относно обосновано предположение за фалшифициране на данни в документацията на победителя от обществена поръчка за „Изпълнение на Инженеринг - проектиране и изпълнение на СМР във връзка с реализацията на Националната програма за енергийна ефективност на многофамилните жилищни сгради на територията на община Благоевград – ІІ-ри етап“. Поръчката е за санирането на “Многофамилна жилищна сграда – блок №38” с адрес ж. к. „Ален мак“.Първоначално офертата на победителя - „Менкаура“ ЕООД е обявена за несъответстваща на критериите за участие в процедурата. Комисията приема, че участникът не покрива критерия да е изпълнил на предходен етап строителство по поне два сходни обекта. В предоставения срок за отстраняване на пороците управителя на „Менкаура“ ЕООД Димитър Атанасов е депозирал декларация по чл. 51, ал. 1, т. 2 от ЗОП, в която сочи изпълнението на проекти за четири сходни обекта. Сред тях е и „Изграждане на детска градина с четири групи, УПИ II, кв. 112 по плана на гр. Плевен“. Атанасов твърди, че „Менкаура“ ЕООД е била подизпълнител на фирмата „ХУФУ“ ЕООД. След справка в Търговския регистър (ТР) става ясно, че към онзи момент Димитър Атанасов е управител на „ХУФУ“ ЕООД, както индиректен собственик чрез “Хуфу Инженеринг”. В подкрепа на декларацията по чл. 51 от АОП г-н Атанасов е представил и референция за добро изпълнение от „ХУФУ“ ЕООД, която свидетелства за високо качество на услугите, предлагани от „Менкаура“ ЕООД.След представянето на новата документация комисията приема, че пропуските са отстранени и компанията е класирана на следващ етап в процедурата. В хода на експертно проучване екипът на Антикорупционния фонд установи, че при изграждането на детската градина в Плевен „ХУФУ“ ЕООД е работила без подизпълнители. Това става ясно както от договора за изграждането на обекта между нея и община Плевен, така и от официален отговор на кмета Георг Спартански. В официално писмо той потвърждава, че не са били използвани подизпълнители при изграждането на обекта.От описаните по-горе факти се поражда съмнение, че Димитър Атанасов е предоставил неверни данни в декларацията по чл. 51 от ЗОП. Според Наказателния кодекс това е нарушение на закона. Малко вероятно е да става въпрос за случайна грешка. Димитър Атанасов сам си е предоставил референция за добро изпълнение от името на „ХУФУ“ ЕООД в качеството на собственик и управител на дружеството.Всичко сочи, че това е случай на преднамерено подвеждане на контролния орган и целенасочено заобикаляне на законовите норми по поръчка с висок материален интерес от 1 158 757.3 лева /без ДДС/.Налице е допълнителен детайл, който не бива да се пропуска. В поредица позиции пред медиите, Община Плевен изразява острото си недоволство от работата на „ХУФУ“ ЕООД по детската градина „Приказен свят“. И в момента общинарите издирват собствениците на „ХУФУ“ ЕООД заради некачествено строителство. По време на провеждането на тръжната процедура в Благоевград е имало повече от достатъчно публична информация, че фирмите на Димитър Атанасов са свързани с няколко компрометирани проекти. По обществената поръчка за санирането на въпросния блок в Благоевград, спечелена от „Менкаура“ ЕООД, оферти са подали и пет други участници. Те до един са били отстранени още на фаза „техническо предложение“. Така, единственият достигнал до етап на класиране е „Менкаура“ ЕООД, победител в процедурата без реална конкуренция, което поражда допълнителни съмнения относно прозрачността на провеждането ѝ.", "date": "2018.03.20", "title": "Антикорупционният фонд сезира прокуратурата за обществена поръчка за саниране в Благоевград"}
{"url": "https://offnews.bg/obshtestvo/sindikatite-iskat-izslushvane-na-inerkom-v-parlamentarna-komisia-zar-677066.html", "text": "Конфедерацията на независимите синдикати в България (КНСБ) и КТ \"Подкрепа\" настояват в писмо до парламента да се свика спешно заседание на временната комисия за продажбата на активите на ЧЕЗ. Целта е кандидат-купувачът „Инерком“ и държавните институции да дадат отговор на ключови въпроси.Синдикалните организации искат да научат ценовата стратегия на дружеството \"Инерком\", собственост на Гинка Върбакова от Пазарджик, и как тя ще се отрази на потребителите на електрическата енергия в страната, включително на фирми и домакинства. Те питат още каква ще бъде стратегията за развитие на дружеството - инвестиции и производствена програма. КНСБ и КТ \"Подкрепа\" настояват да разберат какви са социалните измерения на сделката с ЧЕЗ с оглед запазване на доходите и социалните придобивки на служителите в енергоразпределителното дружество.Синдикатите искат на дискусията да присъстват енергийният министър Теменужка Петкова и ръководството на КЕВР.Синдикатите припомнят, че енергийните федерации и ръководствата на КНСБ и КТ „Подкрепа“ още през 2004 година изразиха ясно своята позиция срещу приватизацията на енергоразпределителните дружества. Това бе потвърдено и в позиция на двете организации, огласена преди две седмици.", "date": "2018.03.20", "title": "Синдикатите искат изслушване на 'Инерком' в парламентарна комисия заради сделката с ЧЕЗ"}
{"url": "https://offnews.bg/obshtestvo/bez-voda-v-mnogo-rajoni-na-stolitcata-dnes-676979.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на ел. задвижване и настройки на спирателен кран на ул. „Мишова орница“, кв. „Симеоново“, налага спиране на водоподаването в района на Община „Витоша“ - Вилна зона „Симеоново – Драгалевци“, кв. „Драгалевци“- от 10:00ч. до 14:00ч., Вилна зона „Малинова долина“ – от 10:30 ч. до 14:30 ч., Вилна зона „Киноцентъра“ - от 11:00 ч. до 15:00 ч. Кв. „Бояна“ - от 11:00 ч. до 15:00 ч., в.з „Беловодски път“ - от 11:30 ч. до 15:30 ч., c. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 11:30 ч. до 15:30 ч., Вилна зона „Килиите“ - от 12:00 ч. до 16:00 ч., Вилна зона „Мала кория“ - от 12:00 ч. до 16:00 ч., кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 12:30 ч. до 16:30 ч. , кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, ЖП линията „София - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“- от 12:30 ч. до 16:30 ч., Община „Овча купел“ - кв. „Горна Баня“ и вилна зона „Горна баня“ – от 13:00 ч. до 17:00 ч. Във връзка с монтаж на спирателен кран на бул. „Христо Ботев“, Център, се налага спиране на водоподаването от 09:00 до 19:00 часа на бул. „Христо Ботев“ от бул. „Ген. Скобелев“ до ул. „Ивайло“. Заради подмяна на сградно водопроводно отклонение на ул. „Крум Попов“, жк. „Лозенец“, се налага спиране на водоподаването от 09:00 до 18:00 часа на ул. „Крум Попов“ от ул. „Синчец“ до бул. „Христо Смирненски“, ул. „Неразделни“. Изграждане на сградно водопроводно отклонение на бул. „Илиянци“, кв. „Военна рампа“, налага спиране на водоподаването от 09:00 до 21:00 часа на бул. „Илиянци“ от ул. „ Локомотив“ до река „Суходолска“, ул. „Първа Българска армия“ от бул. „Илиянци“ до река „Суходолска“, ул. „Шлосер“, ул. „Павел Бобеков“.Поради подмяна на спирателен кран на ул. „Ламар“, кв. „Драгалевци“, се налага спиране на водоподаването от 09:00 до 17:00 часа на ул. „Чемшир“ от ул. „Малина“ до ул. „Ламар“. ", "date": "2018.03.20", "title": "Без вода в много райони на столицата днес"}
{"url": "https://offnews.bg/nauka/pochina-sudan-posledniat-mazhki-severen-bial-nosorog-677048.html", "text": "Судан - последният мъжки северен бял носорог в света, почина, съобщи Ройтерс.Информационната агенция се позова на съобщение на резервата Ол Педжета в Кения. От там обясниха, че най-известният им питомец е бил подложен на евтаназия заради бързо влошаване на здравословното му състояние. Процедурата е била съгласувана с властите за опазване на дивата природа.45-годишният северен бял носорог от няколко години бе зле със здравето и краката не го държаха. Природозащитниците го поддържаха с лекарства с надеждата да оплоди женска, но животното вече бе твърде възрастно, когато остана последния мъжки от вида си.В последните 24-часа от живота си Судан не е можел да се изправи и е страдал много. Затова е било взето решението да бъде безболезнено умъртвен.Преди да дойде в резервата в Кения, Судан живя в зоопарка Двер Кралове в Чехия. ", "date": "2018.03.20", "title": "Почина Судан - последният мъжки северен бял носорог"}
{"url": "https://offnews.bg/obshtestvo/astronomicheskata-prolet-nastapva-v-18-15-ch-s-dazhd-sniag-i-otritcat-677029.html", "text": "Астрономическата пролет настъпва днес в 18 часа и 15 минути.Времето обаче няма да напомня за пролетта, показва прогнозата на Националния институт по метеорология и хидрология при БАН.Преминаване на нов средиземноморски циклон над страната ще активизира валежите от запад.Температурите ще се понижат на много места в Северна България и по високите котловинни полета на Западна България. Там ще вали сняг, а в останалата част от страната - дъжд.Вятърът ще се обърне от запад-северозапад и ще се усили, в Източна България ще е умерен, временно и силен.По-късно през деня от юг-югозапад валежите ще спират и облачността временно ще се разкъса и намалее до слънчево време.Минималните температури ще са предимно между минус 2° и 3°, в югозападните райони и по Черноморието - до 5°-6°. Максималните ще са в широки граници: от 3° в Североизточна България до 15°-16° в крайните южни райони.Над планините ще преобладава облачно време, на много места - с валежи от сняг, под около 1200 метра - от дъжд. Около обяд от юг-югозапад валежите ще спират, а облачността ще се разкъсва. Ще духа силен, по билата - бурен запад-северозападен вятър. Максималната температура на височина 1200 метра ще е около 4°, на 2000 метра - около минус 2°.Над Черноморието ще има значителна облачност, с валежи от дъжд. Ще духа умерен и временно силен северозападен вятър. Максимални температури на въздуха: 7°-13°. Вълнението на морето ще е 2 - 3 бала. Температурата на морската вода e 6° – 7°.В пет области е обявен жълт код за потенциално опасно време заради снеговалеж, вятър и снежни виелици. Те са: Русе, Търговище, Шумен, Разград и Силиства.В София ще валят дъжд и сняг, а температурите ще са между 1 и 10 градуса.В Пловдив ще има променлива облачност, възможно е да превали, а температурите ще са между 5 и 15 градуса.Във Варна ще има значителна облачност и валежи от дъжд, а температурите ще са между 3 и 6 градуса.Отрицателна ще е минималната температура във Видин - минус 1, а максималната ще достигне 6 градуса. Ще е облачно, очакват се валежи от сняг.Във Враца, Монтана, Плевен и Русе минималната температура ще е минус 2 градуса, а максималната ще е между 3 и 6 градуса. В четирите града също се очакват валежи от сняг.В Бургас ще е значително по топло - с температури между 5 и 11 градуса. Там облачността ще е променлива, възможно е да превали дъжд.В Стара Загора също се очакват валежи от дъжд, а температурите ще са между 3 и 13 градуса.Най-топло ще е в Сандански - от 8 до 16 градуса, с променлива облачност и възможни превалявания от дъжд.", "date": "2018.03.20", "title": "Астрономическата пролет настъпва в 18.15 ч с дъжд, сняг и отрицателни температури"}
{"url": "https://offnews.bg/ikonomika/darzhavata-shte-plashta-stotitci-milioni-ako-iska-da-stane-partnior-n-677050.html", "text": "България би се поставила в странна ситуация, ако настоява на всяка цена да купи ЧЕЗ, заяви бившият финансов министър Милен Велчев в сутрешния блок на бТВ.Според него това би било грешка, защото преди всичко държавата досега с нищо не е доказала, че може да управлява икономиката и големите фирми по-добре от частния бизнес.Той направи и интересен коментар по повод иска на досегашния собственика за 600 милиона евро, заведен от чешката ЧЕЗ срещу България.Велчев отрече да е участвал в срещи с банкери и организатори на схема за приватизиране на ЕРП-тата още преди Симеон Сакскобургготски да спечели изборите, каквито информации се появиха.Той не познавал Гинка Върбакова, а името ѝ за първи път чул от медиите.Според него може би бизнесдамата от Пазарджик знае какво прави и има необходимата финансова подкрепа да го направи.", "date": "2018.03.20", "title": "Държавата ще плаща стотици милиони, ако иска да стане партньор на Гинка, твърди Милен Велчев"}
{"url": "https://offnews.bg/futbol/islandia-se-prisaediniava-kam-bojkota-na-mondial-2018-677052.html", "text": "Правителството на Исландия може да бойкотира Световното първенство в Русия в знак на солидарност с Великобритания.Това съобщи министърът на външните работи на страната Гудлаугур Тор Тордарсон, цитиран от БГНЕС, който уточни, че решение на правителствено ниво още не е взето, но този вариант е в процес на обсъждане.Отборът на Исландия ще дебютира на световни финали и в груповия етап ще спори с отборите на Аржентина, Нигерия и Хърватия.Британският министър-председател Тереза Мей вече потвърди, че членове на британското правителство и кралското семейство няма да посетят Световното първенство по футбол в Русия през лятото заради случая с отравянето в Солсбъри на бившия шпионин Сергей Скрипал и дъщеря му Юлия.Двамата са в критично състояние. Десетки други са пострадали. Президентът на Русия Владимир Путин отрича страната да има пръст в това.", "date": "2018.03.20", "title": "Исландия се присъединява към бойкота на Мондиал 2018"}
{"url": "https://offnews.bg/nauka/dnes-deniat-e-raven-na-noshtta-nastapva-proletnoto-ravnodenstvie-677023.html", "text": "Днес настъпва моментът, в който продължителността на деня и нощта се изравнява. 20 март е датата на пролетното равноденствие за Северното полукълбо на Земята и есенното - за Южното.За България астрономическата пролет ще настъпи в 18 часа и 15 минути.И въпреки хладните дни напоследък, ще усетим пролетта и ще се наслаждаваме на по-ранни изгреви, късни залези, топли ветрове, разлистващи се дървета, покълнали треви и цветя. Всяко равноденствие и слънцестоене е астрономическо събитие, което се случва заради наклона на оста на Земята и непрестанното ѝ движение в орбита.Може да разглеждаме равноденствието и като събитие, което се случва на въображаемия купол на нашето небе. За наблюдател от нашата планета с геоцентричен поглед небесният екватор е голям кръг разделящ небето на Земята на Северно и Южно полукълбо. Небесният екватор пресича небето точно над екватора на Земята. При равноденствие Слънцето пресича небесния екватор, за да навлезе в небесната сфера над Северното полукълбо.Ако наблюдаваме Земята от космоса, ще видим че оста на Земята е наклонена на 23.5 градуса. Имаме равноденствие два пъти годишно - пролет и есен - когато наклона на земната ос и орбитата на Земята около Слънцето се комбинират така, че оста е точно перпендикулярна на орбитата.При равноденствие двете​ полукълба на Земята получават поравно слънчеви лъчи. Нощта и денят са приблизително равни по времетраене. Но тъй като Земята никога не спира да се движи около Слънцето, това разпределение поравно на слънчевата​ светлина ще се промени бързо.Повече за астрономическото явление може да научите в .", "date": "2018.03.20", "title": "Днес денят е равен на нощта: настъпва пролетното равноденствие"}
{"url": "https://offnews.bg/obshtestvo/prezidentat-radev-zamina-na-poseshtenie-v-izrael-i-palestina-677038.html", "text": "Президентът Румен Радев замина на посещение в Израел и Палестина.Визитата на държавния глава е по повод 75-ата годишнина от спасението на българските евреи и 70-ата годишнина от създаването на Израел.По време на официалното посещение в Палестина в сряда Радев ще положи венец пред гроба на Ясер Арафат и ще разговаря с палестинския си колега Махмуд Аббас.", "date": "2018.03.20", "title": "Президентът Радев замина на посещение в Израел и Палестина"}
{"url": "https://offnews.bg/112/ranenite-balgari-v-egipet-sa-nastaneni-v-chastna-bolnitca-dnes-gi-izs-677039.html", "text": "Петимата български туристи, които пострадаха по-тежко при пътнотранспортно произшествие с автобус в Египет вчера, се намират частната болница АМС в Хургада, съобщи българският консул Евгени Паралингов, който бе изпратен незабавно на място от вицепремиера и министър на външните работи Екатерина Захариева.Те имат фрактури и порезни рани. Днес ранените ще бъдат изследвани на скенер, за да бъде им назначено лечение, включително оперативно, ако се налага, съобщи Министерството на външните работи (МВнР).Представител както на българската, така и на египетската туристическа фирма са в болницата с ранените. Всички изследвания и операции ще бъдат платени от застраховките на пътниците.От общо 20 души ранени в автобуса, 12 са с по-леки рани, ожулвания, охлузвания, синини, леки порезни рани - те са обработени и са изявили желание да продължат туристическата си програма.Круизът по река Нил на групата свършва в събота, 24 март. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.Министър Захариева лично следи случая, като служителите на посолството ни в Кайро ще оказват пълно съдействие на пострадалите наши сънародници в рамките на своите правомощия, заявяват от МВнР.", "date": "2018.03.20", "title": "Ранените българи в Египет са настанени в частна болница, днес ги изследват на скенер"}
{"url": "https://offnews.bg/izvan-terena/guardiola-osinovi-chetiri-koteta-ot-priiut-677049.html", "text": "Мениджърът на Манчестър Сити Джосеп Гуардиола и съпругата му Кристина Сера осиновиха четири бездомни котета от приют.Двойката има и три деца, които ще се радват на новите си четирикраки приятели. Испанският специалист обича много животните и е убеден, че котетата ще внесат спокойствие в дома му и в преодоляването на стреса от мачовете.Новината беше посрещната с възторг от любителите на животните, които винаги са поощрявали осиновяването на животни от приют, а не купуването.Феновете на Сити и Гуардиола пък видяха в това желанието на испанеца да остане задълго в клуба, тъй като внася допълнителен уют в дома си. Зевзеците на \"Етихад\" пък му лепнаха прякор Kit Man.\"На Пеп му харесва животът и работата в Манчестър\", коментираха познати на треньора пред \"Дейли Стар\".Сити е почти сигурен шампион на Англия, след като води в класирането с 16 точки аванс, а в 1/4-финалите на Шампионската лига ще се изправи срещу Ливърпул.Снимка: instagram.com/veggiedayz", "date": "2018.03.20", "title": "Гуардиола осинови четири котета от приют"}
{"url": "https://offnews.bg/sviat/zadarzhaha-za-razpit-bivshia-frenski-prezident-nikola-sarkozi-677053.html", "text": "Бившият френски президент Никола Саркози беше задържан и разпитан тази сутрин от полицията.Разпитът е във връзка с разследване за предполагаемо незаконно финансиране на предизборната му кампания през 2007 г., съобщи източник от френското правосъдие, цитиран от Ройтерс и БТА.Разследването е свързано с това дали кампанията му е била финансирана с либийски пари.Саркози беше обвинен и за измама във връзка с финансирането на предизборната му кампания през 2012 г.Според обвинението Саркози е надвишил лимита си за предизборна кампания от 22,5 млн. евро, използвайки фалшиви сметки от агенцията за връзки с обществеността \"Bygmalion\".", "date": "2018.03.20", "title": "Задържаха за разпит бившия френски президент Никола Саркози"}
{"url": "https://offnews.bg/obshtestvo/proletniat-sniag-zatvori-magistrala-hemus-i-mnogo-drugi-patishta-za-ti-677037.html", "text": "Обилен снеговалеж затруднява движението по някои пътища в Североизточна България, съобщи Агенция \"Пътна инфраструктура\" (АПИ).Временно е ограничено движението на товарни автомобили над 12 тона по автомагистрала \"Хемус\" на територията на област София, в посока София.Забранява се движението на коли с такъв тонаж и по път I-2 Русе-Разград-Шумен. Същата забрана е в сила и за път II-49 Търговище-Разград, както и за път III-204 Разград-Попово.Поради усложнената обстановка на територията на Разградска област автомобили над 12 т не могат да се движат и по път I-2 Русе-Разград.Ограничава се и движението за коли над 12 т по път I-2 Шумен-Разград, поради обилен снеговалеж на територията на област Разград.Същото важи за път II-21 Русе-Силистра.Ограничения има по път II-84 Велинград-Юндола-Якоруда, съобщават още от АПИ.", "date": "2018.03.20", "title": "Пролетният сняг затвори магистрала Хемус и много други пътища за тирове"}
{"url": "https://offnews.bg/sviat/kompaniata-na-harvi-uajnstijn-falira-677040.html", "text": "Бившата компания на Харви Уайнстийн подаде документи за обявяване във фалит месеци, след като продуцентът - носител на \"Оскар\", беше обвинен от около 100 жени в сексуален тормоз, включително изнасилване, предаде Би Би Си.Действията на The Weinstein Company целят улесняване на потенциалните купувачи.Филмовото и ТВ студио обяви също, че освобождават всички жертви на съоснователя на компанията - Харви Уайнстийн, от всички споразумения за неразгласяване на информация, които ги спират да говорят за злоупотребите.66-годишният Уайнстийн настоява, че сексуалните му отношения са били по взаимно съгласие.Той беше уволнен от председателския пост в компанията миналия октомври, когато бяха отправени първите обвинения.Основаната през 2005 г. компания - една от мощните в развлекателната индустрия, ще стане първата, която банкрутира в резултат на сексуални злоупотреби на работното място, допълва репортерът на Би Би Си Ник Бриант.Компанията стои зад филми като \"Речта на краля\" и \"Артистът\".В нейно изявление се казва: \"От октомври се съобщава, че Харви Уайнстийн е използвал споразуменията за неразгласяване на информация като тайно оръжие, за да накара обвинителите си да мълчат. Незабавно слагаме край на тези споразумения. Никой не трябва да се страхува да говори или да бъде принуждаван да мълчи\".", "date": "2018.03.20", "title": "Компанията на Харви Уайнстийн фалира"}
{"url": "https://offnews.bg/futbol/markos-roho-ne-iskal-aleksis-sanches-v-miu-677057.html", "text": "Аржентинският защитник на Манчестър Юнайтед Маркос Рохо е реагирал доста отрицателно на новината, че на \"Олд Трафорд\" ще бъде привлечен нападателят на Арсенал Алексис Санчес.\"По дяволите, само не и този\", била първата мисъл на Рохо, когато мениджърът Жозе Моуриньо му съобщил новината.\"Бяхме в Дубай. Седях си спокойно и гледах филм. Дойде Жозе, сложи ръка на рамото ми и каза \"Купуваме Алексис. Надявам се да не се сбието на първата тренировка\", след което избухна в смях\", споделя Рохо.Двамата със Санчес са имали сложни взаимоотношения през годините на ниво националния отбори в Южна Америка в мачовете между Аржентина и Чили. Враждата им продължи и в Премиър лийг, а сега са в един отбор. Днес Рохо празнува рожден ден. Интересно дали Санчес ще е сред гостите.", "date": "2018.03.20", "title": "Маркос Рохо не искал Алексис Санчес в МЮ"}
{"url": "https://offnews.bg/sviat/samo-sotcializmat-mozhe-da-spasi-kitaj-zaiavi-prezidentat-si-dzinpin-677041.html", "text": "\"Само социализмът може да спаси Китай\", увери днес президентът Си Дзинпин, цитиран от Франс прес.Той каза това през последния ден от годишната сесия на еднокамарния китайски парламент, който преди броени дни го преизбра с единодушие и премахна ограничението за брой мандати на президента.Си, който е смятан за най-могъщия китайски лидер от поне четвърт век, потвърди ръководната роля на комунистическата партия.Си подчерта, че \"само като развиваме социализма с китайски характеристики, ние ще можем да завършим великото възраждане на китайската нация\".Обръщайки се индиректно към международната общност, китайският президент увери, че феноменалният възход на страната му от близо четири десетилетия \"не е заплаха\" за никого.Си Дзинпин обаче отправи поредно предупреждение към Тайван. Китай никога няма да приеме отделянето и на най-малкото късче от нейната територия, подчерта той.", "date": "2018.03.20", "title": "Само социализмът може да спаси Китай, заяви президентът Си Дзинпин"}
{"url": "https://offnews.bg/obshtestvo/selo-ostana-bez-kmet-zaminal-na-gurbet-677056.html", "text": "Кметът на старозагорското село Памукчии Георги Празов от месеци не ходи на работа, защото е заминал да работи в чужбина. Местните разказват, че Празов по-често пребивавал във Франция, където има бизнес. В Памукчии се връщал само за по няколко дни, съобщава бТВ.Хората казват, че са оставени сами да се оправят и в отсъствието на кмета на хората се налага да пътуват до околните села, за да си извадят документи.Синът на Празов твърди, че истината е изопачена и обвиненията на хората са неоснователни. От общината казват, че кметът е в неплатен отпуск и се очаква да се върне до края на март. Добавят, че той вече е бил глобяван заради отсъствията си.Очаква се след като Празов се върне в Памукчии, да бъде изяснено дали смята живее в чужбина и да си подаде оставката, за да има частични избори, или предпочита да продължи да бъде кмет и ще се върне на работа.Георги Празов станал кмет на селото преди 2 години и половина, а преди това е бил кметски наместник. Тогава също често отсъствал от работа, обясняват местните. Хората го избрали за кмет, защото обещал да се поправи. Едно от предизборните обещания на Празов било да ремонтира рушащата се църква в селото - „Света Петка”. Той дори сложил скеле, изкарал и разрешения за поправянето на църквата, но до ремонт така и не се стигнало.Според хората и секретарката на кмета Недялка Колева често не е на работното си място. Тя отрича и твърди, че никой не е бил върнат.", "date": "2018.03.20", "title": "Село остана без кмет, заминал на гурбет"}
{"url": "https://offnews.bg/obshtestvo/dobri-hora-spasiha-oshte-9-shtarkela-v-selo-naum-snimki-i-video-677036.html", "text": "Добри хора от каолиновското село Наум спасиха още 9 премръзнали щъркела. Те са прибрани на топло в къщата на Севгин Ридван, показват снимки качени във фейсбук профила му.Птиците са намерени в безпомощно състояние, целите покрити с лед в землището на селото, а спасителите им обещават да се погрижат за тях докато се оправят напълно. Рязката промяна на времето в Североизточна България накара много хора да се погрижат за щъркелите в района. Птиците издържат на ниски температури, но не и когато са навалени от леден дъжд. Затова постъпката на хората е изключително благородна и навременна.В неделя вечерта мъж от силистренското село Зарица спаси други четири щъркела от измръзване.", "date": "2018.03.20", "title": "Добри хора спасиха още 9 щъркела в село Наум (снимки и видео)"}
{"url": "https://offnews.bg/politika/pasi-poiska-izvinenie-ot-rusia-za-ubijstvoto-na-georgi-dimitrov-677046.html", "text": "Докато Русия не се извини за убийството на Георги Димитров, патриарх Кирил ще се държи така. Това заяви бившият външен министър Соломон Паси в сутрешния блок на Нова тв.Според него когато страната ни общува с Москва, трябва да изхожда от максимата: „Да нападаш Русия е лудост, да не се защитаваш от нея е още по-голяма лудост”. Паси направи и любопитен коментар по адрес на преизбрания за четвърти път президент Владимир Путин.", "date": "2018.03.20", "title": "Паси поиска извинение от Русия за убийството на Георги Димитров"}
{"url": "https://offnews.bg/obshtestvo/remontat-po-graf-ignatiev-zapochva-sled-iuni-planirat-peshehodna-zo-677058.html", "text": "Ремонтът на ул. \"Граф Игнатиев\" ще започне в средата на годината, след края на европредседателството, като до края на годината вече трябва да има готови етапи. Това обяви пред bTV главният архитект на Столичната община Здравко Здравков. Целият проект е разделен на четири части и за изпълнението му вече има избран изпълнител, но се изчаква края на европредседателството, за да не е разкопан центърът на София по време на протичането му, обясни Здравков. По думите му ремонтът ще е изключително тежък, тъй като подземната инфраструктура в района е от 1901 г. Той обясни, че сергиите с книги на пл. \"Славейков\" ще бъдат заменени от модерни навесчета, като ще се редуцира и броят на книжарите - в момента те са над 40, от които ще останат под 20, като крайното решение за това кои да останат ще се вземе с тръжна процедура. Ще бъде премахнат и постоянният пазар за плодове и зеленчуци до църквата \"Св. Седмочисленици\", като на това място ще има само временен пазар. Здравков коментира и увеличаването на пешеходната зона от ул. \"Алабин\" до пл. \"Св. Неделя\". Решението беше взето след 3-часов дебат, макар че се касае за едно 200-метрово парченце, каза Здравков. Предстои да се направи пешеходна връзка към Ларгото и към ул. \"Съборна\" и пешеходно свързване с Градската градина, като със зам.-кмета по транспорта тази година стартираме освобождаване на южния тротоар на \"Съборна\" от паркирани автомобили – поне на първо време да се даде едно по-добро преминаване на пешеходците, допълни главният архитект. Той уточни, че крайната цел е улицата да бъде изцяло затворена за автомобили, макар че по нея има много сгради, включително Президентството, които се обслужват през \"Съборна\".Мисли се в посока на това пешеходната зона да стигне след Ларгото и до Лъвов мост. В отговор на въпрос за необходимостта от ремонт на ремонта на Ларгото Здравков коментира, че фокусът се прехвърля от прекрасно експонираната археология върху няколко счупени плочки.  \"Комбинацията от материали може да не е удачна, въпросът е, че вече имаме едно пространство, което вече е създадено и със сравнително малко намеса ние можем да го направим да функционира чудесно и да го свържем с останалата част от \"Св. Неделя\". Фокусирането върху няколко счупени плочки не ни дава цялостната картинка, защото ние в момента имаме експонирана археология\", подчерта той. Правят се планове и за ремонт на пространството около Централна гара и конкретно на района на север от гарата, а целта е да се върнат хората в тази част на града. \"Имаме огромни търговски площи, които не могат да намерят наемател. Мястото има удобни транспортни връзки – трамвай, тролей, влак, метро, само самолет няма. Тук хубавото е бившата автогара и мислим да направим конкурс за концепция за развитие на пространството\", обясни Здравков.Най-критичната точка по думите му е Ротондата, която става опасна през нощта заради голямото струпване на хора и е нужно да й се потърси правилната функция, тъй като сега мястото се е маргинализирало, но ако пространството работи 24 часа в денонощието, ситуацията ще се подобри. Той коментира и ситуацията със строежа на небостъргачите, като идеята е да се работи за създаване на нови правила за това къде може да има високо строителство и да се премахне възможността с формално нарязване на имоти да се създават ъглови имоти. ", "date": "2018.03.20", "title": "Ремонтът по 'Граф Игнатиев' започва след юни, планират пешеходна зона до Лъвов мост"}
{"url": "https://offnews.bg/lajfstajl/kolko-trudno-e-da-imash-perfektnia-profil-v-instagram-677064.html", "text": "Всеки, който е прекарал известно време в Instagram, знае, че цветните тематични подредби са навсякъде. Отваряте профилите на известни блогъри в социалната мрежа, за да се насладите на перфектна цветно координирана страница. Дали ще бъдат с мотиви на океана и синята вода, или може би ще бъдат в розовата тоналност и всичко ще е в красиви и нежни цветя, техните профили са перфектни, а нашите изглеждат като истинска блъсканица от цветове и тематики.Средностатистическият потребител на Instagram вероятно не влага твърде много мисъл в това какво и кога публикува в профила си. Но за влиятелните потребители на социалната мрежа снимките им трябва да бъдат перфектно структурирани – смислово и стилово.Един от най-честите начини, по които тези фото гении представят себе си и живота си, е чрез внимателно подбрана цветна палитра.\"Изграждането на хармонична тема в профила ви е важно, ако искате да привлечете повече последователи и спонсори\", отбелязва публикация в блога на Later.com, приложение за планиране на публикации в Instagram.Имайки предвид това, искахме да знаем: Колко всъщност работа е поддържането на тематичен профил? Какво е животът през един цветен обектив?Съветите си по тези въпроси дават четирима души, които като че ли са усвоили изкуството на цветната палитра.Как избирате цвета, който да е на фокус в снимките ви?Стефи Дегреф е една от известните потребители на Instagram. Тя е избрала за тема на профила си топлите цветове и основно нюанса на жълтото, известен като „горчица“.„Сякаш животът ми е този цвят, ако това има смисъл. На моята сватба всички шаферки бяха облечени в този нюанс и той беше темата на събитието. Моят диван е цвят горчица. Сякаш този цвят ме привлича. Реших, че не искам да нося дрехи, които ме карат да се чувствам неудобно, а този цвят е изключително комфортен. И преди да се усетя, той стана център на профила ми. Първоначално случайно, днес вече умишлено“, разказва Стефи.Истинско предизвикателство е да се живее в свят от един цвят или нюансСтела Мария Баер е друг „властелин“ на социалната мрежа. Тя набляга на светлите и пастелни цветове и нюанси и разказва, че за да се поддържа една тема, се изисква много планиране на всяка снимка.„Трябва да пазарувате цветовете, в които искате да бъде профила ви, трябва да се снимате само на места, които са в унисон с тематиката. 90% от времето, когато пазарувам, избирам дрехи, които са подходящи за снимки, не толкова за ежедневието. Има цветове, които са изключително красиви, но не мога да нося, защото не се вписват в профила ми. Например, лилавото е изключително хубав цвят, но аз трябва да го изключа от снимките си, защото се различава сериозно от темата ми“, споделя Стела.Всяка снимка изисква много обработкаБлогърът Иисус Кастило Руиз, чието мото е „Вярвам в розовото“, е известен с това, че фокусира всичко в този женски цвят. По негови думи всичко мъжко е в синьо и затова той е предпочел да бъде щастлив и в розово, отколкото да бъде приет добре от обществото.„Обработката на една снимка се извършва за около 30 минути. В зависимост от това дали снимам с телефон, или фотоапарат, използвам различен софтуер и програми“, разказва Руиз.Той добавя, че се е случвало дори да променя изцяло цвета на даден елемент на снимката, защото не е в унисон с темата.Но дали тези хора се уморяват да подбират цветовете, темите и фона на снимките?На този въпрос отговаря Instagram звездата Ноел Даунинг.„Обичам тези цветове толкова много, че не разбирате“, каза тя, като отбеляза, че едно нещо, от което й е омръзнало, е да купува същите неща отново и отново.„Имам жълта жилетка, което обичам изключително много и бих искала да я нося всеки ден, но тъй като съм моден блогър, се опитвам да намеря най-новата жълта жилетка, за да могат моите последователи също да я закупят. Тази част е доста изморителна, защото често си мисля: „Защо трябва да намеря още една жълта дреха? Аз вече си имам такива, които си обичам“. Гардеробът ми започва да се смесва в едно, но никога няма да се откажа от този цвят. Просто го обичам прекалено много“, коментира Даунинг.", "date": "2018.03.20", "title": "Колко трудно е да имаш перфектния профил в Instagram?"}
{"url": "https://offnews.bg/politika/borisov-pozdravi-putin-za-izbornata-pobeda-677059.html", "text": "Премиерът Бойко Борисов поздрави президента Владимир Путин за преизбирането му като държавен глава на Руската федерация.Борисов е изпратил поздравителна телеграма до Путин, съобщиха от правителствената пресслужба.\"Като отчитам съществуващите добри традиции на българо-руското двустранно сътрудничество в различни области, изразявам своята лична готовност и готовността на ръководеното от мен правителство да продължим да развиваме отношенията и връзките между нашите две страни и народи на прагматична и взаимоизгодна основа\", се посочва е телеграмата на Борисов до руския държавен глава.Президентът Румен Радев още вчера изпрати поздравителен адрес до Владимир Путин. В нея българският държавен глава припомни за .", "date": "2018.03.20", "title": "Борисов поздрави Путин за изборната победа"}
{"url": "https://offnews.bg/obshtestvo/16-universiteta-uvelichavat-taksite-sredno-s-11-7-v-17-te-ostavat-be-677045.html", "text": "Какви ще таксите за кандидатстване и обучение на студенти и докторанти в университетите в България през предстоящата 2018/2019 учебна година? Проектът за решение, включващ всички висши училища у нас, бе публикуван снощи за обществено обсъждане и след месец предстои гласуването му от Министерския съвет.Документът е изготвен на база предложенията на самите университети, които са внесени в МС от министъра на образованието, както изисква Законът за висшето образование.Той включва таксите за обучение в бакалавърска, в магистърска степен, както и тези за докторанти.Намаление на някои такси за студенти предлага Софийският университет - с 200 до 550 лева, в редовна и задочна форма на обучение. В същото време там има и увеличение на някои такси за обучение на първокурсници.Най-много се намаляват те за специалностите от професионално направление „Физически науки“ и специалността „Ядрена химия“ от професионално направление „Химически науки“. Там годишните такси за редовни студенти ще са 200 лева, при 750 лв. сега, а за задочни - 100 лв., при 300 лв. тази година.Без промяна остават таксите в 17 държавни висши училища:- Университет „Проф. д-р Асен Златаров“- Бургас;- Шуменски университет „Епископ Константин Преславски“;- Технически университет - София;- Технически университет - Варна;- Университет по архитектура, строителство и геодезия (УАСГ) – София;- Минно-геоложки университет (МГУ) - София;- Лесотехнически университет (ЛТУ) - София;- Медицински университет (МУ) - София;- Медицински университет (МУ) - Варна;- Университет за национално и световно стопанство (УНСС) – София;- Икономически университет – Варна;- Национална музикална академия (НМА) „Проф. Панчо Владигеров“ - София;- Национална академия за театрално и филмово изкуство (НАТФИЗ) „Кр. Сарафов“ – София;- Академия за музикално, танцово и изобразително изкуство (АМТИ) - Пловдив;- Национална спортна академия (НСА) – София;- Висше строително училище (ВСУ) „Л. Каравелов“ – София;- Университет по библиотекознание и информационни технологии (УНИБИТ) – София.Увеличават се таксите за някои специалности в 16 висши училища средно с 11.7%.- Софийски университет (СУ) „Св. Климент Охридски“;- Пловдивски университет (ПУ) „Паисий Хилендарски“;- Великотърновски университет (ВТУ) „Св. Св. Кирил и Методий“ (само за І-ви курс);- Югозападен университет (ЮЗУ) „Неофит Рилски“ - Благоевград;- Русенски университет (РУ) „Ангел Кънчев“;- Технически университет (ТУ) - Габрово;- Химико-технологичен и металургичен университет (ХТМУ) - София;- Университет по хранителни технологии (УХТ) – Пловдив;- Аграрен университет - Пловдив;- Тракийски университет – Стара Загора;- Медицински университет (МУ) - Пловдив (само за І-ви курс);- Медицински университет (МУ) - Плевен;- Стопанска академия (СА) „Д. Ценов“ - Свищов;- Национална художествена академия (НХА) - София;- Висше транспортно училище „Т. Каблешков“ - София;- Висше училище по телекомуникации и пощи - София.СУ увеличава таксите за новоприети студенти в професионалните направления: „Администрация и управление“, „Право“, „Психология“, и „Филология“. Увеличението за редовната форма на обучение е от 40 до 61 лева, а за задочна форма - от 100 до 160 лв. Единствено в професионално направление „Социални дейности“ се отчита по-голямо увеличение в задочната форма – 300 лв., а най-малко - 40 лева, в професионално направление „Психология“ - редовна форма.В Пловдивския университет „Паисий Хилендарски“ се увеличават таксите с по 40 лева във всички професионални направления, с изключение на тези в „Администрация и управление“, „Туризъм“, „Икономика“ и направленията от природните науки, математика и информатика, както и техническите науки.Във Великотърновския университет „Св. Св. Кирил и Методий“ увеличението е с 50 лева само за новоприети студенти в професионално направление „Педагогика“ – редовна и задочна форма.В техническите университети увеличение има в ТУ – Габрово, от 100 до 240 лева в редовна форма и до 30 лева в задочна форма. А студентите в ХТМУ - София, ще плащат 50 лв. повече във всички професионални направления.В медицинските университети повишение на таксите има в МУ - Пловдив и МУ- Плевен. При първия таксите се повишават с 250 лв. в направленията „Медицина“, „Фармация“ и „Стоматология“ – за І-ви курс редовна форма на обучение. При втория се наблюдава увеличение от 50 до 100 в различните професионални направления.От 6 до 8% е увеличението на таксите за всички специалности в РУ „Ангел Кънчев“, с изключение на тези от социалните, стопански и правни науки. Аналогични са и увеличенията в ЮЗУ „Неофит Рилски“, където те са от 11 до 24%.При сравнителния анализ на таксите за учебната 2017/2018 година и предложенията на висшите училища за учебната 2018/2019 година е установено, че при 9 държавни висши училища размерът на таксите за обучение на докторанти за учебната 2018/2019 година се увеличава средно с 13,1% (от 20 до 300 лева).При 24 държавни висши училища и Българската академия на науките няма промяна в размера на таксите за обучение на докторантите.Таксите за обучение по университети", "date": "2018.03.20", "title": "16 университета увеличават таксите средно с 11.7%, в 17 те остават без промяна (списък)"}
{"url": "https://offnews.bg/futbol/adidas-predstavi-ekipite-za-mondial-2018-galeria-677063.html", "text": "Световното първенство по футбол в Русия наближава и реномираният германски производител на спортна екипировка Адидас представи екипите на деветте отбора, които ще облича на Мондиала.Това са домакина Русия, Аржентина, Испания, Япония, Колумбия, Швеция, Белгия, Мексико и разбира се - Германия. Част от екипите са закачка с миналото, но някои са си истинска новост.Така например Аржентина за първи път ще има и черен вариант на екипите си.", "date": "2018.03.20", "title": "Адидас представи екипите за Мондиал 2018 (галерия)"}
