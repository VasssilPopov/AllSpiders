{"url": "https://offnews.bg/112/arestuvaha-abiturient-defiliral-v-smolian-s-butaforen-avtomat-kalashn-680706.html", "text": "Полицията в Смолян арестува абитуриент от професионалната гимназия по икономика „Карл Маркс”, който днес по обед е носил бутафорен автомат Калашников и газов пистолет на път към училището.Служителите на реда са реагирали след сигнал на изплашени граждани, че младеж с джип \"Мерцедес\" носи автомат край училището.При претърсването на джипа полицаите са открили и газов пистолет без документи за произхода му, както и бухалка.По информация на Дарик радио, 18-годишният абитуриент е член на патриотичния клуб „Родопски хайдути”. Работел като охрана в местна дискотека.Младежът е задържан за срок от 24 часа.", "date": "2018.05.15", "title": "Арестуваха абитуриент, дефилирал в Смолян с бутафорен автомат Калашников"}
{"url": "https://offnews.bg/obshtestvo/balgarin-izchezna-v-london-semejstvoto-mu-moli-za-pomosht-680693.html", "text": "48-годишен бургазлия е изчезнал в Лондон на 12 май. За това съобщи синът му Ростислав Ангелов, който живее в Англия. Христо Ангелов е кацнал на летище „Лутън“ на 12 май и оттогава няма никаква следа от него.Първоначално телефонът му е давал сигнал „свободно“, но вече е изключен. Неговите роднини са уведомили българското посолство, Министерството на външните работи, властите в Лондон и в България. Ростислав призовава всеки, който има информация за баща му, ", "date": "2018.05.15", "title": "Българин изчезна в Лондон, семейството му моли за помощ"}
{"url": "https://offnews.bg/sviat/erdogan-na-sreshta-s-kralitca-elizabet-ii-i-tereza-mej-680690.html", "text": "Турският президент Реджеп Тайип Ердоган се срещна с британската кралица Елизабет II в Бъкингамския дворец.Двамата са разговаряли при закрити врата в продължение на 40 минути.По-късно днес Ердоган ще се срещне и с британския премиер Тереза Мей, като се очаква двамата да обявят съвместен план за действие за Близкия изток. Предвидено е двамата да обсъдят още въпроси, свързани с отношенията между Великобритания и Турция, борбата с тероризма, бежанците и други. Ердоган беше посрещнат в Лондон от демонстранти в защита на свободата на медиите и кюрдски активисти. Десетки демонстранти се събраха по призива на организацията Репортери без граници. Към тях се присъединиха прокюрдски демонстранти, които носега плакати с лика на Ердоган, зачертан с думата \"терорист\" на английски, както и знаме с образа на кюрдския лидер Абдуллах Йоджалан, съобщи Франс прес, цитирана от БТА.Според Репортери без граници над 100 журналисти са арестувани, 140 медии са затворени и най-малко 889 журналистически карти са анулирани от въвеждането на извънредното положение след опита за преврат в Турция през юли 2016 г.Ребека Винсент от британския клон на Репортери без граници заяви, че е \"позорно\", че президентът Ердоган е \"приет тук, във Великобритания, и че за него е постлан червен килим\".Говорител на Даунинг стрийт каза, че г-жа Мей ще постави на Ердоган въпроса за човешките права, подчертавайки, че Турция трябва да \"изпълни международните си задължения, включително зачитането на свободата на изразяване и политическата свобода\".", "date": "2018.05.15", "title": "Ердоган на среща с кралица Елизабет II и Тереза Мей"}
{"url": "https://offnews.bg/sviat/nova-sreshta-na-visoko-ravnishte-mezhdu-dvete-korei-v-sriada-680688.html", "text": "Нова среща на високо равнище между двете Кореи ще се проведе в сряда, съобщиха световните агенции, като се позоваха на южнокорейското министерство на националното обединение. На срещата ще бъдат обсъдени необходимите стъпки за превръщането на Корейския полуостров в зона, свободна от ядрени оръжия. Северна Корея е предложила на Южна Корея преговорите да се проведат утре. Срещата ще бъде в граничното село Панминчжон.Северна Корея ще изпрати 29 официални лица от различни сфери начело с председателя на Комитета за мирно обединение на страната И Сон-гуон. Южнокорейската делегация ще се състои от петима души и ще е оглавена от министъра на националното обединение Чо Мьон-кьон.Северна Корея е насрочила за 23-25 май закриването на своя ядрен полигон, за да изпълни обещанието си да спре с ядрените опити. Това ще стане след корейската среща на върха в Панминчжон на 27 април и преди предвидената на 12 юни в Сингапур историческа среща между севернокорейския лидер Ким Чен-ун и американския президент Доналд Тръмп.", "date": "2018.05.15", "title": "Нова среща на високо равнище между двете Кореи в сряда"}
{"url": "https://offnews.bg/futbol/levski-se-zastapi-za-reshenie-na-bfs-680692.html", "text": "От Левски подкрепиха Българския футболен съюз в несъгласието с планираните промени, свързани с рекламирането на лицензирани букмейкъри и лотарийни игри.\"\".", "date": "2018.05.15", "title": "Левски се застъпи за решение на БФС"}
{"url": "https://offnews.bg/stil/gap-se-izvini-na-kitaj-che-ottcepi-tajvan-na-teniskite-si-680685.html", "text": "Американската компания за дрехи Gap се извини на Китай, че на тениските си е щамповала карта на Китай, в която липсва Тайван.Островът с над 23 млн. души население е признат само от 20 страни, а Китай настоява, че Тайван не е независима държава, а е част от Китай.Правителството на Китай, което счита Тайван за бунтовническа провинция в очакване на обединение, е накарало авиокомпаниите, хотелите и други да се поправят затова, че са включили острова като отделна страна на своите уебсайтове.Близкият до правителството в Пекин вестник „Глобал Таймс“ заяви, че на картата също така е пропуснат и Южен Тибет.В понеделник от Gap заявиха, че „зачитат целостта на китайските суверенитет и територия“.„Ужасно съжаляваме за тази неволна грешка, правим вътрешни проверки, за да коригираме всичко възможно най-скоро. Продуктът вече е изтеглен от китайския пазар“, гласи изявлението.Компанията заяви, че стриктно спазва китайското законодателство и ще се посвети на по-задълбочен контрол, за да избегне подобни грешки в бъдеще.", "date": "2018.05.15", "title": "Gap се извини на Китай, че отцепи Тайван на тениските си"}
{"url": "https://offnews.bg/kultura/novata-igra-na-werock-i-offnews-spechelete-4-bileta-za-happy-land-mu-680574.html", "text": "Сайтът за рок и метъл новини раздава 4 покани за рок феста Happy Land Music Fest. Победителите ще обявим на 19 май. Събитието ще се проведе 25-26 май в развлекателен комплекс \"Хепи Ленд\" в село Равна гора.Сред групите са - MIRROR, SAINTS 'N' SINNERS, Б.Т.Р., FORGOT THE TEN, ALOGIA и PRIMAL FEAR.За да бъдете включени в жребия за 4-те покани, трябва да се ", "date": "2018.05.15", "title": "Новата игра на WeRock и OFFNews - спечелете 4 билета за Happy Land Music Fest"}
{"url": "https://offnews.bg/temida/praven-absurd-ostaviha-mazh-strelial-po-bivshata-si-bez-miarka-z-680695.html", "text": "Мъжът, който опита да убие бившата си приятелка и да се самоубие, остана без мярка за неотклонение, защото съдът не сметна за необходимо да я разгледа. Абсурдът е пълен, защото Кирил Атанасов е в една и съща болница, заедно с простреляната Лиляна.54 - годишният Кирил бе задържан, след като простреля с газов пистолет бившата си приятелка в магазин за хранителни стоки в Свети Влас. Той е обвинен за опит за предумишлено убийство. Атанасов простреля в близост до ухото 46-годишната жена, след което се опита да се самоубие. Мъжът бе приет в болница, в тежко състояние. След като неговото здравословно състояние се подобри, Окръжната прокуратура в Бургас му наложи 72 – часова мярка за неотклонение „задържане под стража“.Във вчерашния ден, когато часовете изтекоха, държавното обвинение внесе в Окръжния съд искане за постоянен арест. Тогава здравословното състояние на Кирил изведнъж се влошило. Именно по тази причина магистратите решават, че дело не може да се гледа. Прокуратурата протестира това определение, тъй като законът позволява подобен процес да се води и в болнично заведение и е поискала изготвяне на съдебно - медицинска експертиза за Атанасов. Абсурдната ситуация се допълва с това, че след като Кирил бъде изписан от болницата, той може да си тръгне - полицията няма право да го арестува за същото престъпление, нито прокуратурата да иска ново задържане. Простреляната жена, Лиляна Балабанова, е в същото лечебно заведение, където е и нейният стрелец. На нея й е назначена полицейска охрана, а за обвиняемия - забрана за напускане на страната. Тя е в добро състояние, без опасност за живота. Протестът на прокуратурата ще бъде разгледан от Апелативния съд в града.", "date": "2018.05.15", "title": "Правен абсурд – оставиха мъж, стрелял по бившата си, без мярка за неотклонение"}
{"url": "https://offnews.bg/obshtestvo/burgazliata-izcheznal-v-london-e-pochinal-680699.html", "text": "Христо Ангелов, , а близките му отправиха апел за помощ в социалните мрежи, е починал.Следите на 48 – годишния бургазлия се губеха от 12 май, когато каца на летище „Лутън“. Оттогава синът му, който живее в Англия, се опитва да се свърже с него, но безуспешно. Мъжът е починал в автобус, на път от летището. Най-вероятната причина за смъртта е инфаркт. Тялото му днес е разпознато от сина му. OFFNews изказва съболезнования на близките и роднините на починалия мъж!", "date": "2018.05.15", "title": "Бургазлията, изчезнал в Лондон, е починал"}
{"url": "https://offnews.bg/politika/manolova-prizova-za-zakonodatelni-promeni-za-zashtita-na-detcata-zhe-680689.html", "text": "Омбудсманът Мая Манолова отправи апел към Министерството на правосъдието в максимално кратки срокове да придвижи проекта на Закон за детското правосъдие до парламента.В него са заложени мерки за защита на деца свидетели на насилие, жертви на насилие и на деца в конфликт със закона, както и решение за закриване на интернатите, които съществуват в момента и в които са въдворени деца, извършители на простъпки, а не на престъпления.Мая Манолова взе участие във форум, организиран в партньорство с УНИЦЕФ в България на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“Кръглата маса събра на едно място институциите, професионалистите и гражданските организации, които работят в сферата за защита правата на децата. Те обсъдиха реалната ситуацията у нас от гледна точка на действащите международни стандарти и българското законодателство в областта за закрила на децата от всички форми на насилие.Сред участниците бяха заместник-министрите на труда и социалната политика Росица Димитрова, на образованието и науката Деница Сачева, на правосъдието Десислава Ахладова, Даниела Машева – член на Висшия съдебен съвет, Камелия Димитрова – секретар на Националната комисия за борба с трафика на хора, Министерството на вътрешните работи, експерти и представители на УНИЦЕФ в България, Национална мрежа за децата, Фондация „Асоциация Анимус“, Фондация П.У.Л.С., Институт по социални дейности и практики, Държавната агенция за закрила на детето, Агенцията за социално подпомагане и др.Според обществения защитник българската държава не е транспонирала в пълен обем Директива 2012/29/ЕС за установяване на минимални стандарти за правата, подкрепата и защитата на жертвите на престъпления.Тя съобщи, че в институцията на омбудсмана за миналата година са постъпили 70 жалби за насилие срещу деца.Мая Манолова допълни, че статистиката на УНИЦЕФ в световен мащаб е стряскаща. По техни данни всеки един от трима ученици на възраст между 13 и 15 години е обект на тормоз в училище. Около 17% от децата са жертви на тежки телесни наказания. Над 120 млн. момичета по света под 20-годишна възраст, 1 от 10, са били подлагани на една или друга форма на сексуални посегателства.В края на форума стана ясно, че правният анализ на УНИЦЕФ, препоръките на омбудсмана и неправителствените организации ще бъдат допълнени и обобщени с конкретни предложения за иницииране на законодателни промени.", "date": "2018.05.15", "title": "Манолова призова за законодателни промени за защита на децата - жертви на насилие"}
{"url": "https://offnews.bg/futbol/tcska-nadhitri-rezervite-na-levski-sinite-treperiat-do-posledno-za-li-680701.html", "text": "ЦСКА победи драматично Левски с 3:2 в двубой от 35-ия кръг на Първа лига, игран на стадион \"Васил Левски\" и застраши участието на \"сините\" в баража за участие в Лига Европа.Двата отбра спретнаха страхотен сблъсък, като символичните гости стигнаха до победата с голове на Рафаел Енрике, Кристиян Малинов и Рубен Пинто, който се разписа в последната минута на редовното време. Точни за Левски пък бяха Паулиньо и Станислав Костов.Така тимът от Подуяне не спечели нито веднъж дербито в Първа лига, докато \"червените\" записаха два успеха от четири мача. Все пак тази среща бе напълно незначителна за \"червените\", тъй като тимът е бетониран на второто място.Футболистите на треньора Делио Роси пък трябва да не допускат загуба в следващия кръг срещу Верея в Стара Загора, ако искат да останат на третото място и да играят бараж в Лига Европа.", "date": "2018.05.15", "title": "ЦСКА надхитри резервите на Левски, сините треперят до последно за Лига Европа (видео)"}
{"url": "https://offnews.bg/kultura/open-mic-vecher-the-comedy-club-sofia-probvaj-se-kato-komediant-680687.html", "text": "Ако сте най-забавният човек в компанията, ако умеете да разказвате истории по забавен начин и вицовете за Иванчо и Марийка отдавна са ви писнали, то Open Mic вечерите на The Comedy Club Sofia са вашето място! Всеки, който иска да се пробва като стендъп комедиант, може да го направи на сцената на Комеди Клуба. Всяка седмица на сцена 2 на Комеди Клуб София на бул. „Христо Белчев“ 8 се организират вечери на „отворения микорофн“ или т.нар. Open Mic.На него всеки, който иска да се пробва като стендъп комедиант, може да го направи без възрастови ограничения, без входна такса, без цензура!Какви са условията?Подгответе материал за сцената от 6-7 минути. Важно е майтапите и историите, които разказвате, да са авторски и истински. Краденето на смешки и копирането e недопустимо!  Може да се запишете със съобщение във Фейсбук или под всяко събитие за Open Mic вечер. Огромна част от познатите комедианти на Комеди Клуба са започнали своята кариера именно от Open Mic вечери. Вечер на „отворения микрофон“ се провежда всяка седмица и на двете сцени на The Comedy Club Sofia. Може да следите ", "date": "2018.05.15", "title": "Open Mic вечер The Comedy Club Sofia - пробвай се като комедиант"}
{"url": "https://offnews.bg/futbol/16-zadarzhani-predi-levski-tcska-680704.html", "text": "16 привърженици са задържани от полицията преди шестото за сезона дерби между Левски и ЦСКА.От МВР заявиха, че не са регистрирани инциденти по време на мача, който се игра на националния стадион \"Васил Левски\".Преди началото на мача, който завърши с победа 3:2 за ЦСКА, в различни районни управления за установяване на самоличност са били отведени 13 души, един е бил задържан за притежаване на наркотични вещества.Седмина във видимо нетрезво състояние не са допуснати до стадиона.Още двама са задържани при проверка на контролно-пропусквателните пунктове преди влизане на трибуните: един с наркотични вещества и маска и един – за неизпълнение на полицейско разпореждане и агресивно поведение.", "date": "2018.05.15", "title": "16 задържани преди Левски - ЦСКА"}
{"url": "https://offnews.bg/112/gramotevichna-buria-i-gradushka-v-oblastite-vratca-i-pleven-680696.html", "text": "Гръмотевична буря със силен вятър и градушка се разрази днес следобед в областите Враца и Плевен.Няма данни за пострадали, съобщават от пресцентъра на МВР.Бурята на територията на област Враца, в района на община Бяла Слатина, се разрази към 15:30 ч. В оперативния център на пожарната служба са получени около 20 сигнала за паднали дървета, електрически стълбове и покриви.Към 17 ч. бурята засегна община Плевен. В регионалната дирекция на пожарната са получени около 70 сигнала за паднали дървета, електрически стълбове и покриви.Мобилизирани са всички екипи на пожарната за отстраняване на последствията.", "date": "2018.05.15", "title": "Гръмотевична буря и градушка в областите Враца и Плевен"}
{"url": "https://offnews.bg/kultura/eksperti-ot-naj-visoko-ravnishte-shte-diskutirat-na-edna-stcena-finans-680697.html", "text": "Деветото издание на конференцията „Шумът на парите“ ще се проведе на 22 и 23 май в зала EFE на хотел „Маринела“, като входът е свободен за всички.15 май 2018 г., София: Профилирани панели ще обединяват компетенциите на специалисти в сферата на: „Капиталови пазари“, „Лични финанси“, „TechНологии на успеха“, „Имоти“, „Банки и небанкови финансови институции“, като акцент тази година ще бъде поставен върху изцяло новия панел под надслов „Двигатели на растежа“.Традиционно панелът „Капиталови пазари“ ще открие форума с дискусия за подходящите възможности за инвестиции, като модератор ще бъде Илиян Скарлатов, управляващ партньор на Mane Capital, а едни от гост лекторите - изпълнителните директори на фондовите борси на България, Македония и Гърция - Иван Такев, Иван Щериев и Сократис Лазаридис.В панела „Двигатели на растежа“ ще вземат участие изпълнителните директори на публичната компания Алкомет АД - Хюсеин Йорюджо, и на бързоразвиващата се на чужди пазари Смарт Органик – Яни Драгов. Лидери на мнение ще споделят пътя си към успеха и професионалния опит, който са придобили, оперирайки у нас и в чужбина.В третия панел „Лични финанси“ за второто си поредно участие на Шумът на парите ще пристигне Франк дьо Плеси, главен изп. директор и председател на Борда на директорите на IKS KB Amundi Group.Заедно с него в дискусията ще се включат и мениджърът на Адмирал Маркетс Димитър Цонев и Владислав Драмалиев, учредител и директор на Фондация „Битхоуп“, които ще коментират пазара на криптовалути и блокчейн технологията.Вторият ден от събитието ще стартира с панел TechНологии, като едни от многобройните участници в него ще са добре познатите за българския пазар Атанас Райков, генерален мениджър на Viber за ЦИЕ, главният изпълнителен директор на Сирма Груп Холдинг Цветан Алексиев, както и основателят и изпълнителен директор на ebag.bg Иван Александров.Модераторът Иван Велков на панел „Имоти“ ще засегне теми, като къде е София на картата на международните инвеститори и предприемачи, какви са конфликтите и закономерностите в градоустройството и градската среда, както и променят ли се взаимно и то достатъчно бързо и ефективно сградите и техните обитатели.Участие в дискусията ще вземат изпълнителните директори на BULGARIAN PROPERTIES и на ЕРА България Полина Стойкова и Антон Андонов, както и управителите на ARCO REAL ESTATE Евгени Василев и на ФОРОС Добромир Ганев.Дали лихвите по кредити и депозити ще се променят и ще продължи ли консолидацията в банковия сектор у нас - това са само част от темите, които ще бъдат засегнати в последния за втория ден на Шумът на парите панел „Банки“.Тях Тихомир Тошев, модератор и изпълнителен директор на Кредит Център, ще дискутира заедно с Неделчо Неделчев, главен изпълнителен директор на Първа инвестиционна банка, Асен Ягодин, изпълнителният директор на Пощенска банка и други.В най-големия икономически форум в България ще вземат участие и гост лектори като: Георги Бабев – член на съвета на директорите на Градус; Николай Ялъмов, председател на борда на директорите на Капман Холдинг, Георги Ангелов старши икономист в инстутит Отворено общество и други.Събитието „Шумът на парите“ събира над 12 000 посетители от 2010 година насам. През изминалите години единствената специализирана финансова конференция в България привлече повече от 40 водещи компании и над 150 уважавани професионалисти.Програма22 Май /Вторник09:00 - 09:30Регистрация09:30 - 11:00Панел I: Капиталови пазари11:00 - 11:15Кафе пауза11:15 – 12:45Панел II: Двигатели на растежа12:45 – 14:15Панел III: Лични финанси23 Май /Сряда09:00 – 09:30Регистрация09:30 - 11:00Панел IV: TechНологии на успеха11:00 - 11:15Кафе пауза11:15 – 12:45Панел V: Имоти12:45 – 14:15Панел VI: Банки и небанкови финансови институции", "date": "2018.05.15", "title": "Експерти от най-високо равнище ще дискутират на една сцена финанси, имоти, бизнес и иновации"}
{"url": "https://offnews.bg/politika/vezhliv-no-nepreklonen-zaradi-kosovo-rahoj-niama-kak-da-uchastva-v-s-680700.html", "text": "Решението Испания да не присъства на срещата на лидерите на Западните Балкани с Европейския съюз, която ще се състои на 17 май в София, е било най-съгласуваното от няколко години. Това обяви министър-председателят на Испания Мариано Рахой на пресконференция в резиденция \"Бояна\" след срещата му с премиера Бойко Борисов.Рахой все пак подчерта, че Испания подкрепя всички мерки, които допринасят за развитието и стабилността на Западните Балкани.Той изтъкна, че финалната декларация, която ще бъде приета на тази среща, ще бъде неутрална по въпросите, които безпокоят Испания и затова благодари за усилията на българския премиер - защото по този начин дава възможност да получи подкрепа от страна на Испания.Мариано Рахой допълни, че страната му винаги е поддържала конструктивна позиция по отношение на региона.Испанската информационна агенция ЕФЕ вече уточни, че причината за отказа на Рахой да се включи в срещата на върха между лидерите на ЕС и Западните Балкани е участието на Косово. Рахой , тъй като Испания е сред страните, които не признават независимостта на Косово.Премиерът Борисов заяви тази вечер, че решението Испания да не присъства на срещата е решение на испанското правителство и той го уважава, а самото посещение на Рахой именно преди тази среща е добър знак.Сблъсъците в ГазаПо повод десетките жертви при сблъсъците в Газа - заради откриването на американско посолство в Ерусалим, премиерът на Испания заяви, че е разтревожен и обезпокоен.Мисля, че трябва да се потърси пропорционалност и сдържаност. И се надявам тези неща никога да не се повтарят, защото говорим за най-важното право на хората - това на живот, коментира Рахой.Не може да загинат над 50 човека и да кажем, че това е най-хубавият ден, заяви българският премиер и допълни: \"всички сме живи същества и имаме право на живот\".", "date": "2018.05.15", "title": "Вежлив, но непреклонен: Заради Косово Рахой няма как да участва в срещата Западни Балкани - ЕС"}
{"url": "https://offnews.bg/sviat/sled-denia-na-kravoprolitie-darzhavi-privikvat-poslanitcite-si-i-kriti-680651.html", "text": "Яростни критики към Израел отправиха редица държави след вчерашните кръвопролития в Ивицата Газа.В деня, когато Израел празнуваше 70-ата си годишнина, а САЩ откриха посолството си в Йерусалим, при сблъсъци между протестиращи палестинци и израелски войници бяха убити 58 души и бяха ранени около 2 700 (по данни на Хамас). Сред жертвите е и 8-месечно момиченце, починало от обгазяване със сълзотворния газ, използван от израелските войници. Те отвърнаха и с директна стрелба по хвърлящите камъни по пограничната ограда палестинци.Силите ни са действали в условията на самоотбрана, категоричен бе израелският министър-председател Бенямин Нетаняху, според когото протестиращите палестинци са били около 40 хил души.Прехвърлянето на дипломатическата мисия от Тел Авив в Йерусалим е знак за признаването на светия град за столица на Израел. Действията на САЩ пробудиха гнева на палестинците, за които Източен Йерусалим е столица и които смятат, че на практика САЩ дават зелена светлина на Израел да наложи контрола си над целия град.РеакцииОще вчера редица държави и организации разкритикуваха остро Израел и призоваха двете страни в конфликта към въздържание.Сред тях бяха Франция и Турция. Последните нарекоха случилото се \"клане\". Днес, посред многохиляден протест срещу прехвърлянето на посолството, Турция извика посланика си от САЩ в Анкара. Вчера своя дипломат изтегли и Република Южна Африка (РЮА).Главният преговарящ от палестинска страна - Саиб Ерекат, обяви, че ръководството на Палестинската автономия в Западния бряг е решило да подаде жалба за извършването на военни престъпления от Израел в Международния наказателен съд.Вчера, в разговор с френския президент Еманюел Макрон, кралят на Йордания - Абдула II, осъди Израел и предупреди, че преместването на американското посолство в САЩ ще има \"опасни последствия за сигурността и стабилността на Близкия Изток и ще провокира мюсюлманите и християните\".Саудитска Арабия също се противопостави публично на прехвърлянето на посолството от Тел Авив в Йерусалим.Кувейт се опитва да прокара в Съвета за сигурност на ООН изявление, осъждащо насилието. Съветът се събира по-късно днес, а по-рано генералният секретар на Организацията на обединените нации Антонио Гутериш обяви, че е дълбоко обезпокоен от острата ескалация на насилие и от броя на палестинците, убити и ранени в протестите в Газа. \"Наложително е всеки да покаже въздържание в максимална степен, за да се избегне загубата на живот в бъдеще\", пише той в Туитър.Китай днес също призова за въздържание, особено от страна на Израел.Белият дом не се присъедини към критикуващите Израел, а подкрепи Нетаняху в твърдението му, че действията на Израел са самоотбрана. Така, след като се изтеглиха от ядреното споразумение с Иран, САЩ за втори път тази седмица се разграничиха от европейските си партньори, които критикуваха Израел и на ниво ЕС. Вчера върховният представител на ЕС по външната политика и сигурността Федерика Могерини призова всички към най-голяма сдържаност на фона на събитията в Газа.\"Израел трябва да зачита правото на мирен протест и правилото за съразмерна употреба на сила. Хамас и водачите на протестите в Газа трябва да направят необходимото, за да няма насилие и събитията да не бъдат използвани с други цели\", посочва Могерини, цитирана от БТА.Великобритания зае позиция по-скоро близка до тази на САЩ, отколкото на ЕС.Британският министър за Близкия Изток Алистър Бърт вчера посочи, че демонстрантите са експлоатирани от \"екстремистки елементи\". \"Изключително съм натъжен от загубата на човешки животи в Газа днес. Разтревожен съм, че мирните протестиращи са експлоатирани от екстремистки елементи. Призовавам от въздържане от използване на огън. Насилието е разрушително за мирните усилия. Великобритания продължава да настоява решението на проблема да е двете страни да си делят Йерусалим\", посочи той.Днес външният министър на страната Борис Джонсън призова Израел към въздържание. Той отново заяви, че страната му е против решението на американския президент Доналд Тръмп да премести посолството на САЩ от Тел Авив в Йерусалим, като посочи, че това е \"игра с грешната карта в грешното време\".Още една от европейските страни реагира на случващото - Белгия. Външният ѝ министър Дидие Рейндерс обвини САЩ за провокираното напрежение с преместването на посолството и заяви, че Белгия е категорично против преместването. Той се съгласи с Великобритания, че Хамас са търсили провокация, но подчерта, че проявите на насилие са недопустими.\"Употребата на сила от страна на Израел бе напълно несъразмерна\", добави вицепремиерът и външен министър.Рейндерс призовава за обща европейска позиция и за връщане към преговорите с участието на САЩ. Той смята, че решението е в обособяването на две държави - Израел и Палестина.  Говорител на Европейската комисия отбеляза вчера, че ЕС има ясна и единна позиция за Ерусалим, изразена от Европейския съвет през декември. Преди половин година държавните и правителствените ръководители от ЕС приеха заключения, в които посочиха, че запазват \"твърдия си ангажимент за решението с две държави и във връзка с това позицията на ЕС за Ерусалим остава непроменена\".Министерството на външните работи на България не е изразило позицията на страната ни.", "date": "2018.05.15", "title": "След деня на кръвопролитие държави привикват посланиците си и критикуват яростно Израел"}
{"url": "https://offnews.bg/obshtestvo/bashtata-na-edno-ot-detcata-sas-svastikite-stana-greshka-drug-gi-izr-680669.html", "text": "Бащата на едно от децата, които се появиха с изрисувани свастики по телата и правеха нацистики поздрави по време на на мача Левски–Славия, заяви, че станалото е грешка и непознат човек е нарисувал знаците по тялото на сина му, а той не ги е видял.Бащата Петър Атанасов и днес беше разпитван 3 часа. Пред полицията Атанасов е казал, че не той, а други хора са изрисували изрисували сина му. Според източници на bTV той не е бил много убедителен и не е посочил кои са тези други хора.\"Не знаех какво има по тялото на сина ми. Неподходящите знаци и надписи бяха изрисувани от непознат човек на стадиона. След това детето си беше облякло тениската и видях рисунките, едва когато той вече беше на пистата\", разказа бащата пред Нова тв.Атанасов обясни, че е голям фен на \"Левски\", дори телефонният му номер завършвал на 1914 - годината на основаването на футболния клуб. Той редовно водел детето си, което е на 7 години, на мачове. \"За първи път го заведох на стадиона, когато беше на 4 месеца. От 5-годишен ходи с мен на всички мачове\", разказа Атанасов пред Нова тв.Бащата твърди, че синът му също не знаел какво е изрисувано по тялото му. \"Детето ми е първи клас и изобщо не знае какво означават тези неща. За първи път е изрисуван така. Просто стана грешка\", обясни той и добави, че не познава другото дете и родителите му.Той твърди още, че няма опасност за детето му, когато стои на пистата по време на мач.Очаква се резултатите от проверката на Агенцията за закрила на детето по случая да бъде оповестени в сряда. ", "date": "2018.05.15", "title": "Бащата на едно от децата със свастиките: Стана грешка, друг ги изрисува"}
{"url": "https://offnews.bg/kultura/anastejsha-chuvstvam-se-po-zriala-po-silna-i-po-seksi-otkolkoto-kog-680666.html", "text": "Американката, която заяви, че няма какво да спре една силна жена още през 2001 г. с песента I Paid My Dues, се завръща на световните сцени с турнето Evolution. Единственият град на Балканите, който ще има удоволстието да посрещне Анастейша на 1 юли в зала 1 на НДК, ще бъде София. Певицата ще представи новия си седми албум и ще ни пренесе във времето на хитовите парчета Sick and Tired, Not That Kind, Left Outside Alone и, разбира се, I’m Outta Love, която се превърна в една от най-продаваните ѝ песни в историята без да слиза „от ефир“ и до днес. Evolution, името на албума и турнето на певицата, олицетворява силата ѝ да продължи напред, въпреки коварния рак, с който се бори два пъти през 2003 и 2013 година. Приема завръщането му като мисия, за да говори и пее свободно за него пред други хора, които страдат от заболяването или обичат творчеството ѝ – истинско и характерно.Любимата ѝ песен от албума е Stamina, защото всички имат нужда от “stamina” в живота си (в превод – възможността да продължиш, да устоиш и да имаш физически и психическа вола), както и песента Boxer, заради смелостта да поемаш ударите и да не позволяваш някой от тях да те повали.„Във всяка песен от албума има власт. Искам моята музика да говори на хората, да им помага, когато минават през труден период и да им покаже, че всичко е възможно. Можеш да оцелееш, да еволюираш. Погледнете ме!“Чикагската дива стана на 50 преди година, но се чувства по-комфортно в тялото и кожата си, отколкото през нейните 20 и 30 години, когато е гледала на себе си като на популярната мъпет кукла Мис Пиги. Дарбата ѝ и гласовите ѝ възможности забелязват, когато е на 30, но звукозаписните студиа я съветват да се предсатвя на 23. Не обича да лъже, но времето и щурите години, пълни с ентусиазъм за кариера, я принуждават.Дълго време се приема като непривлекателна, но колкото повече „пораства“, се превръща в по-уверен и зрял артист, който смъква завесата.Като повечето жени, се надява някой ден да се види в ролята на майка, но това така и не се случва. Анастейша приема, че този етап от живота просто я е подминал, не е бил предназначен за нея. „Не съм тъжна, толкова красиви неща са се случили в живота ми и имам толкова приятели с прекрасни деца. Сменяла съм папмперси, подреждала съм стаи, чела съм истории. Аз съм късметлийка.“ Певицата няма и партньор в живот след последния ѝ брак, но не изключва, че това може да се случи отново. По време на някое пътешествие или турне, на сцената, докато пее или танцува, защото не се срамува да признае, че кариерата ѝ е винаги на първо място. „В последните години съм се фокусирала върху работата си и тя ми носи истинско удовлетворение“, споделя Анастейша.Въпреки непрекъснатите шеги и усмивки, певицата не вижда живота си единствено в розово. Колкото и позитивен да си, понякога пускаш тъжните песни и губиш ума си, както пее в едно от най-популярните си парчета Sick and Tired. Животът е за емоции, животът е емоции и никой не може да се скрие от тях – приемаш ги в обятията си и продължаваш с тях.", "date": "2018.05.15", "title": "Анастейша: Чувствам се по-зряла, по-силна и по-секси, отколкото когато бях на 20"}
{"url": "https://offnews.bg/politika/angel-dzhambazki-predlaga-da-bade-sazdaden-balgarski-kulturen-institut-680667.html", "text": "Евродепутатът и заместник-председател на ВМРО Ангел Джамбазки предлага да се създаде Български културен институт „Св. св. Кирил и Методий\".Институтът ще има за цел да прокарва българската културна политика зад граница, да организира курсове и да провежда изпити по български език.В своето обръщение Джамбазки посочва, че единственият начин българският език да бъде съхранен е да бъде учен и използван, а за да се случи това той трябва да е привлекателен и да има ползи от него. Например, да може да се кандидатства с него в българските университети.Езикът е една от основите на националността. На самосъзнанието. Човек е такъв, на какъвто език мисли. Езикът трябва да бъде пазен. Особено във времена на демографска катастрофа и продължаваща имиграция на младите българи. За съжаление българите бързо и лесно се вписваме в чуждите общества и след едно поколение децата трудно говорят български, а след още едно – изобщо. И вече не са българи. Стават някакви други.От друга страна историческата българска диаспора в Албания, Македония, Западните български покрайнини, Украйна, Молдова пази прекрасно своя бит, традиции, култура, език. Новата българска имиграция в Западна Европа и Северна Америка все още. Редно е да се обърне внимание и на следния феномен - мрежата от неделни училища в чужбина. Стотици неделни училища, водени с истински апостолски плам от самоорганизирани учителки, на доброволен принцип, покриващи географски новата българска имиграция.Единственият начин българският език да бъде съхранен е да бъде учен и използван. За да бъде учен и използван, езикът трябва да е привлекателен, да има полза и причина за това, освен традицията и родолюбието. Например, да може да се кандидатства с него в българските университети.За да се случи това, трябва да има доказателство за владеенето на езика на определено ниво. Да има диплома, сертификат за владеене на езика съгласно държавните стандарти.Да може един българин от Албания, Украйна, Молдова, от Илинойс, от Мадрид да положи изпит по български там, където живее, да получи сертификат и да може да кандидатства с него в български ВУЗ.За целта трябва да има организация на езикови курсове по български език, на провеждане на изпити, на издаване на сертификати.Понастоящем в тази сфера оперират четири български държавни институции. Това са министерствата на образованието, културата, външните работи и Държавната агенция за българите в чужбина.Предлагам да бъде създаден Български културен институт „Св. Св. Кирил и Методий\", който да провежда българската културна политика зад граница, да организира курсове и да провежда изпити по български език.За целта може да бъде надграден съществуващият вече такъв в Министерството на външните работи, българските културни центрове в чужбина да бъдат прехвърлени на негово подчинение с дипломатически статут, както и необходимите структури от министерство на образованието и ДАБЧ, които да осъществяват методическото ръководство и връзката с българските неделни училища, които също да могат да провеждат курсове и изпити при определени условия.Този модел вече работи – Британски съвет, Институт „Сервантес\", Френски институт и прочее.", "date": "2018.05.15", "title": "Ангел Джамбазки предлага да бъде създаден Български културен институт „Св. св. Кирил и Методий“"}
{"url": "https://offnews.bg/obshtestvo/lukojl-otkriva-nov-obekt-na-kulata-s-shtastliva-sedmitca-680675.html", "text": "В петък, 18 май, най-новата бензиностанция ЛУКОЙЛ, разположена на изхода от България към Гърция в близост до ГКПП Кулата, ще посрещне всички свои клиенти със специални промо-цени, подаръци и изненади. Обектът открива сезона на пътешествията с акцията „Щастлива седмица” до 25 май, през която всеки клиент ще получи специално внимание и възможност да изпробва късмета си в томбола с награди.През целия ден в петък и в събота клиентите на новия обект ще бъдат посрещани и обслужвани от мениджърски екипи на Дирекцията по търговските въпроси на компанията, които ще им представят удобствата на комплекса. Сред тях са по-големите площи за паркиране, с предвиден паркинг за тежкотоварни автомобили и автобуси, обособени зони за отдих с безплатен WiFi, чардж-зона, външна кафе-зона с водна мъгла за разхлаждане през горещите дни, както и просторни и удобни санитарни помещения, в които е отделено особено внимание за хората със специални нужди. За децата е предвиден детски кът със специален тъч-скрийн монитор за интерактивни игри. Преди да продължат по пътя си, посетителите ще могат да отдъхнат с приготвени на място фрешове, топли закуски и богатото меню на международната верига за бързо хранене Hesburger.Освен традиционните бензин и дизел, комплексът на ЛУКОЙЛ до ГКПП Кулата предлага пълната гама горива ЕКТО, заедно с най-новото гориво от серията – премиум бензина ЕКТО 100 с многофункционален пакет горивни добавки от последно поколение на американския концерн Afton Chemical.Бензиностанцията предлага на своите клиенти широка гама масла, сред които иновативната серия от ново поколение ЛУКОЙЛ GENESIS, както и специално масло за автомобили на газ. Тя приема разплащания в евро, както и с фирмените карти на „Лукойл“ и картите за гориво на партньорите й, кредитните и дебитни банкови карти VISA, MASTERCARD, Maestro/Cirrus, БОРИКА. А притежателите на карти от програмата „ЛУКОЙЛ Клуб” ще могат да се възползват от специални промоционални цени за редица стоки от минимаркета, указани с жълти етикети.", "date": "2018.05.15", "title": "ЛУКОЙЛ открива нов обект на Кулата с „Щастлива седмица”"}
{"url": "https://offnews.bg/obshtestvo/sv-sinod-kam-sofia-prajd-osvobodete-se-ot-greha-680674.html", "text": "Светият Синод публикува позиция относно провеждането на гей парада София Прайд 2018. Събитието за равни права на хората с различна сексуална ориентация среща неодобрението на Църквата и всяка година поражда спорове. Тази година събитието е планирано за 9 юни. В своето съобщение Светият Синод зове хората да се \"освободят от греха с помощта на Бога и на ближния в лоното на св. Православна църква\". Цялата позиция на Св. Синод без редакция: \"Във връзка с обявения гей парад в София на 9 юни 2018 г. Св. Синод на Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха.Зачитайки свободата на волята, Светата Православна църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна църква.Всяка човешка душа е по-ценна от целия свят, затова Св. Синод припомня, че Бог не иска смъртта на грешника, „но да се отвърне той от пътя на злото и греха и да бъде жив” (Йез. 33:11).\"", "date": "2018.05.15", "title": "Св. Синод към София Прайд: Освободете се от греха"}
{"url": "https://offnews.bg/obshtestvo/sofia-2-dni-pod-blokada-zaradi-es-i-protest-na-prevozvachi-680672.html", "text": "Утре и в четвъртък движението в столицата ще е много затруднено, заради делегации на лидерите на държавите от Западните Балкани за срещата, част от програмата на българското председателство на Съвета на ЕС. Градският транспорт ще закъснява, ще бъдат затворени улици и булеварди в център, Лозенец, Бояна. Трафикът ще бъде затруднен и от протест на превозвачите. Организация на движението: От 08.00 часа на 16.05.2018 г. до 20.00 часа на 17.05.2018 г. по: ул. \"Аксаков\" между ул. \"Цар Иван Шишман\" и бул. \"Васил Левски\"; паркинга на пл. \"Народно събрание\";От 08.00 часа на 16.05.2018 г. до 20.00 часа на 17.05.2018 г. по ул. \"Ген. Й. Гурко\" между ул. \"Дякон Игнатий\" и ул. \"Кн. Александър І\".От 08.00 часа на 16.05.2018 г. до 20.00 часа на 17.05.2018 г. на паркинга пред хотел \"София Балкан\".От 08.00 часа на 16.05.2018 г. до 20.00 часа на 17.05.2018 г.:- на паркинга пред хотел \"Хилтън\";- по ул. \"Астана\" между бул. \"България\" и Национален музей \"Земята и хората\".- От 08.00 до 20.00 часа на 16.05.2018 г.:- на пл. \"Гина Кунчева\";- по ул. \"Московска\" между бул. \"Васил Левски\" и ул. \"Дунав\";- по ул. \"Дунав\" между пл. \"Св. Александър Невски\" и ул. \"Московска\";- на паркинга на пл. \"Св. Александър Невски\" между ул. \"Дунав\" и ул. \"Оборище\", североизточната част;- на паркинга на бул. \"Васил Левски\" между пл. \"Васил Левски\" и ул. \"Оборище\";- на северозападната дъга на пл. \"Св. Александър Невски\" между ул. \"11-ти август\" и ул. \"Оборище\", с изключение на автомобилите на служителите на Столична община.- От 08.00 до 20.00 часа на 16.05.2018 г. на паркинга пред Резиденция Бояна (успоредно на Околовръстен път между пътен възел ул. \"Даскал Стоян Попандреев\", Околовръстен път и ул. \"Габровица\").- От 12.00 до 20.00 часа на 16.05.2018 г. на ул. \"Московска\" между ул. \"Георги Бенковски\" и бариерата на Британското посолство. - От 08.00 до 22.00 часа на 16.05.2018 г. по:- ул. \"Шипка\" между ул. \"Кракра\" и ул. \"Сан Стефано\";- ул. \"Кракра\" между ул. \"Шипка\" и локалното пътно платно на бул. \"Цар Освободител\".- От 08.00 до 23.00 часа на 16.05.2018 г. по:- ул. \"Ген. Йордан Венедиков\";- локалното пътно платно на бул. \"Цариградско шосе\" между ул. \"Ген. Йордан Венедиков\" и бул. \"Цариградско шосе\";- пътния участък между бул. \"Асен Йорданов\"и северозападния автомобилен подход за \"Техн Парк София\".- От 08.00 до 22.00 часа на 16.05.2018 г. по ул. \"Братя Миладинови\" между бул. \"Александър Стамболийски\" и ул. \"Позитано\".От 00.00 часа до приключване на мероприятието на 17.05.2018 г. на бул. \"Витоша\" между бул. \"Патриарх Евтимий\" и бул. \"Пенчо Славейков\".От 08.00 часа на 16.05.2018 г. до 20.00 часа на 17.05.2018 г. се забранява влизането на пътни превозни средства по ул. \"Астана\" между бул. \"България\" и Национален музей \"Земята и хората\". От 08.00 часа до приключване на мероприятието на 17.05.2018 г. се забранява влизането на пътни превозни средства по бул. „Витоша“ между бул. „Патриарх Евтимий” и бул. „Пенчо Славейков”, с изключение на превозните средства на масов градски транспорт.Временно ще се ограничава движението на моторни превозни средства в горепосочените участъци, по необходимост и по преценка на отдел „Пътна полиция” при СДВР.", "date": "2018.05.15", "title": "София 2 дни под блокада заради ЕС и протест на превозвачи"}
{"url": "https://offnews.bg/gimnastika/balgaria-posreshta-predstaviteli-na-54-darzhavi-na-svetovnoto-po-hudoz-680676.html", "text": "София се готви за едно от големите спортни събития в света за тази година – Световното първенство по художествена гимнастика, което ще се проведе в зала „Арена Армеец“ между 10 и 16 септември 2018-а година.За надпреварата в България ще пристигнат впечатляващите 886 души от 54 държави, като 176 ще са гимнастичките в индивидуалното и 215 гимнастички от 36 ансамбъла. Всички те ще покажат най-доброто от себе си за да имат шанса за медалите.„Историята датира от 1969 г., когато Варна за първи път е домакин на Световно първенство по художествена гимнастика. Второто Варненското издание на световната проява се състои през 1987г. С дългогодишния си опит, натрупан по време на тези две събития и следващите 8 последователни престижни състезания от серията за Световна купа на ФИГ, проведени в периода от 2011 до 2018 г., Българската федерация по художествена гимнастика гордо и успешно води кампания за завръщане на Световното първенство у нас през 2018 г.Днес, 49 години след първата българска премиера и 31 години след второто българско домакинство, Световното първенство по ХГ продължава приключението си у дома със своето 36-то издание, което ще се проведе в София в рамките на 7 състезателни дни през септември. Златните момичета, нашите родни героини, ще се конкурират с техните директни съперници, защитавайки позициите си на световен лидер.По време на финалите се очакват над 9000 български и чуждестранни зрители. Нашата цел е да сътворим събитие, което трябва задължително да бъде гледано и на което задължително трябва да се присъства. То ще бъде прекрасна изява в сърцето на нашата страна, както за спорта и нашите партньори, така и за града домакин. Събитието ще бъде следващият изключителен успех за България и Международната федерация по гимнастика с грандиозно присъствие на живо и чрез телевизионни предавания“, споделя Илиана Раева, председател на БФХГМария Петрова ще бъде посланик на Световното. „Посланик на световно първенство се изразява в това, да вдъхновява в средата, в която работи, а именно световното първенство, като по този начин да насърчава и рекламира художествената гимнастика по света. За мен е изключителна чест да бъда избрана за Посланик на това така чакано Световно първенство в София. Вярвам, че ще успеем да организираме един незабравим спектакъл. Желая от все сърце успех на нашите прекрасни и талантливи момичета“, споделя Мария.Световното първенство ще има свой талисман - това ще бъде Радина Филипова, която е и „Златното момиче“ на първенството. „Много съм развълнувана от новата ми роля! Полетях когато ми се обади г-жа Раева. Разбирам важността да бъда обединителния образ на великите шампионки на България. Но най много се надявам да донеса късмет на нашите момичета“, разказва Радина.„Огромният журналистически и обществен интерес определят събитието като едно от най-зрелищните за българския спорт за 2018 г. Художествената гимнастика, женски спорт номер едно, ще фокусира вниманието, обединявайки грация, естетика, блясък, публика и телевизионна аудитория и телевизионен интерес. Убедени сме, че ще оставим света с дълбоко впечатление от събитието“, завършва Росина Атанасова, генерален секретар на БФХГ.Световното първенство по художествена гимнастика в София ще се проведе от 10 до 16 септември 2018 година в зала „Арена Армеец“.", "date": "2018.05.15", "title": "България посреща представители на 54 държави на световното по художествена гимнастика"}
{"url": "https://offnews.bg/sviat/zhertvite-v-gaza-veche-sa-60-zapochnaha-pogrebeniata-680668.html", "text": "Броят на жертвите след кръвопролитните сблъсъци между палестинци и израелските сили за сигурност се увеличи на 60.Момче почина от раните си, съобщи министерството на здравеопазването в контролираните от Хамас територии.16-годишният Талал Адел Ибрахим Матар бил ранен от израелски войници вчера. Починал е тази сутрин, съобщи Haaretz, като цитира министерството.Общо 13 малолетни починаха в резултат на израелския огън. Сред тях е 8-месечната Лайла ал-Гандор. Тя издъхна от обгазяване със сълзотворен газ.Сблъсъците започнаха на 14 май, когато Израел отбеляза 70-ата годишнина от основаването на държавата си през 1948 г. Същия ден САЩ откриха официално посолството си в Йерусалим, чието преместване от Тел Авив се тълкува от палестинците и мюсюлманския свят като зелена светлина към Израел за налагането на контрол върху целия град. Източен Йерусалим е столицата на Палестинската автономия.Десетки хиляди палестинци излязоха на протест край границата с Израел в Ивицата Газа, те започнаха да хвърлят камъни, на което войниците от отсрещната страна отговориха със сълзотворен газ и стрелба.Светът не остана мълчалив наблюдател на случващото се. САЩ застанаха твърдо зад партньора си Израел, Великобритания и Белгия реагираха по-умерено, Турция и РЮА изтеглиха посланиците си, ЕС разкритикува остро кръвопролитието. Китай призова за въздържание, особено от страна на Израел. Съветът за сигурност на ООН се събира извънредно днес.Междувременно, в Газа започнаха погребенията на убитите вчера.", "date": "2018.05.15", "title": "Жертвите в Газа вече са 60, започнаха погребенията"}
{"url": "https://offnews.bg/futbol/v-rusia-izmisliha-nova-geografia-predi-mondial-2018-680646.html", "text": "Световното първенство по футбол в Русия наближава с пълна пара, а гафовете на организаторите предизвикват усмивки дори в самата страна домакин.Този път се отличиха шефовете на новото международно летище във Волгоград, които поставиха на видно място карта на дестинацииите, до които може да се достигне с директен полет от Волгоград.Оказа се, че Москва е на границата с Украйна, Санкт Петербург стана южен град, Самара и Челябинск се озоваха в Казахстан, а Сочи - в Турция.Не са подминати и международни дестинации. Така Дубай вече е в Сирия, Симферопол в Молдова, а Ираклион в България.Рекордьор по преместване обаче е тайландския курорт Пукет, който беше \"мръднат\" с 5700 км и поставен на мястото на Техеран.Волгоград ще приме четири мача от груповата фаза на Мондиал 2018.", "date": "2018.05.15", "title": "В Русия измислиха нова география преди Мондиал 2018"}
{"url": "https://offnews.bg/112/dve-balgarski-uchenichki-izcheznaha-v-chikago-680649.html", "text": "Две български момичета, живеещи в Чикаго, са в неизвестност от няколко дни и полицията ги издирва, съобщи кореспондент на Нова телевизия в САЩ.16-годишната Натали Наскова и 18-годишната Велина Шентова били неразделни приятелки. Засега основната версия е, че са избягали от дома си с по-възрастни от тях мъже, вероятно членове на най-голямата латиноамериканска улична банда в света. Групировката се занимава с трафик на хора, наркотици и оръжие. Бандата се свързвала с момичета, които са податливи на манипулации и лесно могат да бъдат убедени да избягат от дома си, предава Нова тв. Впоследствие те били склонявани към проституция.Велина Шентова за последно тя е била видяна на бензиностанция, където разговаряла с 33-годишен латиноамериканец с криминално досие. От дома на приятелката ѝ Натали липсвали дрехите ѝ и зелената ѝ карта. ", "date": "2018.05.15", "title": "Две български ученички изчезнаха в Чикаго"}
{"url": "https://offnews.bg/futbol/otnovo-promeniat-dvizhenieto-v-sofia-zaradi-levski-tcska-680652.html", "text": "Движението в центъра на София ще претърпи промени заради шестия мач между Левски и ЦСКА през този сезон. Двубоят започва в 18:30 часа и ще се проведе на националния стадион \"Васил Левски\".До приключването на дербито се забраняват престоят и паркирането по алеите около стадиона при секторите Б, В и Г. Забраната важи също от 12:30 до 20:30 часа днес на моста пред стадиона и на ул. \"Ген. Гурко\" между бул. \"Любен Каравелов\" и бул. \"Евлоги и Христо Георгиеви\".От Столичната община посочват, че от 17:00 часа до края на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки.Изключение правят автобусите на масовия градски транспорт по ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\"; бул. \"Евлоги и Христо Георгиеви\" между пл. \"Орлов мост\" и бул. \"Черни връх\"; както и по бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".", "date": "2018.05.15", "title": "Отново променят движението в София заради Левски-ЦСКА"}
{"url": "https://offnews.bg/kakvi-sa-pravata-ni-kato-potrebiteli/kzp-iska-toplofikatcia-da-skliuchva-individualni-dogovori-s-klientite-680648.html", "text": "Министерството на енергетиката и Комисията за защита на потребителите сформират работна група, чиято чел е изработване на предложения за подобряване на нормативната уредба за работата на топлофикционните дружества. Много хора определят така наречената такса сградна инсталация като несправедлива или неясна от гледна точка на изчисляване на сумите. Търсим начин за установяване на справедливост в отношения между доставчика на топлоенергия и потребителите, обясни инициативата председателят на КЗП Димитър Маргаритов пред тв \"Алфа\".В работната група са включени и граждански организации, които от години работят по изясняването на тези проблеми и са поставяли основните от тях.\"Започваме с идеята за индивидуалните договори. Всеки потребител ще трябва да може да подпише договор, в който да е посочено какво му струва единицата на това, което той ползва, съответно – как се измерва и да е напълно проследим този процес”, обясни председателят на КЗП. Той изрази мнение, че така голяма част от натрупаните с годините проблемите ще намерят решение.„Когато говорим за останалите сектори в т. нар. монополизиран пазар, симптоматично продължават да са най-много жалбите за надписани сметки и оспорване на начислени такси – както по отношение на електроразпределителните дружества, така и по отношение на ВиК”, посочи Маргаритов. Той допълни, че това е дейност, изясняването на която върви ръка за ръка и с дейността на експертите от Комисията за енергийно и водно регулиране.Маргаритов напомни, че по потвърдено от съда решение на КЗП потребителите не могат да бъдат задължавани да плащат оспорена от тях сметка до произнасянето на доставчика по жалбата им.„Ако имате сметка за ток, която Ви се струва, че е надписана, Вие можете да я оспорите в 30-дневен срок и електроразпределителното дружество е длъжно да се произнесе”, даде пример той. И направи важното уточнение, че през този период търговецът не може нито да задължи абоната си с каквито и да било плащания, нито да му спре услугата.", "date": "2018.05.15", "title": "КЗП иска Топлофикация да сключва индивидуални договори с клиентите си"}
{"url": "https://offnews.bg/politika/61-ot-balgarite-iskat-zapadnite-balkani-v-es-680650.html", "text": "Българите подкрепят интеграцията в ЕС на страните от Западните Балкани и смятат, че страната ни има интерес те да станат част от европейското семейство, показва актуално социологическо проучване на \"Тренд\". 61% от българите подкрепят приемането на страните от Западните Балкани в Европейския съюз. Само 16% са тези, които са на обратното мнение. Близо една четвърт остават тези, които не знаят или не могат да преценят.Българите осмислят като национален интерес европейската интеграция на Западните Балкани. Половината от интервюираните са на мнение, че България има интерес от приемането на Западните Балкани в Европейския съюз, а само 18% са на обратното мнение. Сходни са и дяловете (52%) на тези, които смятат, че приемането на страните от региона ще се отрази положително на България.Европейската перспектива на Западните Балкани за следващото десетилетие изглежда оптимистична през погледа на българите. 43% са на мнение, че страните от региона ще бъдат приети в ЕС в следващите десет години, а 18% са на обратното мнение. Логично, на този въпрос, делът на тези, които не знаят или не могат да преценят се повишава до 39%.Агенцията е тествала и актуалните политически нагласи сред населението. Не се забелязва динамика в сравнение с предните месеци.На въпроса \"Ако днес се проведат парламентарни избори, Вие лично за коя партия/коалиция бихте гласували\" със спонтанен отговор 22,8 на сто от респондентите са посочили ГЕРБ, 19,1 БСП, а 6,4 - ДПС (виж таблицата най-горе). Обединените патриоти събират 5,3% от отговорите. \"Под чертата\" от 4% са Демократична България, Воля и реформаторският блок. Авторите на изследването уточняват, че отговорите на Обединени патриоти и Демократична България (2,3%) са сбор от спонтанните отговори за коалициите и на отделните формации в тях.Личен рейтинг: Мая Манолова на върхаПрез месец май българският омбудсман събира най-висок дял на положителни оценки за своята работа. Положителната оценка за работата на Мая Манолова достига през този месец до 66%. Президентът се нарежда веднага след това с 63% положителна оценка за работата си. Лек ръст спрямо последното проучване за оценката на работата на институции на изследователски център „Тренд\" бележат силовите структури – полицията и прокуратурата отбелязват покачване с 5%. Обяснението за подобна динамика най-вероятно се дължи на ареста на кмета на столичния район „Младост\".", "date": "2018.05.15", "title": "61% от българите искат Западните Балкани в ЕС"}
{"url": "https://offnews.bg/temida/osadiha-na-zatvor-katadzhii-vzimali-podkup-680653.html", "text": "Апелативният специализиран наказателен съд постанови ефективни присъди за 8 от 12-те подсъдими пътни полицаи от ОД МВР Пазарджик, задържани през лятото на 2011 г. при полицейска операция под названието \"Палките\".Всички те са осъдени за участие в организирана престъпна група, а петима от тях – и за взимане на подкуп. Въззивната съдебна инстанция потвърди оправдателните присъди на СпНС спрямо останалите четирима служители на МВР, обвинени единствено за получаване на подкупи.На двама от подсъдимите съдът наложи наказание от 4 години лишаване от свобода, на други трима – по 3 години и шест месеца, а на останалите трима - по 3 години лишаване от свобода. За всички тях съдът постанови и лишаване от право да заемат длъжност в органите на МВР и да упражняват професията полицай за срок от 5 години. Наложени са им и глоби в размер от 3 до 4 хиляди лева.На 28 ноември 2016 г. първата съдебна инстанция оправда всички дванадесет подсъдими по делото, след като прецени, че няма достатъчно доказателства за повдигнатите им обвинения.Разследването започна по сигнали на изнудвани шофьори, според които от тях са били искани между 20 и 50 лева, за да не бъдат санкционирани с по-тежки административни наказания.Присъдата на Апелативния специализиран наказателен съд не е окончателна и подлежи на обжалване и протест пред Върховния касационен съд.", "date": "2018.05.15", "title": "Осъдиха на затвор катаджии, взимали подкуп"}
{"url": "https://offnews.bg/politika/rahoj-niama-da-uchastva-v-sreshtata-zapadni-balkani-es-680654.html", "text": "Испанският премиер Мариано Рахой няма да участва в срещата на върха между лидерите на ЕС и Западните Балкани в София, съобщи испанската агенция ЕФЕ. Рахой пристига в столицата днес за среща с премиера Бойко Борисов. Очаква се той да му съобщи лично, че няма да остане у нас за срещата Западни Балкани - ЕС, която ще се проведе в четвъртък. Причината за отказа му е, че не може да приеме участието на Косово, тъй като Испания е сред страните, които не признават независимостта на Косово от Сърбия. В същото време преди дни сръбският президент Александър Вучич е потвърдил пред премиера Борисов, че ще участва в срещата ЕС - Западни Балкани.По време на днешната си среща Борисов и Рахой ще обсъдят отношенията между България и Испания, както и редица други въпроси от европейския дневен ред, в това число предстоящия Европейски съвет в Брюксел, който ще се проведе в края на юни. Очаква се все пак Рахой да остане в София до сряда, за да участва във вечерята на европейските лидери.", "date": "2018.05.15", "title": "Рахой няма да участва в срещата Западни Балкани - ЕС"}
{"url": "https://offnews.bg/tenis/grigor-startira-utre-sreshtu-nishikori-v-rim-680656.html", "text": "Най-добрият ни тенисист Григор Димитров ще стартира утре участието си на турнира от сериите Мастърс в Рим, като точният час ще стане ясен тази вечер.Негов съперник още във втори кръг ще бъде бившият №4 в света Кей Нишикори. Двамата имат четири двубоя помежду си до този момент, като японецът води с 3:1 победи.Иначе дне предстоят още много интересни двубои. Първите си мачове в надпреварата на централния корт ще изиграят Томаш Бердих, Елина Свитолина, Йелена Остапенко и Марин Чилич, а на втория по големина ще могат да се наблюдават сблъсъците Шарапова – Барти и Колшрайбер – Сок.Любопитни битки ще има и на другите кортове, като на трети един срещу друг ще се изправят младежите Борна Чорич и Стефанос Циципас. Там ще играят също Давид Гофен и Анджелик Кербер.", "date": "2018.05.15", "title": "Григор стартира утре срещу Нишикори в Рим"}
{"url": "https://offnews.bg/medii/svetlio-ivanov-ot-btv-zavarshi-biznes-programa-v-harvard-680657.html", "text": "Водещият на „120 минути“ по bTV Светослав Иванов завърши престижна програма на бизнес факултета на Харвард. В рамките на няколко месеца, заедно с хора от над 40 държави, журналистът се е обучавал на „Майсторство в преговорите“ и е усвоил умения за това как да разрешава ситуации, които в нормални условия изглеждат нерешими. Самият курс се провежда по революционна дистанционна система, за която от Харвард твърдят, че ще промени начина, по който учим.Това е трета подобна специализация на Светослав Иванов след като през 2012 завърши сертификационната програма на ООН и тази на Американския институт за мир по „Анализиране на конфликти“.Освен че е от най-изявените водещи на bTV, Светослав Иванов е и автор на множество документални филми за Близкия Изток от страни като Ирак, Афганистан, Иран, Либия, Палестина, Израел, Ливан и други. В последните години стана особено популярен със своя „Коментар на водещия“ в предаването. Автор е и на две книги. Наскоро британският The Independent публикува откъс от негово интервю в „120 минути“ с руския химик, замесен в случая Скрипал.„За мен знанието и зрелостта трябва да вървят заедно. Търсенето на нови познания, не просто знание, е едно прекрасно безпокойство, което, парадоксално ме прави спокоен. Спокоен за това, че разбирам по-добре живота. Признавам, че да завърша тази програма в Харвард, ми дава самочувствие, но това е и отговорност за поддържане на ниво и поведение, в което няма място за нищо излишно - думи, действия, емоции. Това научих от ръководителя на програмата ни професор Майкъл Уилър - стилът се изгражда със знания и правилна преценка на всеки един момент. Това е и моята отправна точка“, споделя водещият.", "date": "2018.05.15", "title": "Светльо Иванов от bTV завърши бизнес програма в Харвард"}
{"url": "https://offnews.bg/sviat/iranskiat-vanshen-ministar-razgovaria-s-mogerini-v-opit-za-spasiavane-680671.html", "text": "Иранският външен министър Мохамад Джавад Зариф се срещна с върховния представител на Европейския съюз по въпросите на външните работи и политиката на сигурност Федерика Могерини, за да разговарят за иранското ядрено споразумение.Срещата идва дни след решението на американския президент Доналд Тръмп да оттегли САЩ от сделката. ЕС се надява да убеди Иран да продължи да спазва споразумението. Пред репортери Зариф каза само, че иска да обсъди смъртта на десетки палестинци в Газа, както и ядреното споразумение, съобщи Асошиейтед прес, цитирана от БТА.По-късно днес Зариф ще се срещне с първите дипломати на Великобритания, Франция и Германия.", "date": "2018.05.15", "title": "Иранският външен министър разговаря с Могерини в опит за спасяване на ядрената сделка"}
{"url": "https://offnews.bg/obshtestvo/s-nadezhda-za-chudo-spasitelite-podnoviavat-izdirvaneto-na-boian-petro-680645.html", "text": "Издирването на Боян Петров продължава днес и утре, след като вчера лошото време осуети плана за излитане на хеликоптерите, съобщи алпинистът Кирил Петков пред БНР.Българският алпинист изчезна на 3 май в опит на изкачи връх Шиша Пангма.Вчера спасителните екипи откриха негови вещи при лагер 3.\"Китайската група остана, не се прибраха, въпреки че можеха, с идеята да се анализират сравнително нископланински точки между лагер 1 и базовия лагер. Сега обхождат тези точки. Мисията не е приключила, продължава, докато не свършат всички тези възможности\", обясни Петков.Тази сутрин е било слънчево, сега върхът е покрит с облак, има и мъгла.С надежда за чудо групата продължава да работи, допълни Петков, според когото животът на спасителите вече е изцяло извън опасност:\"Беше страшно, когато те бяха на десет метра от върха. Говорим за 8 хиляди метра. Тогава нямаше смисъл да се натиска още 10 метра да се стигне до самия връх, защото там нямаше никакъв шанс Боян да се намери жив. А за 10 метра, само за да се намери потенциално тялото му, за което също беше много малък шансът, въобще не си заслужаваше рискът за тези хора. Сега вече говорим за по-ниската част на планината. Рискът е ако не нулев, то поне много малък, непопълнено квадратче.\"", "date": "2018.05.15", "title": "С надежда за чудо спасителите подновяват издирването на Боян Петров"}
{"url": "https://offnews.bg/obshtestvo/dazhdove-buri-i-gradushki-dnes-680624.html", "text": "След дъждовете през нощта сутринта валежите ще спират, а облачността ще се разкъсва.Времето преди обяд ще е слънчево, а около и след обяд, главно над Западна и Централна България, ще се развива мощна купеста и купесто-дъждовна облачност. Отново ще има краткотрайни валежи от дъжд, придружени с гръмотевични бури и градушки.По-интензивни ще са явленията през нощта срещу сряда в северозападната част от страната.Ще духа слаб до умерен вятър от изток-североизток.Минималните температурите ще са от 10° до 15°, а максималните – между 23° и 28°.В планините ще се развива купесто-дъждовна облачност и на много места ще има краткотрайни валежи с гръмотевици и временно усилване на вятъра. Ще духа до умерен югозападен вятър. Максималната температура на височина 1200 метра ще е около 17°, на 2000 метра – около 9°.По Черноморието ще преобладава слънчево време с временни увеличения на облачността. Ще духа до умерен югоизточен вятър. Максималните температури на въздуха ще са 19-22°. Температурата на морската вода е 18-19°. Вълнението на морето ще е 2-3 бала.Денят ще продължи 14 часа и 37 минути. Слънцето ще изгрее в 6:05 часа и ще залезе в 20:42 часа. ", "date": "2018.05.15", "title": "Дъждове, бури и градушки днес"}
{"url": "https://offnews.bg/na-tozi-den/15-maj-andrej-liapchev-zastava-nachelo-na-45-oto-pravitelstvo-na-bal-680599.html", "text": "На този ден през 1930 година е съставено четиридесет и петото правителство на България, начело с Андрей Ляпчев.Кабинетът управлява страната до 12 септември 1928 г., след което е наследено от второто правителство на Андрей Ляпчев.Кимон Георгиев поема министерството на железниците, пощите и телеграфите; Атанас Буров това на външните работи и изповеданията; Андрей Ляпчев е министър-председател и министър на вътрешните работи и народното здраве;", "date": "2018.05.15", "title": "15 май - Андрей Ляпчев застава начело на 45-ото правителство на България"}
{"url": "https://offnews.bg/kultura/preporachvame-vi-dzhaz-kavari-na-liubimi-pesni-ot-postmodern-jukebox-680631.html", "text": "Ненадминатата ретро сензация Postmodern Jukebox на Скот Брадли идва за трети път в България.Днес от 20:00 часа на сцената на зала 1 на НДК формацията ще атакува българските фенове с нова доза суинг, джаз и кавъри на свеж ретро глас.PMJ генерира огромен успех в социалните мрежи, които остават единствения им канал за промотиране. Доказателствата са достатъчно красноречиви: PMJ имат космическите 500 милиона гледания и над 3 милиона последователи в YouTube.Успехът на PMJ безспорно се дължи на неговия създател и основен двигател Скот Брадли. Роденият в Лонг Айланд Брадли е израснал и възпитан с вкус към суинг и джаз стандартите. Получава класическо музикално образование, но бързо разбира, че не може да изрази таланта си в неговите рамки. Така се ражда идеята да съчетае традициите и съвремието по един нов и неочакван начин.Талантливият американец използва езика на музиката да докаже по свой начин максимата, че новото е добре забравено старо. Той избира хитове от 21 век и ги преобразява в традициите на джаза, ирландския фолк, рагтайма, суинга и кабарето. „Публикувах първия си видеоклип през 2009 година“, спомня си Брадли „Тогава нямах пукната пара и живеех в Куинс“.Идеята е проста – най-големите хитове от 21 век и края на 20 век, преработени в традициите на джаза на 20-те, ирландския фолк, рагтайм и суинг и дори ретро кабаре. В свои интервюта Скот Брадли споделя, че не съществува песен, която да не може да „състари“ с изключение на парчетата, които в оригиналния си вариант притежават нещо ретро.Заснема първите видеоклипове на кавъри в... своето мазе. Оригиналният му подход бързо привлича не само цветна палитра от музиканти и съмишленици, но и вниманието на медиите и публиката. Скоро нарастващото количество последователи онлайн се изравнява с публиката на концертите им, а бандата избира името си - Postmodern Jukebox. Машината на времето PMJ започва да работи на пълна скорост през 2012 година.Всяка песен идва със собствена стилистика, инструменталисти и певци. Момчетата са с тиранти, карета и костюми. А неустоимите дами допълват божествените си гласове и стопроцентов сексапил със зашеметяващи винтидж тоалети, прически и грим.Над 70 таланта до този момент са участвали в клиповете, албумите и концертите им - голяма част от тях са финалисти в големи риалити формати като Amеrican Idol, например.", "date": "2018.05.15", "title": "Препоръчваме ви: Джаз кавъри на любими песни от Postmodern Jukebox"}
{"url": "https://offnews.bg/obshtestvo/pahomij-priemal-i-detca-v-osnovania-ot-nego-manastir-680558.html", "text": "Църквата ни почита днес св. преподобни Пахомий Велики. Той се родил в Тиваида (Египет) в края на ІІІ век. Родителите му били езичници. Пахомий обаче станал християнин като войник. В това време разни лъжеучения вълнували Църквата и смущавали вярващите. Новопокръстеният Пахомий се смущавал от тия ереси. Но той искрено желаел да узнае истината и решил да се оттегли в пустинята и да търси ръководството на опитен и мъдър старец. В Тиваидската пустиня живеел в това време отшелникът Паламон, който се славел със своя живот. Пахомий дошъл при него. Старецът се съгласил да го приеме.Животът на Паламон бил действително много тежък. Той почти не спял, а прекарвал и дните и нощите в труд и молитва. Денем той работел и същевременно шепнел наизуст псалми. Работата му била да преде вълна и да тъче груб плат за власеници, от продажбата на които той се издържал и дори помагал на бедните. А самият той вкусвал само по малко хляб със сол и вода.Пахомий почнал да споделя всичките му трудове и му оказвал безусловно послушание. Когато старецът забелязвал, че Пахомий бил налегнат от дрямка, извеждал го вън и там заедно влачели тежки кошници с пясък от едно място на друго. Това трябвало да го приучи да бъде буден и да побеждава себе си.Трудният живот не отвърнал Пахомия от предприетия подвиг. Обичайки самотната молитва, Пахомий често се отдалечавал от своето жилище. Веднъж той дошъл до едно място, наричано Тавена, близо до реката Нил. Тук той спрял за молитва. Изведнъж чул глас, който му казвал: \"Посели се тук и построй манастир, и ще се съберат при тебе много иноци\". След тия думи пред него застанал ангел в образ на отшелник, който държал в ръката си дъска с написан устав за иночески живот.Като се върнал в килията, той разказал на стареца за случилото се с него. Старецът го благословил да живее отделно и сам му помогнал да построи малка килия в Тавена. Пахомий се поселил в нея, но често посещавал стареца Палмон и продължавал да се ръководи от неговите наставления. След няколко години благочестивият старец умрял в ръцете на своя ученик.Въоръжен с молитва и пълен с твърдо упование на Господа, Пахомий побеждавал в себе си страха, унинието и всички помисли, чрез които лукавият се стараел да смути душата на праведника. В труд и молитва прекарвал той дни и нощи. При него започнали да се събират ученици. Пахомий ги приемал с любов и след изпитание ги постригвал в иночески чин. Като желаел те повече да пребъдват в духовния живот, мъдрият ръководител взимал върху себе си най-трудните работи: орял, сеял, поливал градината, готвел ядене, служел на болните, а учениците си увещавал усърдно да се молят и да изучават Свещеното Писание. Всяка вечер след богослужение Пахомий беседвал с иноците. Той давал пример на братята за всички добродетели. Той бил кротък, смирен, изпълнен с обич към братята, поверили се на неговото ръководство. Провинилите си той увещавал насаме, като се стараел да скрие тяхната вина от другите братя. Към немощните и болните той бил винаги снизходителен и търпелив. По-късно Пахомий почнал да приема в манастира деца за възпитание и имал за тях особена грижа.Когато броят на братята тъй нараснал, че не могли да се поместят в един манастир, тогава преподобни Пахомий ги разделил на няколко обители, избрал между учениците си способни да ръководят другите и ги назначил за игумени. Славата на Пахомий била така голяма, че при него дохождали иноци, които желаели неговото спасително ръководство. Някои вече съществуващи манастири минали под негово управление, тъй че след известно време Тавенското общество се състояло от десет манастира. Иноците били повече от седем хиляди. Самият Пахомий живеел в първия манастир и със загриженост на баща надзиравал другите. Той често ги посещавал и пращал някои от своите ученици с наставление. При всесилната Божия помощ старанията му не отишли напразно. Мнозина от учениците му проявили пример на велика добродетел. На противоположния бряг на р. Нил Пахомий основал девически манастир, където сестра му била първа инокиня.В 348 г. Преподобний Пахомий събрал учениците си - вече към 14,000 души, - поучил ги и ги благословил и след двудневно боледуване предал душата си Богу в дълбока старост. ", "date": "2018.05.15", "title": "Пахомий приемал и деца в основания от него манастир"}
{"url": "https://offnews.bg/kultura/kak-e-izmisleno-kiseloto-mliako-deloto-na-velikite-balgarski-ucheni-680673.html", "text": "Българските учени и техните постижения влизат в най-новата образователна видео поредица на сдружение \"Българска история\".Любителите на родното минало ще имат възможност да станат част от 10 вдъхновяващи истории, събрани в 10 кратки образователни анимационни клипа, които разказват за впечатляващите биографии и достижения на представители на българската интелигенция.Първото видео е посветено на микробиолога и прочут лекар Стамен Григоров (1878 - 1945), който е първият учен, описал бактерията Lactobacillus delbureckii subsp. bulgaricus – микроорганизъм, предизвикващ естествена млечно-кисела ферментация, водеща до получаване на това, което наричаме кисело мляко.", "date": "2018.05.15", "title": "Как е измислено киселото мляко - делото на великите български учени оживява в нова поредица"}
{"url": "https://offnews.bg/obshtestvo/politciata-na-krak-za-sreshtata-na-varha-v-sofia-680659.html", "text": "Сериозни мерки за сигурност е предприела полицията в София заради предстоящата тази седмица среща на върха Европейски съюз - Западни Балкани, съобщава БНР. Срещата ще се проведе на 17 май.Районът около НДК ще бъде отцепен от полицията, като ще се допускат само хора с акредитации, обясниха от МВР.Ограничен ще бъде и достъпът на хора около хотелите в София, където са настанени делегациите.От Столична община обявиха още, че следващите два дни се очакват сериозни проблеми с трафика в града и призоваха хората да използват градския транспорт, а да не се придвижват с личните си автомобили.На моменти движението ще бъде спирано, за да могат делегациите да преминат, забранени за паркиране са зоните около НДК, както и местата, където ще бъдат делегациите.Ограниченията са в сила на 16 и 17 май.", "date": "2018.05.15", "title": "Полицията на крак за срещата на върха в София"}
{"url": "https://offnews.bg/obshtestvo/tapa-na-bul-vladimir-vazov-ot-dnes-zaradi-stroezha-na-metroto-680634.html", "text": "От днес до 15 ноември се променя движението по бул. Владимир Вазов, заради изграждането на станция от третия лъч на метрото, съобщи Столична община. Забранява се влизането на пътни превозни средства по крайна дясна пътна лента от южната страна на северното пътно платно на бул. Владимир Вазов между ул. Черковна и ул. Тодорини кукли. Движението ще се извършва двупосочно в по една пътна лента в посока. За същия период временно се измества комбинирана автобусна и тролейбусна спирка, по маршрута на автобусни линии №№ 78, 79, 120, нощна линия 3 и тролейбусна линия № 1 -  „ХИПЕРМАРКЕТ БИЛА” на бул. Владимир Вазов, напред при бензиностанция „Шел“ в посока ул. Черковна.", "date": "2018.05.15", "title": "Тапа на бул. Владимир Вазов от днес заради строежа на метрото"}
{"url": "https://offnews.bg/balgaria/trima-burgazlii-spasiha-zhena-ot-samoubijstvo-v-moreto-680698.html", "text": "Трима смели бургазлии спасиха жена, което се опита тази сутрин да сложи край на живота си. Тя скочила от Моста в Бургас, за да се самоубие. Рано тази сутрин Стефан Петров, Бисер Русимов и Иво Иванов правят крос в Морската градина на Бургас.Забелязват как патрулен автомобил на полицията кара с бясна скорост към Моста и по самото съоръжение. Тръгват след колата и виждат, че във водата има жена, а няколко души им казали, че скочила сама, за да сложи край на живота си.Стефан Петров разказва: „“.Иво Иванов успял да изтегли момичето и да го спаси. Самият Стефан е благодарен на своите приятели, защото не е бил сигурен дали и той ще успее да излезе от водата. Жената е в бургаска болница, в стабилно състояние.", "date": "2018.05.15", "title": "Трима бургазлии спасиха жена от самоубийство в морето"}
{"url": "https://offnews.bg/obshtestvo/bez-voda-v-chasti-ot-hadzhi-dimitar-i-strelbishte-680598.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Изграждане на сградно-водопроводно отклонение на ул. „Хайдушка гора“ в жк. „Стрелбище“ налага спиране на водоподаването от 10:00 до 19:00 часа на ул.”Хайдушка гора” от ул.”Червена роза” до ул.”Твърдишки проход”, ул.”Тулча”, ул.”Кестенова гора”; ул.”Твърдишки проход” от ул.“Нишава“ до бул.“Гоце Делчев“ и ул.“Нишава“ №№108, 109 и 110.Подмяна на пожарен хидрант на ул. „Васил Кънчев“ в жк. „Хаджи Димитър“ налага спиране на водоподаването от 09:00 до 21:00 часа в района на ул. \"Сопот\" от ул. \"Васил Кънчев\" до ул. \"Професор Иван Шишманов\"; ул. \"Васил Кънчев\" от ул.\" Баба Вида\" до ул. \"Ангел войвода\", ул. \"Баба Вида\" от ул. \"Васил Кънчев\" до ул. \"Ангел войвода\"; ул. \"Ангел войвода\" от ул. \"Златица\" до ул. \"Васил Кънчев\".Във връзка с подмяна на сградно водопроводно отклонение на ул. „Музейна“ в кв. „Горубляне“, се налага спиране на водоподаването от 09:00 до 19:00 часа на  ул. „Музейна“,по ул. „3-ти май“ от ул. „Цветна градина“ до ул. „Пионерска“; ул. „Пионерска“ от ул. „3-ти май“ до ул. „5-ти ноември“.", "date": "2018.05.15", "title": "Без вода в части от Хаджи Димитър и Стрелбище"}
{"url": "https://offnews.bg/sviat/otvoreno-obshtestvo-napuska-ungaria-zaradi-represii-ot-pravitelstv-680647.html", "text": "Фондацията на милиардера филантроп от еврейско-унгарски произход Джордж Сорос напуска Унгария и обяви, че причината е \"репресивната\" политика на правителството, предаде AFP.След като през април \"Отворено общество\" обяви, че затваря офиса си в Будапеща и мести източноевропейските си операции в Берлин, днес излезе и обяснението на причината: \"репресии\". Една от тях вероятно е налагането на 25% данък върху чуждестранните дарения на неправителствени организации (НПО). Унгария даде правото на вътрешния министър да затваря НПО, ако реши, че тя застрашава националната сигурност.Фондацията на Сорос бе във фокуса на вниманието и на Виктор Орбан. Унгарският премиер критикува остро \"Отворено общество\", като дори го обвини, че се меси в унгарската политика и води либералната опозиция. През януари партията на Орбан - \"Фидес\", внесе проект за закони под името \"Стоп Сорос!\", които рязко да затруднят дейността на неправителствения сектор и привлече критика от цял свят.През април президентът на \"Отворено общество\" Патрик Гаспард пътува до унгарската столица, за да съобщи лично на 100-та служители, че офисът затваря и се мести в Берлин.Унгарският новинарски сайт 444.hu уточни, че \"Отворено общество\" ще бъде затворена на 31 август, като първо ще се премести във Виена и след това - в Берлин.Според сайта на \"Отворено общество\" Сорос е дал повече от 32 милиарда долара от основаването си през 1970 година за фондацията, която работи в повече от 100 страни с цел да установява свободни общества на места с авторитарни форми на управление.\"Отворено общество\" е в Унгария от 1984 г. До днес около 2100 унгарци са учили с нейни стипендии в Централноевропейския университет. Фондацията предлагаше във времената на преход от комунизъм към демокрация възможност на много унгарци да пътуват и учат в чужбина. Сред тях бе не кой да е, а премиерът Виктор Орбан.", "date": "2018.05.15", "title": "'Отворено общество' напуска Унгария заради 'репресии' от правителството"}
{"url": "https://offnews.bg/sviat/deniat-na-katastrofata-palestintcite-se-nadigat-na-novi-protesti-sres-680638.html", "text": "Палестинците се надигат на нови протести срещу Израел днес - ден след кървавите сблъсъци вчера по границата в Ивицата Газа, при които бяха убити повече от 50 души и над 2000 бяха ранени.Днес е Накба (катастрофата). Денят отбелязва случилото се след основаването на държавата Израел на 14 май 1948 г., когато повече от 700 000 палестинци бягат от страната или са прогонени от домовете си.Очаква се напрежението да е високо в Газа, където ще предстоят погребенията на убитите в сблъсъците в понеделник.Те бяха провокирани от отварянето на посолството на САЩ в Йерусалим. Вчера, в деня на 70-ата годишнина от основаването на Израел, САЩ прехвърлиха посолството си от Тел Авив в светия град и така официално го признаха за столица на Израел. Източен Йерусалим е столица за палестинците и тази стъпка разпали гнева им. Те виждат в действията на САЩ подкрепа на Израел, за да установят контрола си над целия град.Палестинските власти твърдят, че убитите палестинци в понеделник са над 55, а ранените - около 2 700 души. Това е най-смъртоносният ден в Газа от конфликта през 2014 г. насам.Израелският министър-председател Бенямин Нетаняху заяви, че военните са действали в самозащита срещу ислямисткото управление на Хамас в Газа, което, по думите му, иска да унищожи Израел.Властите в страната твърдят, че около 40 хил. палестинци са взели участие в изпълнените с насилие протести на 13 места по границата в Ивицата Газа. Палестинците хвърляха камъни, израелските военни отговориха със сълзотворен газ, а снайперисти откриха огън.\"Всяка страна има задължението да защитава границите си\", защити действията им Нетаняху.Лидерът на Палестинската автономия осъди \"клането\", а ООН обяви, че е налице \"скандално нарушаване на човешките права\".В понеделник палестинците протестираха в рамките на организираните от Хамас шестседмични протести, наречени \"Велик марш на завръщането\". ", "date": "2018.05.15", "title": "Денят на катастрофата: палестинците се надигат на нови протести срещу Израел след кървавите сблъсъци вчера"}
{"url": "https://offnews.bg/futbol/manchini-shte-vadi-italia-ot-kalta-680640.html", "text": "Новият селекционер на националния отбор на Италия е Роберто Манчини, съобщиха официално от Италианската футболна федерация.Бившият наставник на Интер и Манчестър Сити ще бъде представен официално в четвъртък във Флоренция.Той заменя Джан Пиеро Вентура, който бе уволнен през ноември, след като не успя да класира Италия за световното първенство за първи път от 60 години насам.За последно Манчини води руския Зенит (Санкт Петербург). Той разтрогна договора си на 13 май, след като клубът завърши на разочароващото за амбициите му пето място.", "date": "2018.05.15", "title": "Манчини ще вади Италия от калта"}
{"url": "https://offnews.bg/112/operiraha-naragania-v-trolej-mladezh-zhivotat-mu-ne-e-v-opasnost-680636.html", "text": "Наръганият в тролей в София 18-годишен младеж бе опериран. Животът му е вън от опасност, съобщиха от \"Пирогов\" тази сутрин.Той е приет вчера в 18:30 ч. с прободна рана в областта на гръдния кош, отведен е в противошокова зала, където са извършени комплекс от спешни диагностични мероприятия, диагностицирани са характерът и степента на увреждане, след което е приведен в операционната.Отстранени са вероятностите за прогресиране на увреждането.Състоянието му е стабилно, няма непосредствена заплаха за живота му.Младежът е контактен, в съзнание.Той бе наръган от 33-годишен мъж в тролейбус №7. Младежът пътува със 17-годишната си приятелка, когато вижда група деца, които люпят семки и пускат обелките по пода. Прави им забележка, но в този момент 33-годишният се намесва, стига се до спречкване и изведнъж младежът извиква: \"Прободоха ме\".Тролеят спира на ъгъла на ул. \"Опълченска\" и бул.\"Сливница\". Момчето и приятелката му са откарани в \"Пирогов\".Нападателят е заловен от органите на реда. На мястото има около 4 шишета метадон и окървавен нож.", "date": "2018.05.15", "title": "Оперираха наръгания в тролей младеж, животът му не е в опасност"}
{"url": "https://offnews.bg/ikonomika/tcenite-na-gorivata-poskapvat-s-niakolko-stotinki-680641.html", "text": "Цените на горивата на дребно ще се увеличат с няколко стотинки за литър.Това съобщи изпълнителният директор на Българската петролна и газова асоциация Андрей Делчев пред БНТ, като подчерта, че сега те са най-ниските в Европа.Има разлики в цените при горивата на различните вериги, те са от порядъка на 10-15 стотинки в зависимост от местоположението и търсенето. Тази разлика се дължи на стратегията на всяка от фирмите и на пакета от услуги, които предлага, на мястото, което търси на пазара, на местоположението на всяка бензиностанция и на конкуренцията, посочи той.Според Делчев сивият сектор влияе силно на пазара на горивата - според него присъствието му е в рамките на 25-30%.Затова идеята е да се приеме браншови закон за търговията на горива, който по някакъв начин да уреди по-стриктно тази материя, отбеляза той.Той обясни, че на световните пазара има достатъчно количество суров петрол, т.е. има уравновесяване на търсенето и предлагането. Може да се очаква успокоение в световен мащаб, въпреки събитията около Тръмп и излизането от споразумението с Иран, прогнозира Делчев.", "date": "2018.05.15", "title": "Цените на горивата поскъпват с няколко стотинки"}
{"url": "https://offnews.bg/kultura/preporachvame-vi-zvezdata-na-metropolitan-opera-tomas-hempsan-s-kontc-680694.html", "text": "Томас Хемпсън - един от най-известните оперни певци в днешно време и звезда на Метрополитън опера, ще изнесе концерт днес заедно със Софийска филхармония днес от 19:00 часа в зала \"България\".Концертът трябваше да се състои през декември миналата година, но поради заболяване на артиста бе отложен за днешния ден.В зала \"България\" носителят на Грами ще изнесе концерт с някои от най-обичаните арии от опери, оперети и мюзикъли от Моцарт, Гуно, Верди, Лехар, Бърнстейн и др. Артистът на Метрополитън опера е сред най-уважаваните и иновативни музиканти на нашето време.Една от причините американският баритон да приеме поканата на Софийската филхармония за концерта е, че лично се е уверил в таланта на българските класически музиканти. Той си сътрудничи често на концертния подиум с маестро Павел Балев. Преди по-малко от година един от най-успешните и признати в цял свят български диригент дирижира оркестъра на Виенската филхармония, а критиката е впечатлена от изключително красивия му жест и усет да ръководи спектакъла и певците, отбелязват от Софийската филхармония.\"Животът е прекрасен\" на сцената на Народен театър \"Иван Вазов\" от 19:00 часаПовече информация за постановката ще откриете .Българо-полският филм \"Радиограмофон\" в Дом на киното от 20:45 часаРадиограмофон е създаден по истинска история и разказва за Али, който с опасност за живота си предприема тридневно пътешествие през охраняваните от армията планини, за да стигне до най-близкия град. Али иска да купи радио за своя обсебен от рокендрола син. Развиваща се на фона на комунистическия режим в България, тази история не е просто за този баща и колко далеч е готов да стигне за сина си. Това е разказ за един човек, който отчаяно иска да си върне усещането за свобода, пише се в представянето на филма. Повече информация ще откриете .", "date": "2018.05.15", "title": "Препоръчваме ви: Звездата на Метрополитън опера Томас Хемпсън с концерт у нас"}
{"url": "https://offnews.bg/sviat/afp-sasht-sa-blokirali-iskane-za-razsledvane-na-sblasatcite-v-ivitcat-680635.html", "text": "САЩ са блокирали приемането от Съвета за сигурност на ООН на комюнике, призоваващо за независимо разследване на смъртоносните сблъсъци в Ивицата Газа вчера, предаде AFP, като се позова на дипломатически източници.В отхвърления текст Съветът за сигурност изразява \"своето възмущение и печал от смъртта на цивилни палестинци, упражняващи правото си на мирен протест\" и настоява за \"независимо и прозрачно разследване\" на трагичните събития.\"Съветът за сигурност потвърждава, че всяко решение или действие, което претендира да променя характера, статута или демографския състав на свещения град Йерусалим няма никакви никакви правни последици... и трябва да бъде анулирано в съответствие със съответните резолюции на Съвета за сигурност\".Над 40 000 палестинци са участвали вчера според данни на израелската армия в протести в Ивицата Газа край границата с Израел срещу преместването на посолството на САЩ от Тел Авив в Йерусалим.По последни данни израелските въоръжени сили са убили 58 и са ранили 2771 палестинци, съобщи Министерството на здравеопазването на контролираната от Хамас палестинска територия, цитирано от ДПА. 1373 от пострадалите са получили огнестрелни рани.Починало е и бебе, обгазено от сълзотворен газ.", "date": "2018.05.15", "title": "AFP: САЩ са блокирали искане за разследване на сблъсъците в Ивицата Газа"}
{"url": "https://offnews.bg/kultura/vazvishenie-tragva-onlajn-ot-23-maj-680658.html", "text": "Българите по цял свят ще имат възможност за първи път да гледат легално и във високо качество филма на режисьора Виктор Божинов „Възвишение“. След забележителния успех по кината, лентата ще бъде представена на 23 май в платформата на .„Възвишение“ ще бъде достъпен като допълнителна услуга на онлайн платформата. Награденият за най-добър балкански филм на 22-ия Международен фестивал „София филм фест“ ще може да бъде купен или нает, независимо дали желаещите да го гледат са абонати на платформата. Най-гледаният български филм за последните 7 години, „Възвишение“ е първият пълнометражен проект на режисьора Виктор Божинов и е базиран на едноименния роман на Милен Русков. Филмът разказва за двама „полу-революционери, полу-разбойници” Гичо (Александър Алексиев) и Асенчо (Стоян Дойчев), които през 1872 г. взимат участие в Арабаконашкия обир на Димитър Общи (Филип Аврамов), след което търсят Левски, за да му предадат важно писмо.Двамата се озовават захвърлени в природата, на трагикомично приключение, изпълнено с интриги, подлост и предателства, което ги отвежда до възвишение, където истината не може да остане скрита. „При създаването на този филм за нас водещо е било качеството, както художествено, така и технически. От тази гледна точка е удоволствие да работим с Нетера ТВ и вярваме, че именно благодарение на тази платформа българите в страната и по света ще имат възможността да гледат нашия филм. Отново  и отново“, споделя режисьорът Виктор Божинов.  ", "date": "2018.05.15", "title": "„Възвишение“ тръгва онлайн от 23 май"}
{"url": "https://offnews.bg/dw/kolko-li-balgari-shte-ostanat-viarvashti-ako-tova-im-struva-pari-680662.html", "text": "Ако изобщо има дискусия около проектозаконите за вероизповеданията, тя е предимно заради детинската обида на националпопулистите, задето ГЕРБ внасят своята версия заедно с ДПС и БСП, наместо да подкрепят тяхната. Има го и желанието да натрият носа на турците, като ги накарат да служат на български и да веят българския флаг над джамиите.Иначе особени разминавания аз не виждам: основно става дума за борба срещу предполагаемия радикален ислям, който ще дойде заедно с финансирането от чужбина. Вярно, че много радикализъм в България не се наблюдава, но няма нищо лошо в това превантивно да се огледат саудитските фондации.Другият, още по-консенсусен момент е желанието на парламентарните партии да прецакат малките религиозни деноминации за сметка на двете големи. Евреи, алевити или католици например няма да получават нито финансиране от държавата, нито ще имат право на дарения от чужбина. Доц. Михаил Иванов обърна внимание, че дори свещениците в софийската руска църква или в католическата в Белене няма да могат да получават заплата, тъй като са чужди граждани и са финансирани от своите чуждестранни църкви. Не ви ли прилича малко на глупаво престараване?Колко са (не)вярващите?И двата проектозакона въвеждат принципа, според който се финансират политическите партии. А той прави именно това: помага на големите да станат още по-големи, а на малките - да залинеят и изчезнат.Но как се определя колко привърженици има съответната деноминация? Тук стигаме до най-абсурдното - щели да вземат данните от преброяването през 2011, където за източноправославни са обявени 76%, за мюсюлмани 10%, а всички други падат под прага от 1%, който е необходим, за да бъдеш финансиран. А добре знаем как анкетьорите определят религиозната принадлежност - нито се интересуват дали ходиш на служба, нито дали си кръстен, нито дори дали вярваш в съответното божество. Отчита се етническият тип, без особено задълбочаване (често в разговор със съседите от блока) и трябва човек да има много специални религиозни нагласи, за да поиска изрично да се определи като будист или свидетел на Йехова например.Впрочем, в това преброяване неотговорилите на въпроса за религията, плюс неопределилите се, плюс посмелите да заявят, че не вярват в нищо, правят цели 33,6% - един солиден процент български гражани, които ще бъдат дискриминирани от подготвения закон: ще им взимат от данъците за нещо, към което те нямат отношение. Защото вижте: контролът върху потенциална политизация на религиозните практики е едно, съвсем друго е пренасочването на публични средства. А очевидно в този парламент няма лява или пък либерална партия, която да защити интереса на светската ни модерна държава.Убедени ли сме, че искаме да плащаме за частните ритуали и тайнства на някакви общности? Искаме ли да строим църкви и джамии например, наместо да даваме пари за училищата? Нямам нищо против всеки да вярва в каквото намира за правилно, но тук говорим за обществени средства.Питам се например това: като започнем да даваме заплати на свещениците, ще продължат ли да взимат по 40 лева за панахида, която трае 20 минути? Ще се лишат ли от някои от имотите си, които дават под наем? Ще плащат ли данъци като всички нас? Разбира се, чудесно е държавата да участва там, където трябва да се поддържат храмове, които представляват елемент от културното ни наследство. Но то по определение е на всички ни, докато тук говорим за една окултна дейност, която не е консенсусно приета от всички в обществото ни.Най-приемливото решениеНай-добро ми се вижда решението в онези страни, където финансирането на култовете става чрез данък по избор: държавата определя размера на сумата, а ти я насочваш към деноминацията, която ти е важна. Обикновено парите са около един процент от общите ти данъци: ако взимаш 1000 лева, данъкът ти е 100, от тях това би било 1 лев. Който няма доходи - не плаща, разбира се.Ще кажете - много хора ще се изхитрят и няма да плащат. За да се избегне подобно нещо, в Италия например правят данъка задължителен, но дават следната опция: ако не си привърженик на нито една деноминация, можеш да насочиш парите си към други социални дейности.Системата може да се прецизира в различни посоки, може и бюджетът да додава в определени ситуации. Подчертавам принципа, който ми се вижда най-правилен: вярващият да се самоопределя активно, а не демографите да му спускат религиозната принадлежност според някакви национални проценти. А и така проблемът с броенето от само себе си ще отпадне. И още нещо: ако не си готов да дариш нещо - било пари за църквата, било време за изповед, какво точно значи това, че си вярващ? Същият проблем се появява периодично с вероучението в училище: понеже децата не го избирали свободно, дайте да го направим задължително.Така се налага следното заключение: боят се вероятно, че цялата тази легенда за религиозния български народ ще рухне в мига, когато накарат вярващите - и християни, и мюсюлмани - активно да докажат вярата си, като свободно се обложат с един минимален данък.", "date": "2018.05.15", "title": "Колко ли българи ще останат вярващи, ако това им струва пари?"}
{"url": "https://offnews.bg/sviat/melania-tramp-pretarpia-babrechna-operatcia-680637.html", "text": "Първата дама на САЩ - Мелания Тръмп (48 г.), е претърпяла операция заради \"доброкачествено бъбречно заболяване\", съобщи Белият дом.Интервенцията е извършена на 14 май сутринта.Процедурата беше успешна, няма усложнения, се казва в съобщението.\"Госпожа Тръмп е в Националния военномедицински център \"Уолтър Рийд\" (в Бетезда, Мериленд) и вероятно ще остане там до края на седмицата. Първата дама няма търпение да се възстанови напълно, за да продължи работата си за децата по целия свят\", пишат още от Белия дом.Президентът Тръмп публикува съобщение в Туитър, в което пише, че пътува към болницата, за да посети Мелания Тръмп.Тръмп си тръгна от болницата след около час, като отказа да отговаря на въпроси.", "date": "2018.05.15", "title": "Мелания Тръмп претърпя бъбречна операция"}
{"url": "https://offnews.bg/kultura/britanskoto-haus-guru-richy-ahmed-s-parti-v-ialta-tozi-petak-680664.html", "text": "С наближаването на лятото от клуб \"Ялта\" са подготвили последните партита за сезона, които не са за изпускане. На 18 май (петък), в Room 1 на клуба ще посрещнем един от най-успешните британски диджеи и част от семейството на Hot Creations, Richy Ahmed.В събота (19 май), клубът представя три легенди от електронната сцена, заедно, в една вечер, а именно новосъздалото се трио 3D, съставено от Dave Seaman, Danny Howells и Darren Emerson. Дижеите ще пускат цяла нощ, без прекъсване.След откриването на петъчното парти от Diass, зад пулта на Room 1 ще се качи Richy Ahmed. Той е един от водещите артисти на британската хаус сцена, използващ в музиката си елементи от диско, фънк, електро и хип-хоп. Освен честите му изяви във Великобритания, той пътува непрестанно и е забелязван на събития като BPM Mexico и всеизвестния Panorama Bar в Берлин.Присъствието му в Ибиза през изминалия сезон също е непоспоримо, като резидент на Paradise, DC-10 и като един от седемте госта на партитата Elrow в Space Terrace. С участия на толкова високо ниво, Richy Ahmed си печели място в Top 100 DJs на Resident Advisor всяка година.В събота, клубът представя ексклузивна вечер, заедно с три имена от световната електронна сцена, които ще пускат заедно, цяла вечер, в удължен сет.Новосъздалата се формация, която носи името 3D включва трима добре познати британци, а именно Dave Seaman, Danny Howells и Darren Emerson.Dave Seaman е един от истинските легенди на хаус музиката с много проекти зад гърба си. Бил е член от издателството Disco Mix Club Publishing, както и редактор на списание Mixmag. Seaman създава и лейбъла Brothers In Rhythm, заедно със Steve Anderson, занимавайки се с продуцентска работа за Pet Shop Boys, Kylie Minogue, както и ремикси за David Bowie, New Order, Michael Jackson и много други. Историята му продължава с основаването на лейбъла Audio Therapy, а в момента движи Selador Recordings – вълнуващ лейбъл, който отново показва таланта и отдадеността му към електронната музика.Вторият член от триото, което ще се качи зад пулта е Danny Howells - активен диджей и продуцент от 1980 година насам. Дългата му кариера включва известните му компилациите Renaissance и Nocturnal Frequencies, както и миксирането на няколко албума за Global Underground. Howells е част и от дуото Science Department, заедно с Dick Trevor. От 2008 година насам е собственик на лейбъла Dig Deеper, който е кръстен на дългогодишните му клубни партита със същото име.Не на последно място е Darren Emersson - всеизвестен с участието си в британската група Underworld и създаването на култовото парче Born Slippy, което е и санудтрак на филма Trainspotting. Той е начело на електронната музика през последните три десетилетия.След три албума с Underworld, Emersson напуска проекта и започва своята соло кариера. Успява да се утвърди като солов артист, благодарение на уникалните му сетове, които минават през стилове като progressive house, techno, trance, experimental, breakbeat и electronica. ", "date": "2018.05.15", "title": "Британското хаус гуру Richy Ahmed с парти в Ялта този петък"}
{"url": "https://offnews.bg/ikonomika/bezrabotnite-sa-5-7-visshistite-sred-tiah-13-a-tezi-sas-sredno-o-680660.html", "text": "Коефицентът на безработица за първото тримесечие на 2018 година е 5,7%, или с 1,2% по-нисък в сравнение със същия период на 2017 г., съобщават от Националния статистически институт.Икономически неактивните лица на възраст между 15 и 64 години са 1,33 милиона или 29% от населението в същата възрастова група. От тях 6,8% са определени като обезкуражени лица.От всички безработни лица 13,7% са с висше образование, 48,1% - със средно, и 38,2% - с основно или по-ниско образование. Продължително безработни са 99.0 хил., или 52.4% от всички без работа. Коефициентът на продължителна безработица е 3.0%, като в сравнение с първото тримесечие на 2017 г. намалява с 0.7%.През първото тримесечие на 2018 г. общият брой на заетите лица на възраст 15 и повече навършени години е 3.09 милиона души, от които 1,65 млн. са мъже и 1,44 - жени.В сектора на услугите работят 1,99 млн. души, или 63,6% от всички заети лица. В индустрията заетите са 30%, или 931.1 хил. души, а в селското, горското и рибното стопанство - 197 000.От всички заети 3,8% са работодатели, а 7,2% - самостоятелно заети лица. 88,2% са наетите лица и 0,8% са неплатените семейни работници. ", "date": "2018.05.15", "title": "Безработните са 5,7%, висшистите сред тях - 13%, а тези със средно образование - 48%"}
{"url": "https://offnews.bg/futbol/egipetski-vratar-postavia-nov-rekord-na-svetovnoto-v-rusia-680661.html", "text": "Легендарният вратар на Египет Есам ел Хадари може да стане най-възрастният футболист, който е играл на Световни финали.45-годишният страж е попаднал в разширения списък от 29 футболисти на Египет, който селекционерът Ектор Купер обяви снощи. Ако замине за Русия, стражът ще бие рекорда на Фарид Мондрагон, който на 43 беше в състава на Колумбия на Световното първенство в Бразилия през 2014-а година.Египет се класира на Световно първенство за първи път от 1990-а година насам и участието му е очаквано с огромни надежди сред местните фенове, най-вече заради невероятните качества и форма, в които се намира Мохамед Салах.Те обаче са в трудната група А, където са домакините от Русия, Саудитска Арабия и Уругвай. Окончателният списък с 23-а играчи ще стане ясен в началото на юни.\"Постигнахме до момента някакви цели, но все още сме далече от крайните амбиции, които имаме. Това пътуване ще бъде доста трудно, защото всички отбори са силни.Но кой ще ни попречи да си гоним амбициите, каза още аржентинският ветеран, който пое Фараоните през 2015-а година. Всички контроли са избрани така, че да вдигат натоварването. И са важни за нас, каза Ектор Купер.Първата от трите контроли на Египет е с Кувейт на 25-и май като гост, след това имат мач с Колумбия в Бергамо, а последната проверка е срещу Белгия в Брюксел.", "date": "2018.05.15", "title": "Египетски вратар поставя нов рекорд на световното в Русия"}
{"url": "https://offnews.bg/futbol/slab-interes-kam-derbito-levski-tcska-680643.html", "text": "Под 10 000 зрители ще гледат последното шесто издание за сезона на дербито между Левски и ЦСКА днес от 18,30 часа на Националния стадион \"Васил Левски\".Причините за ниския интерес са делничния ден, както и липсата на интрига. ЦСКА си осигури второто място, докато сините все още се борят за третото. Дори и загуба на Левски днес ще запази шансовете му за третото място добри, като трябва за целта да победи Верея в последния кръг.Междувременно ЦСКА започна работа по лятната селекция. Собственикът Гриша Ганчев е твърдо решен да подсили сериозно отбора за новия сезон, за да може да спре хегемонията на Лудогорец на родната сцена. За целта “армейците” са насочили поглед към пазара в Южна Америка, твърди “Нов спорт”.Според информациите, на “Българска армия” вече водят преговори за привличането на двама футболисти от елита на Бразилия и още един от Аржентина. Тримата са били наблюдавани многократно и са одобрени лично от главния мениджър Стойчо Стоилов.За момента е ясно единствено, че става дума за играчи с атакуващи функции, които ще подсилят ударната мощ на тима. Очаква се от клуба да дадат повече яснота за тези трансфери в началото на следващата седмица. Тогава трябва да бъде обявено имато на новия треньор, като се очаква и той да е чужденец.", "date": "2018.05.15", "title": "Слаб интерес към дербито Левски - ЦСКА"}
{"url": "https://offnews.bg/ikonomika/balgaria-er-predlaga-poleti-do-novi-tri-grada-v-iuzhna-frantcia-680665.html", "text": "Националният превозвач „България Ер“ разширява мрежата си от дестинации с полети до три от най-атрактивните градове в Южна Франция - Лион, Бордо и Ница. Благодарение на нов код шеър договор, който авиокомпанията е сключила с Air France, пътниците вече могат да стигнат бързо и удобно от София до втория по големина френски град Лион, до пристанищния град Бордо, който е и сред културните паметници на Франция, както и до центъра на Френската Ривиера – Ница.Полетите до новите дестинации ще се осъществяват с връзка през Париж, като всеки пътник може да стигне до един от трите френски града само с 1 билет с полетен номер на „България Ер“.Националният превозвач също така се подготвя усилено за предстоящия летен сезон и откриването на сезонни полети до Бургас, Бейрут и Лисабон.", "date": "2018.05.15", "title": "'България Ер' предлага полети до нови три града в Южна Франция"}
{"url": "https://offnews.bg/sviat/v-kiev-arestuvaha-shefa-na-ria-novosti-ukrajna-680663.html", "text": "В Киев арестуваха ръководителя на агенция РИА Новости - Украйна Кирил Вишински.За задържането му съобщиха неговите колеги, а по-късно информацията беше потвърдена и от говорителката на Службата за сигурност на Украйна Елена Гитлянская, съобщи ТАСС. По думите ѝ СБУ има доказателства, на базата на които се е наложило да бъде арестуван. Гитлянская обеща след приключването на следствените действия по-късно днес да даде повече подробности.Според колегите на Вишински той е бил арестуван близо до дома му. В редакцията е извършен обиск. ", "date": "2018.05.15", "title": "В Киев арестуваха шефа на РИА Новости - Украйна"}
{"url": "https://offnews.bg/sviat/novi-sblasatci-mezhdu-palestintci-i-evrei-na-zapadnia-briag-680679.html", "text": "За нови сблъсъци днес между палестинци и израелски войници в Западния бряг съобщават световните информационни агенции след вчерашните кръвопролития в Ивицата Газа. Няма информация за ранени и загинали.Палестинците палят гуми и замерят израелски войници с камъни. Униформените отговарят със сълзотворен газ.Около 200 палестинци протестираха в родния град на Христос - Витлеем, докато други 100 демонстранти протестираха в палестинския град Рамала.Днес за палестинците е Накба - Денят на катастрофата, в който те отбелязват създаването на държавата Израел през 1948 година и бягството на стотици хиляди свои сънародници от светите земи.70-ата годишнина от основаването на Израел бе вчера, 14 май, и денят бе белязан от кървави сблъсъци между палестинци и израелци. Протести по границата в Ивицата Газа на десетки хиляди - по думите на израелските власти те са били около 40 хил. - доведоха до стрелба от израелски снайперисти, смъртта на 60 палестинци и раняването на над 2700. Насилието бе провокирано и от откриването на посолството на САЩ в Йерусалим, което се приема за признаване на града за столица на Израел и знак. Източен Йерусалим е столицата на Палестинската автономия.Светът реагира остро на случващото се. Редица държави осъдиха насилието и призоваха за сдържаност. Крайно остра бе реакцията на Турция, която обяви ставащото за геноцид и клане.Израел твърди, че насилието на протеста е било подклаждано от Хамас, които са се прикрили сред демонстрантите, за да извършат нападения.САЩ застанаха зад Израел.Днес Великобритания призова за независимо разследване на насилието в Газа, а малко след съобщението за това Германия се присъедини към искането.В същото време израелският министър-председател Бенямин Нетаняху порица турския президент Реджеп Ердоган, който обяви Израел за \"терористична държава\" и определи станалото като \"геноцид\".\"Ердоган е един от най-големите поддръжници на Хамас, така че няма съмнение, че той е експерт по тероризма и клането\", коментира Нетаняху в Туитър.\"Предполагам, че той не ни проповядва морал\", допълни премиерът на Израел.", "date": "2018.05.15", "title": "Нови сблъсъци между палестинци и евреи на Западния бряг"}
{"url": "https://offnews.bg/offtopic/mishki-zastrasheni-ot-izchezvane-zaradi-prekaleno-mnogo-seks-680670.html", "text": "Два вида торбести мишки са заплашени от изчезване заради прекалено много секс. Те са поставени в списъка на Австралия за застрашени животински видове, разказа АФП.Причината е, че мъжките екземпляри умират след продължително чифтосане, а учените посочват, че се състезават с времето, за да ги спасят.\"Женските екземпляри са много енергични и се опитват да се доберат до колкото се може повече мъжки, а самото чифтосване може да трае няколко часа, затова е и много изморително. Мъжките се изтощават до смърт в рамките на ежегодния двуседмичен размножителен период\", заяви специалистът по бозайниците от Queensland University of Technology Андрю Бейкър.Те правят прекалено много секс, защото се опитват да се конкурират с другите мъжки. Това от своя страна провокира прекомерното производство на хормона на стреса, което убива гризачите.Женските имат продължителност на живота около две години, като повече от половината от тях се размножават само веднъж и раждат между 6 и 14 бебета. Мъжките умират преди да навършат една година.И двата вида мишки бяха открити през 2013 година и обитават по-влажните и високи райони на Куинсланд и са известни със самоубийствените 14-часови съвкупления.Само три района в Куинсланд са били идентифицирани като дом на видовете, като размерът на популацията се оценява на по-малко от 250 екземпляра.Промените в климата, загубата на местообитания и дивите вредители са други фактори, които застрашават гризачите.Бейкър, който откри и двата вида, вярва, че преди няколко десетилетия броят им е бил 10 пъти по-голям, но е намалял драстично заради външни фактори, като промяната в климата и загубата на източници на храна.", "date": "2018.05.15", "title": "Мишки застрашени от изчезване заради прекалено много секс"}
{"url": "https://offnews.bg/obshtestvo/krib-abro-i-bfs-se-obiaviha-sreshtu-promenite-v-zakona-za-hazarta-680677.html", "text": "КРИБ, АБРО, Националната лотария и футболният съюз се обявиха в отделни позиции срещу предложението на вицепремиера Валери Симеонов рекламата и продажбата на лотарийни билети да бъдат ограничени по законов ред. Сходен законопроект внесе и дясното обединение Демократична България.Миналата седмица депутатите на Симеонов внесоха в деловодството на Народното събрание законопроект за промени в Закона за хазарта. Проектът предвижда силно ограничаване на пряката и непряка реклама на хазартни игри. Симеонов иска да бъде забранено обявяването на печелившите лица и на размера на техните печалби. Предложението предвижда още лотарийни билети да не могат да се продават навсякъде, а само в лицензирани пунктове, казина и игрални зали. Вицепремиерът лансира идеята си преди около месец, а миналата седмица се срещна и с ГЕРБ, и с БСП, за да търси подкрепа за законопроекта си. И двете партии обявиха, че ще подкрепят текстовете в пленарната зала. Няколко дни преди да се срещне с депутатите, Симеонов обяви, че се е срещал с бизнесмена Васил Божков, който участва в собствеността на една от двете големи частни лотарии у нас, но името му беше свързвано и с другата. Тогава председателят на НФСБ разказва, че Божков си тръгнал разочарован след срещата.Днес от \"Национална лотария\" обявиха кампания срещу предложението на вицепремиера. Те публикуваха видео, в което лицето на лотарията Захари Бахаров обявява, че \"Национална лотария\" започва подписка в защита на сегашните правила за хазарта. \"Определени хора твърдят, че по света билети се продават само в пунктове, казина и игрални зали. Пълна лъжа. В над 148 държави, включително САЩ, Великобритания, Италия и Испания, билети се продават свободно. Рекламата била забранена в повечето държави в Европа. Не е вярно. Рекламата е разрешена в 23 държави в ЕС. Само в България нямало ДДС на лотарията. Няма такова нещо, в целия ЕС от 2006-та хазартът е освободен от ДДС\", казва във видеото Бахаров и подчертава, че лотарията е раздала над 1 млрд. и 250 млн лева в печалби.\"Истина е, че лотарията накара хората отново да мечтаят. Сега ние мечтаем политиците да не им отнемат и това\", казва още водещият. Към видеото бе публикуван и следният апел:Асоциацията на българските радио- и телевизионни оператори (АБРО) и Конфедерацията на работодателите и индустриалците в България (КРИБ) също се обявиха срещу законопроекта на Симеонов и начина, по които е бил внесен. И двете организации изпратиха свои позиции по темата на премиера Бойко Борисов, до вицепремиерите Валери Симеонов и Томислав Дончев, както и до председатели на парламентарни комисии.От КРИБ заподозряха намеса на \"черния сектор\" в ограниченията и заявиха готовността си да защитят \"българската индустрия и представлявания от нас бизнес от 900 хиляди заети като цяло, от които 177 хиляди заети пряко или косвено в игралния сектор, от законодателен волунтаризъм, воден от популизъм, предизборни нагласи и неясни интереси\".В позицията на конфедерацията на едрия бизнес пише още, че подобни промени са в противоречие с европейските модели на правна уредба на игралната индустрия в държавите от ЕС. \"В Европейския съюз този сектор е най-силно регулиран, действащите в момента в България регулации на лотарийните игри са едни от най-строгите в Европейския съюз, а корпорациите, които държавата е лицензирала за тази дейност, са стриктно контролирани от данъчните органи и работят на светло\", пише още в позицията на КРИБ.От АБРО пък искат текстовете да се подложат на обществена дискусия с бизнеса, експерти, медии и с всички, които имат отношение по темата. \"Считаме, че е необходимо изготвянето на всеобхватен анализ за очакваните ефекти от промените. Изявяваме готовност да представим предложение, съгласувано с индустрията, за по-детайлна правна рамка, с акцент върху саморегулацията\", казват те в позицията си.\"На първо място бихме искали изрично да подчертаем, че настоящото становище няма за цел да коментира взимането на управленски решения в рамките на провежданата държавна политика в областта на хазарта. Същевременно няма как да не посочим, че предложението за нова законова регулация е внесено при грубо нарушение на принципите за откритост и съгласуваност, пропорционалност и стабилност\", пише още в позицията на АБРО.Според тях \"прибързаното приемане на неясна редакция на закона\" няма да доведе до ползи за обществото. \"Ефектът на законопроекта ще е двусмислено тълкуване и прилагане, липса на яснота и предвидимост за лицата, които публикуват, излъчват или разпространяват реклама на хазартни игри. Неясните текстове ще доведат и до недобро осъществяване на надзорните функции на компетентния орган\", пишат те в позицията си.В защитата се включи и футболният съюз, както и футболен клуб \"Левски\". Те подчертават, че лотариите внасят висок данък в хазната и в същото време заделят немалка част от приходите си за спонсорства на българския спорт, както и за други каузи в културната и социалната сфера. Те призовават управляващите да оттеглят готвените законови промени.\"Щом няма желание да се помогне, нека поне не се пречи, за да има български футбол и утре. Нека не убиваме спорта в България\", пишат от ПКФ \"Левски\".", "date": "2018.05.15", "title": "КРИБ, АБРО и БФС се обявиха срещу промените в Закона за хазарта"}
{"url": "https://offnews.bg/zdrave/bezplatni-konsultatcii-za-visoko-kravno-vav-vma-680681.html", "text": "В Световния ден за борба с хипертонията специалисти от Военномедицинска академия ще преглеждат безплатно пациенти с проблеми с кръвното налягане.Консултациите ще се проведат на 17.05.2018 г., от 08.00 до 13.00 часа, в кабинет № 220, намиращ се на втория етаж в поликлиниката на ВМА.За целта е необходимо да бъде направено предварително записване на тел.: 02/92 25 682, от 08.00 до 14.00 часа.Не се изисква направление от личния лекар.Целта на кампанията е да се повиши информираността на обществото по въпросите, свързани с повишеното кръвно налягане, което е една от най-честите причини за смърт от сърдечни заболявания, инсулти и сърдечна недостатъчност.Глобалният сърдечно-съдов риск нараства драматично, когато артериалната хипертония е съчетана с рискови фактори, свързани с храненето и начина на живот, повишен холестерол, наднормено тегло, повишена консумация на сол и захар, обездвижване, тютюнопушене.", "date": "2018.05.15", "title": "Безплатни консултации за високо кръвно във ВМА"}
{"url": "https://offnews.bg/obshtestvo/radoslava-nenova-planinata-iskashe-boian-za-sebe-si-az-za-men-680644.html", "text": "„За мен това беше битка с планината – тя го искаше за себе си, а аз – за мен. И не спирахме да се надиграваме.\"Това сподели партньорката на изчезналия в Хималаите алпинист Боян Петров, чието издирване продължава. „Знам, че е голям риск в планината, но никога не сме се сбогували сякаш няма да се видим”, каза още тя в сутрешния блок на bTV.Боян последно е бил забелязан на 3 май, а днес е последният ден на безпрецедентно мащабната операцията по издирването му. Предстои да бъдат проверени две черни петна на височина 4000 и 5000 метра, за които се смята, че може да са следи от него. „В началото е възможно да се е скрил, за да изчака бурята, но ако това е причината – трябваше да е слязъл досега. Каквото и да се е случило преди дни, сега шансът е минимален\", добави жената до Боян.От деня, в който ми се обадиха от базовия лагер досега, трябваше да се мобилизирам, за да може всичко да се случва. Включиха се много хора, които свършиха страшно много работа. Знаех, че много хора харесват Боян, но сега денонощно получавам съвети, съобщения, всякакви варианти за помощ, свързват се с мен алпинисти, с които е той се е катерил по света, помощ от страна на МВнР...”, казва Ненова.„Не бях готова за това, че Китай и Непал са в по-особени отношения. И самите държави не знаеха как да реагират на молбата на трета държава. Не знаех, че този казус е много сложен. Дори вчера, когато непалците завършиха своята мисия, се зарадвах, че китайците продължиха. Това ни подарява още един ден, в който въпреки фактите, имаш надежда”, каза Ненова.„Трудните моменти започнаха от самото съобщение, че го няма, и ще продължават още дълго време. С детето искаме да отидем до базовия лагер след време”, сподели още тя.В същото време майката и сестрата на Боян Петров обявиха, че не са съгласни с прекратяването на спасителната операция.„Всеки ден ставам с мисълта, че той ще продължи да живее, че се е скатал в някоя цепчица, сгушил се и мисли за нас, както ние мислим за него”, каза в интервю за Нова тв сестра му Александра Петрова. И тя, и майка му Ангелина казват, че няма да загубят надежда, докато не чуят потвърдена лошата новина.", "date": "2018.05.15", "title": "Радослава Ненова: Планината искаше Боян за себе си, аз - за мен"}
{"url": "https://offnews.bg/sviat/putin-podkara-kamaz-na-otkrivaneto-na-krimskia-most-video-680684.html", "text": "Руският президент Владимир Путин откри официално Кримския мост, свързващ Крим с Краснодарския край. Путин подкара КАМАЗ и поведе колоната от 30 камиона, които минаха по моста, за да опитат здравината му. Мостът е дълъг 19 км. Преминаването по него отнема около 16 минути, а за строежа му са дадени 6,9 млрд. рубли (111 707 698 долара).За денонощие по моста могат да минат 40 000 автомобила и 47 влака, съобщи РИА Новости. Движението по моста ще е пуснато утре, макар че то ще е валидно само за автомобили. Влаковете ще тръгнат по моста през 2019 г. Украинските власти коментираха откриването на моста, като посочиха, че строежа му е в нарушение на международното право. Строежът на моста започна малко след анексирането на Крим през 2014 г. ", "date": "2018.05.15", "title": "Путин подкара КАМАЗ на откриването на Кримския мост (видео)"}
{"url": "https://offnews.bg/volejbol/startira-volejbolnata-liga-na-natciite-680686.html", "text": "Обратното броене до началото на Волейболната лига на нации приключи. От днес до 8-и юли погледите на фенове и журналисти ще бъдат насочени към дебютното издание на най-новия проект на международната федерация. Общо 32 отбора при мъжете и жените ще си оспорват трофеите, а по време на надпреварата ще се изиграят забележителните 260 мача. Домакини на отделните турнири ще бъдат 21 държави по целия свят, информира сайтът на родната централа.Сред тях е и България, която ще приеме не еднa, а цели две групи при мъжете. Началото на двубоите ще бъде сложено днес в китайския град Нингбо, където един срещу друг излизат Белгия и Република Корея в историческия първи мач от програмата при жените.Именно в Нингбо ще започне участието си и мъжкият национален отбор по волейбол. Това ще се случи на 25-и май, когато състезателите водени от селекционера Пламен Константинов излизат срещу домакина Китай.Останалите съперници на „българските лъвове“ там са Аржентина и САЩ. Във втората седмица от надпреварата, между 1-и и 3-и юни, сблъсъците ще се пренесат в столичната „Арена Армеец“. Там националите ще срещнат Сърбия, Русия и Австралия. От 15-и до 17-и юни най-горещо ще бъде във Варна.В зала „Конгресна“ в Двореца на културата и спорта емблематичните фенове в морската ни столица ще могат отново да докажат безрезервната си подкрепа към волейболистите ни в двубоите с олимпийския шампион Бразилия, Франция и Канада.За заключителните сблъсъци от надпреварата ще се класират най-добрите 6 отбора. Финалите при жените ще се проведат в Нандзин, Китай, от 27-и юни до 1-и юли, а домакин на тези при мъжете ще бъде френският град Лил от 4-и до 8-и юли.", "date": "2018.05.15", "title": "Стартира волейболната Лига на нациите"}
{"url": "https://offnews.bg/politika/svilenski-balgarskite-prevozvachi-biaha-predadeni-ot-premiera-680683.html", "text": "Българските превозвачи бяха предадени от премиера и министъра на транспорта. Председатели сме на Съвета на Европейския съюз и не можем да защитим националните си интереси. Проблемът с приемането на Пакета за мобилност ще засегне около 70 000 наши превозни средства и над 190 000 български шофьори, които ще останат без работа, заяви зам.-председателят на ПГ на „БСП за България” Георги Свиленски.Както винаги, за премиера трябва да има някой виновен. Този път няма как да е виновна БСП, че правителството проспа над година, за да вземе отношение по Пакета за мобилност и по защита на правата на българските превозвачи и шофьори. Борисов намери виновник и това са Чърчил и Рузвелт- че така са разпределили България в тази част на Европа”, добави народният представител.Свиленски допълни, че през ноември м.г. правителството е взело решение как да гласува транспортният ни министър на Съвета по транспорт. Според Свиленски на заседанието на Съвета по транспорт на 5 декември 2017 г., представителите на всички държави взимат отношение. Например Румъния е изразила притеснение относно ограничаването на каботажа, въпроса за връщането у дома, както и забраната за ползване на седмична почивка в кабината на водача и др. Отношение взимат и: Ирландия, Австрия, Чехия, Великобритания, Финландия, Испания, Португалия, Франция, Германия, Белгия, Словения, Швеция, Дания, Унгария, Латвия, Малта, Холандия, Люксембург, Хърватска, Полша, Гърция и Италия. България е мълчала.„Там където е било обсъждането, страната ни мълчи, а тук казват, че защитават интересите на българските превозвачи. Трябва да им е ясно, че през тази една година, те са били предадени от българското правителство. Тук си говорим едно, на срещата с Макрон в Евксиноград също, но там, където трябва да бъдат отстоявани българските интереси, министър-председателят и министърът на транспорта – мълчат”, отсече Свиленски. Едва в миналия петък, когато НС прие позиция, с която задължи правителството да вземе решение и да каже какво защитава от исканията на превозвачите, има раздвижване. След това премиерът се е срещнал с еврокомисаря по транспорта Виолета Булц, която му е отговорила - да си дадем предложенията. Свиленски обясни, че това означава, че до вчера българското правителство не е имало позиция и предложение по казуса, за да защити българските превозвачи. Той добави, че „БСП за България” ще поиска утре министър-председателят да докладва в парламента - какво е свършило правителството за превозвачите. Драгомир Стойнев: Имаме нужда от нови ядрени мощностиНашата позиция е ясна и категорична – България има нужда от нови ядрени мощности. За нас проектът АЕЦ „Белене“ винаги е бил на дневен ред“. Това заяви зам.-председателят на ПГ на „БСП за България“ Драгомир Стойнев на пресконференция в централата на партията. „Въпреки удължаването на работата на 5 и 6 блок в АЕЦ „Козлодуй“, след 10 години ние трябва да ги нарежем на скрап. Тогава какво ще правим? Трябва да имаме сигурна мощност“, допълни Стойнев. Той припомни, че по инициатива на БСП, правителството трябва да изготви пътна карта за рестартиране на проекта „Белене“, което е гласувано преди около месец и половина. „Настоявахме за отмяна на прословутия мораториум. Тогава ни се обясняваше, че това не зависело от парламента. Хубаво е, че сега се говори за този проект“, коментира народният представител. Той подчерта, че са изминали 10 години откакто е бил спрян. „Искаме да се убедим дали това не е поредната ПР акция на правителството. Искаме да говорим с конкретика – какви са стъпките и какво трябва да се случи“, каза още Стойнев.", "date": "2018.05.15", "title": "Свиленски: Българските превозвачи бяха предадени от премиера"}
{"url": "https://offnews.bg/koloezdene/matej-mohorich-specheli-desetia-i-naj-dalag-etap-na-dzhiroto-680705.html", "text": "Състезаващият се за ОАЕ Матей Мохорич спечели десетия най-дълъг етап в тазгодишната колоездачна Обиколка на Италия. Словенецът триумфира във финалния спринт срещу германеца Нико Денц, като двамата завършиха с време 6:04.52 часа по 244-километровото трасе от Пене до Гуалдо Тадино.Те се откъснаха и финишираха на 34 секунди пред основната група, в която бяха всички от челниците в генералното класиране с изключение на колумбиеца Естебан Чавес.Чавес започна деня на второ място, но получи криза на първото височина за деня и изостана много, като в крайна сметка завърши 135-и на 25:25 минути зад победителя.Саймън Йейтс (Великобритания) остана лидер в подреждането с общо време 43:42.38 часа. Той води с 41 секунди пред Том Дюмолен (Холандия) и с 46 секунди пред Тибо Пино (Франция). Четирикратният шампион в Тур дьо Франс Крис Фрум (Великобритания) е десети на 2:30 минути.", "date": "2018.05.15", "title": "Матей Мохорич спечели десетия и най-дълъг етап на Джирото"}
{"url": "https://offnews.bg/medii/svetoslav-metanov-ot-offnews-s-priz-v-konkursa-web-report-za-razsledva-680702.html", "text": "Журналистът от OFFNews Светослав Метанов спечели наградата в категория \"Общество\" на конкурса за чиста журналистика Web Rеport за разследването си .Наградите бяха връчени тази вечер в литературния клуб \"Перото\" на НДК. Конкурсът Web Report е организиран от портала Dir.bg съвместно с агенцията за иновации Innovation Starter. Слоганът на събитието е \"Стъпка назад към истината, крачка напред към промяната\".Над 150 журналисти премериха сили в петте категории на конкурса. Близо 300 материала бяха изпратени за участие, като 164 бяха допуснати, а 33 финално номинирани.Сред членовете на журито са журналистиката от Нова телевизия Миролюба Бенатова, главният редактор на \"Капитал\" Алексей Лазаров, ръководителят на отдел Комуникации в Представителството на ЕК в България Бойко Благоев, журналистът и основател на сайта e-vestnik.bg Иван Бакалов, зам.-председателят на Асоциацията на европейските журналисти - България Мария Черешева, управителят на Центъра за развитие на медиите Яна Пеловска, изпълнителният директор на Нетинфо Христо Христов, както и Владимир Жеглов - основател и председател на борда на директорите на Dir.bg.Класираните на първо място участници получиха парична награда от 1000 лв. В категория \"Образование и култура\" бе връчена и награда картина, специално нарисувана за конкурса от художника Павел Митков.Разследващият материал \"Благоевград светна на тъмно\", публикуван в \"За истината\", донесе първа награда на Мариета Димитрова в категория \"Икономика\". Тя бе връчена от Борислава Денева от Райфайзен банк.В категория \"Технологии и иновации\" приза грабна журналистът от в. \"Сега\" Милчо Миланов с материала \"Бийткойнът - каква е реалността\", който беше награден от Пламен Апостолов от \"Филип Морис\".Диян Божидаров получи награда в категория \"Култура и образование\" за материала \"Децата, които нямат право да спят\", публикуван във в. \"Сега\". Призът беше връчен от Константина Градева от Дънди Прешълс Металс.Наградата в категория \"Дебют\" отиде при журналистa Константин Мавров за неговия материал \"Чудовищата на българския рап\".", "date": "2018.05.15", "title": "Светослав Метанов от OFFNews с приз в конкурса Web Report за разследването му за БДЖ (галерия)"}
{"url": "https://offnews.bg/sviat/lekar-oproverga-tvardenieto-che-palestinsko-bebe-e-ubito-ot-izraelski-680682.html", "text": "Здравните власти в Газа опровергаха твърдението, че израелски сълзотворен газ е причинил смъртта на палестинско бебе при протестите в Ивицата Газа вчера.Загинаха десетки, над 2700 бяха ранени, по данни на медицинските власти.Първоначално семейството на малката Лейла обяви, че причината за смъртта ѝ е използваният сълзотворен газ от израелски войници по време на сблъсъците вчера. Лекар, цитиран от AP, обаче е категоричен, че бебето е имало здравословни проблеми, диагностицирани преди протестите. Той смята, че момиченцето е починало от друго.Лекарят не разкрива името си, защото няма официално разрешение да споделя информация за здравословното състояние на пациент пред медия.След твърдението на семейството на погребаното днес дете палестинските здравни власти го причислиха към броя на жертвите от сблъсъците и обявиха, че те са 60.", "date": "2018.05.15", "title": "Лекар опроверга твърдението, че палестинско бебе е убито от израелски сълзотворен газ"}
{"url": "https://offnews.bg/zvezdi/i-bashtata-na-megan-markal-niama-da-e-na-kralskata-svatba-680655.html", "text": "Бащата на Меган Маркъл - Томас Маркъл-старши заяви, че няма да присъства на кралската сватба, защото се чувства засрамен. До това се стигна, след като американски таблоиди разкриха, че той е нагласил снимки, на които разглежда годежна фотосесия на дъщеря си или чете енциклопедия за Великобритания, с които раздразни обществото.Бащата на Меган обясни пред светския сайт TMZ, че се е опитвал да изглежда заинтересован от събитието, но се чувства засрамен от тези снимки, защото всъщност са нагласени и по този начин е излагал дъщеря си. Принц Хари и Меган помолиха за разбиране от страна на обществото и поискаха от медиите да не търсят Томас.\"Това е тежко за госпожица Маркъл в дните преди сватбата. Тя и принц Хари отново молят за разбиране и уважение към господинн Маркъл в тази трудна ситуация\", написаха в официално изявление от кралския двор.Оказва се, че тази нагласена фотосесия била дело на полусестрата на Меган. Идея ѝ била да плати 100 000 долара на таблоиди, за да повиши популярността и да подобри мнението на хората за Томас.Меган Маркъл има полубрат и полусестра, с които не поддържа контакт и не са поканени на сватбата, която ще се проведе на 19 май.", "date": "2018.05.15", "title": "И бащата на Меган Маркъл няма да е на кралската сватба"}
{"url": "https://offnews.bg/tehnologii/razreshiha-zagadkata-na-izcheznalia-malajzijski-samolet-mh370-video-680680.html", "text": "Изчезването на самолет Malaysia Airlines полет 370 се счита за една от  на съвременната авиация. През 2014 г. самолет по редовната линия от Куала Лумпур до Пекин изчезна с 239 пътници на борда, които никога не бяха намерени.Сега експертна група авиационни специалисти смята, че знае отговора.  В популярната програма за актуални теми в Австралия \"\" водещи експерти по безопасността на полетите заявиха, че пилотът капитан Захари Ахмад Шах (Zahari Ahmad Shah) умишлено се е разбил в Индийския океан, извършвайки престъпен акт на масово убийство и самоубийство.Старши пилотът и инструктор на Boeing 777 Саймън Харди (Simon Hardy), прекарал последните две години в изследване на инцидента, заяви, че е направил това откритие, като е реконструирал плана на полет MH370 от военен радар. Самолетът избягва откриването си от малайзийска и тайландска армия, като лети, сновейки между границите на двете страни. По протежение на границата предавателят на самолета се изключва, което според Харди, показва ясно умисъла на тези действия. В разговора са включени разследващият 30 години въздушни катастрофи Лари Ванс (Larry Vance), професорът по океанография Чарита Патиаратчи (Charitha Pattiaratchi), бившият ръководител на Бюрото за безопасност на транспорта на Австралия, Мартин Долан (Martin Dolan), и международния експерт по въздушна безопасност Джон Кокс (John Cox). \"Тъй като самолетът минава през Тайланд и Малайзия, той се спуска по границата, като се движи отдолу, което означава, че влиза и излиза от юрисдикцията на тези две страни\", обяснява Харди.Преди да изчезне Шах се отклонява от курса и \"помаха с крило\" над родния си град Пенанг, за което Харди коментира, че е \"емоционално сбогуване\".Лари Ванс заяви, че е \"уверен\", че знае какво се е случило, казвайки, че пилотът \"се е самоубил\" със самолета на отдалечено място, така че да \"изчезне\".\"За съжаление, той убива и всички останали на борда и го е направил умишлено\", отбелязва Ванс. \"Той е закарал умишлено самолета някъде, където е планирал и лети шест часа, за да стигне там\". Не всеки е убеден. Двама от експертите не са съгласни, че самолетът е изчезнал умишлено и че Шах е прелетял още 115 мили, отколкото първоначално е смятал, като самолетът остава извън текущата зона за търсене.През март 2016 г. част от останките  край бреговете на Африка. Това е улика, коментират някои, и дава допълнителни доказателства, че Шах е имал контрол над самолета и това не е случайна катастрофа.\"Предната част щеше да е смачкана. Водата щеше да нахлуе вътре и просто щеше да избухне отвътре. Така че това парче дори нямаше да съществува\", подчертава Ванс. Компанията Ocean Infinity, базирана в Тексас,  търсенето на самолета миналия януари, след като издирването, погълнало 200 милиона долара бе неуспешно. Очаква се компанията да приключи разследването си в средата на юни. Длъжностни лица заявиха пред , че има \"85% шанс да намери следи от останките в нова зона за търсене от 25 000 квадратни километра\".", "date": "2018.05.15", "title": "Разрешиха загадката на изчезналия малайзийски самолет MH370 (видео)"}
