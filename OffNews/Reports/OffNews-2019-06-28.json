{"url": "https://offnews.bg/politika/amerikanskiat-poslanik-shtatskite-tetc-ove-biaha-izgradeni-za-da-vle-706347.html", "text": "За България е от голямо значение да разнообрази енергийните си източници. Това е въпрос на национална и енергийна сигурност, както и на цена. Причината енергията тук да струва скъпо е, че почти цялата идва от един източник – Русия. Това е основата на европейската енергийна политика и ние я подкрепяме. Има ли монопол - цените са високи. Има ли конкуренция – спадат, заяви американският посланик Ерик Рубин в интервю за предаването \"Панорама\" на БНТ. Важно е всеки да помни, че щатските ТЕЦ-ове бяха изградени, за да влезе България в ЕС. България трябваше да затвори стари съветски реактори в Козлодуй, което я оставяше с критичен недостиг на електричество. Тези американски компании подписаха договори с тогавашното българско правителство, за да заместят спрените реактори. България не би влязла в ЕС без тези две американски централи. Да не забравяме това! Техният ток не е най-евтиният, но не е и най-скъпият, каза Рубин.В крайна сметка, има съгласие, че въглищата не са решение за бъдещето. Но и че преходът трябва да става плавно, както навсякъде, включително в ЕС. Тези централи са много чисти. Заедно с мините осигуряват заетост за хиляди българи, с добри заплати. Подпомагат местните общности. Енергията е надеждна. Да видим положителното. И да помним, че тези фирми имат договори с българското правителство, които трябва да се спазват. Компаниите обаче заявиха готовност за предоговаряне. Решението занапред е диалог между компаниите и правителството. Спазване на договорите, но и гъвкавост! Ако са нужни промени, централите ясно са заявили готовността си, заяви американският посланик.За сделката за изтребителите F-16 Рубин коментира, че САЩ се отнасят към България като към съюзник: \"От самото начало това са междуправителствени преговори. Не е търговска продажба. Фокусът бе да подпомогнем България в модернизацията на отбраната. Българските ВВС да станат модерни, съвместими с НАТО. Американското и българското правителство заедно да напредват в сделката. Продажбата на 8 изтребители не е толкова голяма сделка като бизнес, колкото е значима за модернизацията на българската отбрана.\"Понякога ме притеснява за жалост широкоразпространеният фалшив разказ, че САЩ не са ангажирани. Че американците не инвестират тук. Че вече не сме така отдадени на нашия съюз с България. Това просто не е вярно! Само вижте многобройните нови американски бизнес инвестиции, задълбочаващите се отношения в отбраната и сигурността, подобряването на енергийните отношения, контактите между хората. Ето, обявихме разширяването на програмата за обмен Фулбрайт. Без да навлизам в подробности, мисля, че някои други страни разпространяват това твърдение. И моята работа е да показвам с факти защо не е истина, каза още американският посланик.", "date": "2019.06.28", "title": "Американският посланик: Щатските ТЕЦ-ове бяха изградени, за да влезе България в ЕС"}
{"url": "https://offnews.bg/112/malnia-ubi-zhena-v-rodopsko-selo-dokato-govori-po-telefona-si-706333.html", "text": "Жена на 48 г. почина на място в смолянското село Бориново, поразена от мълния, докато говори по мобилния си телефон, инцидентът е станал малко след 14 ч. днес.Жената е от Ямбол, гостувала в родопското село, а когато бурята са разразила, тя се разхождала с още трима души. Те се отървали невредими.Това е нещастен случай, коментира старши комисар Николай Димов, шеф на полицията в Смолян, цитиран от местните медии.", "date": "2019.06.28", "title": "Мълния уби жена в родопско село, докато говори по телефона си"}
{"url": "https://offnews.bg/sviat/mej-pripomni-na-putin-za-otravianiata-v-solsbari-i-prizova-rusia-da-sp-706332.html", "text": "Британската премиерка Тереза Мей е заявила, че нормализация в отношенията между Лондон и Москва е невъзможна.Това е казала тя по време на срещата си с руския президент Владимир Путин в рамките на Г-20 в Осака, цитирана от Sky News. Мей посочила като причина за това наличието на заплахи от страна на Русия срещу Лондон и съюзниците му.„Не може да има нормализация на двустранните ни отношения, докато Русия не прекрати безотговорните си и дестабилизиращи действия, поставящи под заплаха Великобритания и нейните съюзници“, се посочва в изявление от Даунинг Стрийт.Подчертава се, че ръководителката на британското правителство е заявила, че има неопровержими доказателства за участието на Русия в случая с отравянето в Солсбъри, както и че подобни действия не следва да се повтарят, а Великобритания настоява двамата уличени в атаката да бъдат привлечени към отговорност.По-рано в интервю за Financial Times руският лидер посочва, че покрай цялата история около шпионите и контраразузнавачите не си струва да се влошават отношенията между двете страни. Според Путин „тя не струва и 5 копейки, нито дори 5 фунта“.Москва нееднократно отхвърляше обвиненията на Лондон за съучастие в отравянето на Сергей Скрипал и дъщеря му, и призоваваше да получи разрешение да се включи в разследването, засягащо гражданите на Русия. Скоро след инцидента през март 2018 г. Тереза Мей заяви в парламента, че те са били отровени с нервнопаралитичното вещество „Новичок“ /А-24/, разработено в Русия. Москва отхвърли тези обвинения, като напомни, че всички химически оръжия Руската федерация е унищожила под контрола на Организацията за забрана на химическите оръжия.", "date": "2019.06.28", "title": "Мей припомни на Путин за отравянията в Солсбъри и призова Русия да спре с покушенията"}
{"url": "https://offnews.bg/sviat/praven-absurd-prostreliana-bremenna-zagubi-bebeto-si-iznenadvashto-i-706327.html", "text": "27-годишна жена беше обвинена в убийството на нероденото си дете след спонтанен аборт. Тя загубила бебето в при спонтанен аборт в петия месец, след като била простреляна от друга жена. Стрелялата е на свобода, а загубилата детето си е обвиняема. Гаранцията ѝ е 50 хил. долара.Правният абсурд стана факт в американския щат Алабама.Маршей Джоунс бе арестувана в сряда по обвинения в непредумишлено убийство заради това, че е започнала фаталния скандал с 23-годишната Ебони Джейминсън на 4 декември 2018 г. Двете спорили по въпроса кой е бащата на бебето. Ситуацията излязла от контрол, Джейминсън извадила оръжие и стреляла в стомаха на бременната жена.Полицията потвърждава, че Джейминсън е стреляла и че това е довело до спонтанния аборт. Но заключението ѝ гласи, че единствената жертва е нероденото дете, чиято майка е започнала скандала нарочно, продължила го е и той ескалирал в сбиване, което е довело до смъртта на собственото ѝ неродено дете. Според полицията Джейминсън е била \"принудена\" да се защити от Джоунс.Обвиненията срещу жената, която е стреляла, паднаха пред върховния съд, тя е на свобода.Алабама е един от щатите, където абортът е забранен, а използването на физическа сила в самозащита - не. Сега групи, които настояват жените да имат право на избор, посочват, че законът вече се използва и срещу бременни жени.", "date": "2019.06.28", "title": "Правен абсурд: Простреляна бременна загуби бебето си. Изненадващо я обвиниха за убийството"}
{"url": "https://offnews.bg/zdrave/v-ban-razrabotvat-novo-pokolenie-dnk-testove-za-hranitelni-infektcii-706331.html", "text": "В Института по микробиология „Стефан Ангелов“ при БАН са готови с ново поколение тестове за откриване на точния причинител на хранителни инфекции. Това са ДНК базирани тестове с висока чувствителност и специфичност. Те са лесно приложими и могат да дадат резултати за часове, без да е необходима специална апаратура.Тестовете са много подходящи, както за използване в полеви условия, така и за текущ контрол при производство на храни в индустрията. В случай на взрив на хранителна инфекция дават възможност бързо да се установи причинителят, нужната антибиотична или симптоматична терапия и да се ограничат рисковете от поява на резистентност.„Стандартните тестове, които са задължителни и се използват в момента масово в практиката и в Европа, са микробиологични. При тях се прави посявка на патогена, при което са необходими понякога 3-4 дни, докато се докаже и идентифицира. Но за да се въведат ДНК тестовете, разработени в института, е необходим дълъг административен и нормативен път, който е добре да се облекчи максимално“ – заяви чл. кор. Христо Найденски, който е и член на Европейския орган по безопасност на хранитe (EFSA). - В противен случай, ще изгубим години докато тези тестове навлязат в практиката. А те биха спестили много икономически и здравни щети. Още повече, че използването на теста е на много приемлива цена, на този етап по-ниска дори в сравнение с настоящите стандартни тестове.Екипът на проф. Христо Найденски вече е напълно готов с тестовете за Yersinia enterocolitica, третата по значимост хранителна инфекция за Европа. Учените се надяват в скоро време да имат възможност да доразвият успеха си и с бързи ДНК тестове за други инфекции.Най-честите хранителни инфекции, докладвани от Европейската агенция по безопасност на храните, са причинявани от Сampylobacter, Salmonellа и Yersinia. Това са патогени, които се срещат основно в месото (вкл. птичето месо), млякото и техните продукти. Затова микробиолозите съветват през лятото да се избягват най-вече продукти и храни, които не са добре термично обработени.Висок риск крият каймите приготвени на скара, пържолите алангле и пилетата на грил, тъй като в дълбочина температурата не успява да неутрализира патогените.Риск крият и студените екзотични салати с морски дарове, дори съхранявани в хладилник. Някои от причинителите, като Listeria продължават да се развиват много добре и на студено. За предпочитане са добре опечените или сварени храни, консумирани скоро след получаването им и кулинарната обработка.През лятото е добре да се избягват и супите, застроени с яйце. Тези патогени причиняват стомашно-чревни инфекции, които са особено актуални по време на морските почивки.Често хората са подложени на стрес поради високите температури на плажа и преохлаждането с климатиците, рязката смяна на обстановката и ритъма на живот. Това води до срив в имунната система и организмът по-трудно се бори с хранителните инфекции. А на фона на имунния срив, те могат да са много опасни с усложненията си – като развитие на реактивен артрит и някои тежки автоимунни заболявания.", "date": "2019.06.28", "title": "В БАН разработват ново поколение ДНК тестове за хранителни инфекции"}
{"url": "https://offnews.bg/112/tezhka-katastrofa-no-bez-zhertvi-na-patia-za-bistritca-706336.html", "text": "Тежка катастрофа между автобус на градския транспорт и лека кола стана в петък край местността Бункера, недалеч от софийското село Бистрица, съобщиха от МВР.Сигналът за инцидента е подаден в 13,15 ч., линейката е пристигнала на мястото за по-малко от 10 минути. Автобусът се е движел в посока за Бистрица, лекият автомобил е бил управляван от жена. След сблъсъка двете моторни превозни средства са излезли от пътя, леката кола бяло БМВ е с много тежки поражения. Заради катастрофата движението в района е било затруднено за часове.Шофьорката е с леки одрасквания и охлузвания, и дори не се е наложило да бъде транспортирана до болнично заведение за преглед. Трима пътници от автобуса, по първоначални данни с повърхностни наранявания, са транспортирани за преглед в медицинско заведение. Няма данни за състоянието на шофьора на автобуса.", "date": "2019.06.28", "title": "Тежка катастрофа, но без жертви на пътя за Бистрица"}
{"url": "https://offnews.bg/tenis/grigor-pobedi-krajnovich-v-demonstrativen-turnir-predi-uimbaldan-706335.html", "text": "Най-добрият ни тенисист Григор Димитров победи Филип Крайнович с 6:3, 7:6(2) в демонстративното шоу \"The Boodles\" в Лондон, което предшества турнира от Големия шлем \"Уимбълдън\".Българинът започна срещата отлично и поведе с 5:1 в първия сет. Сърбинът успя да спечели следващите два гейма, но Григор не допусна нещо повече и затвори сета при 6:3, за да поведе с 1-0.Втората част стартира равностойно и след шест изиграни гейма бе фиксирано равенство – 3:3. Тогава Краинович взе инициативата и поведе с 5:6, но Димитров изравни, печелейки своя сервис гейм и прати сета в тайбрек след 6:6. Там Гришо бе безапелационен и си извоюва победата след 7:2, триумфирайки с 2:0 сета.Припомняме, че днес Димитров научи и първия си съперник на предстоящия турнир от Големия шлем \"Уимбълдън\", който стартира в понеделник. Той ще се изправи срещу Корентен Муте от Франция.Гришо ще участва в надпреварата и няма да защитава точки от миналия сезон, когато отпадна на старта от Стан Вавринка. Така при добро представяне, той може да осъществи прогрес в подреждането.", "date": "2019.06.28", "title": "Григор победи Крайнович в демонстративен турнир преди Уимбълдън"}
{"url": "https://offnews.bg/ikonomika/turizmat-na-chernomorieto-ni-e-pred-proval-spadat-do-momenta-e-s-8-9-706330.html", "text": "Туристите по българското Черноморие се топят като лански сняг. Заведенията са празни, малцина плащат за чадър и шезлонг на плажа, а засега изгледите за подобрение на ситуацията до края на сезона не са никак оптимистични.Според нея до момента - последните дни на юни, спадът на туристите по българското море е с 8-9 процента.Карастоянова е категорична, че в момента всяка една информация за това как върви сезонът е със съмнителна представителност. Спад обаче безспорно има.Спадът на туризма е напълно логичен резултат от бетонирането на българското море и нискокачествените услуги предлагани у нас. Според данни на социологическата агенция \"Тренд\" .Карастоянова не е съгласна, че родният туристически продукт е незадоволителен, както смятат много българи. Според нея обяснението е друго.Според нея правителството през последните години не е направило нищо, за да задържи положителните тенденции в сектора и не е осигурило приличен бюджет на министерството на Николина Ангелкова.През последните дни столицата е блокирана от екопротести в защита на Черноморието от варварското презастрояване и забраната за къмпингуване.Според промени в Закона за устройство на черноморското крайбрежие палатките, кемперите и караваните могат да бъдат разположени само на определени за това места, а нарушителите ще бъдат глобявани.Президентът Румен Радев наложи вето върху скандалните текстове, но парламентарната комисия по регионална политика, благоустройство и местно самоуправление го отхвърли.", "date": "2019.06.28", "title": "Туризмът на Черноморието ни е пред провал, спадът до момента е с 8-9 процента"}
{"url": "https://offnews.bg/zvezdi/hranitelnata-alergia-lechima-706326.html", "text": "Специалисти от педиатричната болница в Бостън доказаха хипотезата, че развитието на алергия от най-ранна възраст може да бъде провокирано от нарушения на чревния микробиом (екосистемата от бактерии) на човека, съобщава специализираният сайт ScienceDaily.В изследването са участвали 56 деца с хранителна алергия и 98 здрави новородени. Специалистите са следили състоянието на чревната им микрофлора в продължение на 30 месеца. Наблюдението установило, че при децата с хранителна алергия има недостиг на определена група бактерии, които, вероятно, защитават организма от алергични реакции.Медиците не разкриват името на бактериите, но уточняват, че са ги използвали за създаването на пробиотичен коктейл. Коктейлът бил тестван върху мишки, чувствителни към алергени. Учените установили, че след възстановяване на чревната микрофлора алергичните реакции при гризачите се потискат. Това ги кара да мислят, че създаденото от тях лекарство може да се използва не само за профилактика, но и за лечение на хранителната алергия.Предстои препаратът да бъде тестван и върху хора. Първи ще са пациентите с алергия към фъстъченото масло. Очаква се препаратът да се появи на пазара в близките 5 години. Вече е основана компания, която ще се занимава с разработването на новите методи за лечение на алергиите.", "date": "2019.06.28", "title": "Хранителната алергия лечима?"}
{"url": "https://offnews.bg/sviat/putin-pokani-i-makron-v-moskva-za-75-godini-ot-pobedata-706338.html", "text": "Руският президент Владимир Путин е поканил френския си колега Еманюел Макрон да присъства на тържествата по повод 75-годишнината от победата във Втората световна война, които ще бъдат през май 2020 г., предаде Интерфакс.Двамата се срещнаха в рамките на Г-20 в Осака и си говорили на „ти“. „Благодарен съм за поканата за Парижкия форум за мир и ще постарая да се възползвам. На свой ред искам да те поканя да участваш в тържествените мероприятия, посветени на 75 г. от победата ни във Втората световна война“, е казал руският лидер.По време на преговорите Путин е подчертал, че Франция е един от най-важните чуждестранни партньори на Русия. „Ние имаме натрупан много голям опит в конструктивното сътрудничество по много важни направления. Разбира се, ние знаем и за проблемите, обсъждаме ги. Сега след работни обяд ние особено активно говорихме за някои въпроси от международния дневен ред, представляващи особен двустранен интерес. И сега можем в спокойна обстановка да говорим по всички тези въпроси“, е казал Путин.Путин и Макрон провеждат срещата си в резиденцията на руския лидер, която той заема в дните на Г-20. Когато Макрон пристигнал, поздравил домакина си на руски с „привет“. По-рано Владимир Путин е отправил същата покана и към американския държавен глава Доналд Тръмп. В близките дни в Белия дом ще бъде получена официалната покана от Кремъл, която Тръмп е казал, че ще очаква, е заявил прессекретарят Дмитрий Песков, цитиран от ТАСС.", "date": "2019.06.28", "title": "Путин покани и Макрон в Москва за 75 години от Победата"}
{"url": "https://offnews.bg/medii/reddit-prati-pod-karantina-750-000-posledovateli-na-donald-tramp-706341.html", "text": "Reddit въведе ограничения за посещенията в един от най-големите форуми, където си общуват поддръжниците на президента Доналд Тръмп - The_Donald.Причина за тежката мярка са нарушения на правилата на мрежата от страна на потребителите на подфорума, които многократно публикували призиви за насилие спрямо полицията и чиновниците, съобщава Media Matters, където са публикувани отделни коментари.Reddit е новинарски сайт с централа в Сан Франциско, позволяващ създаването на отделни общности, наречени „subreddits“, в които потребителите споделят снимки, видео, линкове и текстове по определена тема, обсъждат и гласуват. The_Donald е от най-големите в него подфоруми с над 750 000 потребители, създаден е в навечерието на изборите за президент на САЩ през 2016 г. и се определя като „безкраен митинг на подкрепящите 45-ия президент на САЩ Доналд Тръмп /бел.ред./.Нарушения на правилата администраторите на Reddit засекли в коментарите на участниците в подфорума по попов ситуация в сената на щата Орегон. Миналата седмица 11 от сенаторите от Републиканската партия се скрили, за да не участват в гласуването по предложения от демократите законопроект за климатичните промени. Отсъствието им заседанието причинило липсата на кворум, а законопроектът, предвиждащ система за ограничения и търговия с квоти от вредни емисии в атмосферата, не е бил приет.Липсата на републиканците се проточила няколко дни, независимо от това, че за всеки ден отсъствие от работа им се начисляват по 500 долара глоба. В опит да урегулира кризата, губернаторът на щата Орегон, демократ и активен защитник на този законопроект Кейт Браун заявила, че ще изпрати полицията да издири бегълците-сенатори и ще ги принуди да се върнат за гласуването.Веднага след това нейно изявление в The_Donald се появили коментарите, повлекли след себе си въвеждането на карантината. „Тази ситуация ще се разреши само, ако народът вземе оръжие в ръка“, „продажната Кейт заповяда полицията да проследи и открие всички, и да ги принуди да се върнат за гласуването“, „пушките са единственият начин да се осигури някакъв мир в нашия живот“, „или война и ние се спасяваме от тези момчета, или цял живот ще трябва да слушаме глупостите им; започваме да се подготвяме“ – това са част от цитираните в Media Matters бунтовни коментари, провокирали карантината.Наказаните предизвикали Reddit да наложи тежката мярка особено след лавината си от проклятия, получила широк резонанс в интернет и медиите.Директорът на отдела за изследвания в сферата на технологиите и социалните промени в Харадския университет Джоан Донован одобрява реакцията на Reddit. Според нея „това е най-малкото, което компанията може да направи за защита на потребителите от подобни групи“. „Да се игнорира вероятността от това, че онлайн-заплахите ще се превърнат в реални призиви за насилие, това е нехайство“, казва тя пред The Guardian.Бека Луис от изследователския институт Data & Society в Ню Йорк, специалист по политически субкултури посочва, че за времето на съществуването си The_Donald е създал силно общност, на която карантината няма да навреди. „Но ако The_Donald не беше свързано с действащия президент на САЩ, с голяма вероятност щеше да бъде забранено“, казва научният сътрудник.", "date": "2019.06.28", "title": "Reddit прати под карантина 750 000 последователи на Доналд Тръмп"}
{"url": "https://offnews.bg/temida/13-godini-po-kasno-sadat-opravda-valio-toploto-za-iztochvaneto-na-4-5-706339.html", "text": "Днес Софийският градски съд оправда Валентин Димитров - Топлото по обвинението, че в периода 2003-2006 г., докато е бил изпълнителен директор на \"Топлофикация\", е присвоил 4 424 800 лева от дружеството.Оправдана е и Мая Стоилова - тя беше обвинена, че е помогнала на Димитров да източи сумата, предназначена за закупуване на оборудване, което струва над 7 милиона лева.Така, 13 години след образуването, делото срещу Вальо Топлото приключи на първа инстанция.Прокурорът по делото Ивайло Занев обаче съобщи, че държавното обвинение ще протестира решението на Софийския градски съд. Днес Валентин Димитров не пожела да коментира пред медиите решението на съда. ", "date": "2019.06.28", "title": "13 години по-късно: Съдът оправда Вальо Топлото за източването на 4,5 милиона от Топлофикация"}
{"url": "https://offnews.bg/obshtestvo/smg-publikuva-spisak-na-otkazalite-se-kandidati-ot-gimnaziata-v-otgovo-706340.html", "text": "Софийската математическа гимназия публикува списък с окончателно записаните ученици в 5. клас след второто класиране, който включва и тези, които са били приети, но са се отказали от местата си или са се записали и след това са изтеглили документите си.Толкова подробен списък се публикува за първа година и се случи, след като родители изразиха пред OFFNews опасенията си, че е възможно да се укриват освободени след първото класиране места. От него става ясно, че шестима от приетите след 4. клас не са се записали, а едно момиче се е записало, след което се е отказало от мястото си. Личните имена са изписани, презимената и фамилиите са с инициали.Усъмнилите се в честното обявяване на местата майки и бащи бяха провокирани от:- неспазването на графика за съобщаване на броя освободени места - неяснотата колко точно са местата- липсата на уточнение кои кандидати се канят на мястото на отказалите си (поканите към конкретните деца, следващи по бал, са традиционни за СМГ, но тази година формулировката беше обща - за записване се приканваха \"следващите по низходящ ред\").От съобщението на СМГ става ясно, че дейностите по осъществяване на план-приема след 4. клас тази година приключват със записването на 156-те приети на второ класиране, което е окончателно. Неясно е какъв ще е редът за приемане в случай, че се откажат още деца.", "date": "2019.06.28", "title": "СМГ публикува списък на отказалите се кандидати от гимназията в отговор на съмненията за укриване на места"}
{"url": "https://offnews.bg/politika/prezidentat-radev-intrigite-na-ruskoto-zadkulisie-sa-nasocheni-sresht-706346.html", "text": "В предаването „Панорама“ на БНТ президентът Румен Радев изненадващо разкри, че е преследван от интригите на руското задкулисие, както и от тези на други кръгове, постоянно внущаващи, че той гледа основно на Изток.Запитан не е ли време сега категорично и публично да отрече всякаква намеса на руското задкулисие в избора му за президент, Радев каза: „Ами вие сам виждате, че интригите на това задкулисие са насочени срещу мен. А то си има своите поддръжници в България“. После уточни, че няма да се впуска в конспирология за това кое е задкулисието, кои са му поддръжниците.„Но да, има хора, които се прокрадват в политиката с външни зависимости и на гърба на България. Аз съм възпитаван в съвсем други идеали, за мен България винаги е била на първо място и никога не съм постигал нищо за сметка на страната си. Напротив, много пъти съм рискувал живота си за нея, защото професията на военния пилот е високо рискова дейност. Няма как да обясня това на тези хора, те никога няма да го разберат и ще си останат в своето блато на интригите“, изтъкна държавният глава.Имало и други определени кръгове, които непрекъснато внушавали, че той гледа основно на Изток, но пък къде били да го питат не гледа ли прекалено и само на Запад, когато ходел на посещения по покана на президентите на Германия, Франция, Австрия, Швейцария, Полша, Унгария, Хърватска и т.н., и когато бил на аудиенция при английската кралица и краля на Белгия.Според него отношенията между България и Русия не трябва да почиват на благодарността, а на истината. „През последните 30 години беше направено не малко, за да бъде истината изопачена, затова сега лекуваме раните и от двете страни. Ние трябва да отстояваме нашето място на цивилизационната карта на Европа, както и историческата истина. А тя е, че България е била важен фактор в европейската култура в онези времена, в Средновековието. България е дала духовното начало на Русия – и писмеността, и православната вяра, и старобългарския църковнославянски език“, коментира президентът.Радев обаче не отговори на въпроса на водещия дали Русия признава това, а посочи, че написаното от акад.Дмитрий Лихачов е признанието.В началото на интервюто той подложи на остра критика сделката за изтребителите Ф-16, както и компетенциите на кабинета в тази посока. Той изрази съжаление, че „дебатът за този самолет отдавна се изроди и излезе извън обхвата на обективните критерии“.„След опорочената процедура за избора с мотив малко на брой, скъпи, но с големи възможности самолети, сега се движим към малко на брой, все още скъпи, но с жестоко орязани способности. Ф-16 е самолет с високи съвременни способности, с такива са също и Еврофайтър / Eurofighter Typhoon /, и Грипен. Но въпросът съвсем не е само в самолета, който ни се представя като единствения залог в тази сделка, той е само върхът на една огромна пирамида, на един сложен пакет, който включва и самолетите, и въоръжението, спомагателното оборудване, наземното оборудване за поддръжка и логистика, оборудване за анализ и подготовка на мисиите, обучението на летците и техниците. Ако един от тези компоненти не е пълноценен, бойните възможности драстично се свиват“, коментира по-нататък в детайли Радев.С остър тон той припомни обещанията – „че ще постигнем приемлива цена, близка до първоначалната, че ще има разсрочено плащане, силен обсег индустриално сътрудничество, че ще вземем самолет с големи съвременни бойни способности, а не някаква играчка. Самолет, с който ще можем да водим война и да нанасяме високоточни удари и че единствено при Ф-16 ще имаме пълен пакет въоръжение, и че само пир него няма да има никакви скрити разходи“.И нападна управляващите: „Но реалностите разкриват непрекъснато наивността и неподготвеността на българското правителство по отношение на американското законодателство. В началото на юни Вашингтон ни предостави офертата си на стойност 3 млрд. и 450 млн. с ДДС при 100% авансово плащане, без право на предоговаряне. За да свалим цената, правителството ни предлага сделка за жестоко орязан пакет“.Радев изрази надежда, че кабинетът няма да допусне за тази цена да вземе самолет без способности, „иначе това ще бъде безотговорно“. „Още повече, явява се още един скрит разход от около милиард и ако не го даде сега, идва въпросът кога този самолет изобщо някога ще придобие ли пълни целеви способности, кога ще има пълния пакет въоръжения и мн.др. Сега този пакет, който се оправдава с геополитика, тя обслужва явно определени политици, които може би търсят легитимация пред някое чуждо правителство. Но тя е на гърба на българските ВВС, на летците и техниците, които ще трябва да изпълняват невъзможни задачи с това осакатено оборудване, и на гърба на българския народ, който ще плаща много, но няма да има надеждна защита“.Според президента дебатът за геополитиката не се състоял. „Защото управляващите, които се самообявяват за нашия флагман за европейското ни развитие, избягаха от дебата за самолета като инструмент за нашата по-нататъшна европейска интеграция – не само Шенген, Еврозоната, правовата държава, европейските стандарти за качество, ще продължават да бъдат мираж. Ние губим мощен инструмент да интегрираме нашата отбранителна индустрия и наука във важни европейски проекти. Но ние в Европа ще ставаме все повече като изолирани платци и то бедни“, пророкува държавният глава.В отговор на въпроса за възникналия спор между България и Македония за Гоце Делчев Радев поздрави колегата си Стево Пендаровски за смелостта му и се впусна в обяснения за разликите между договорите на Скопие със София и с Атина.", "date": "2019.06.28", "title": "Президентът Радев: Интригите на руското задкулисие са насочени срещу мен"}
{"url": "https://offnews.bg/politika/karakachanov-v-spor-s-ministar-ot-ataka-i-s-karaiancheva-zaradi-ruskit-706342.html", "text": "Възможността руски специалисти да участват в ремонта на щурмовите самолети Су-25 и по-точно действията на министъра на икономиката Емил Караниколов, и на парламентарната шефка Цвета Караянчева в Русия, предизвикаха гнева на вицепремиера Красимир Каракачанов.Караниколов правел спънки по изпращането на самолетите за ремонт в Беларус, а така поставял под въпрос летателния им ресурс, какъвто един от тях вече е изгубил. В края на 2018 г. бе сключен договорът с Минск на стойност 82, 5 млн.лева, изпълнението му обаче се бави заради ембарго срещу Беларус. По време на посещението си в авиобаза „Граф Игнатиево“ Каракачанов заяви, че парите за ремонта на самолетите вече са преведени, но недоразуменията с министерството на икономиката по изпълнението му продължават и те трябва да бъдат преодолени.Каракачанов бе предложил облекчаване на санкциите срещу Беларус, но Караниколов преди това поиска да се вземе съгласието на всички страни в ЕС. Според него допитването да всички европейски държави по въпроса ще отнеме 9-12 месеца, но „ако не вземем спешни мерки и не изпълним договора, хем ще плащаме неустойки от по 82 000 лева на ден, хем няма да имаме самолети“. Той допълни, че първият паричен превод е направен предния ден, като сега се чака министърът от Атака да издаде разрешение самолетите да бъдат изпратени.Каракачанов уточни, че Караниколов е бил подведен и заради това е изразил несъгласието си ремонтите да се извършат в Беларус. Караянчева също била подведена – при посещението си в Москва парламентарната шефка лобираше за идеята руски инженери да ремонтират самолетите в българския завод „Авионамс“ и в прав текст ги покани.„Може би някой е подал, как да кажа, погрешна информация. Можем да отидем към такъв вариант, не дай си, Боже, ако не се осъществи договорът с Беларус“, посочи министър Каракачанов. Въпреки недоразуменията с Караниколов, той не допуска, че ще има допълнително политическо напрежение в коалицията. „Вчера парите бяха преведени и ако няма проблем с превода, следва министерството на икономиката да издаде удостоверение за временен износ и да започнат ремонтите на самолетите, за да не се окаже, че ще ги приземим“, посочи министърът на отбраната.Със среща на няколко поколения пилоти, авиационни специалисти и инженери в авиобаза „Граф Игнатиево“ отбелязаха 30-годишнината от приемането на самолета МиГ-29 на въоръжение в Българската армия. Красимир Каракачанов беше гост на празника. По-късно във военния клуб в Пловдив бяха отбелязани тържествено още две значими за военната авиация годишнини - 40 г. от приемането на вертолет Ми-24 и 20 г. от приемането на вертолет Бел-206 на въоръжение във Военновъздушните сили на България.", "date": "2019.06.28", "title": "Каракачанов в спор с министър от Атака и с Караянчева заради руските самолети"}
{"url": "https://offnews.bg/112/diado-prebit-i-varzan-dva-dni-v-baniata-ot-kradtci-na-kartini-706328.html", "text": "Възрастният мъж, от чийто дом са откраднати 26 картини, е бил пребит и вързан в банята, а в това състояние той е прекарал два дни. 80-годишният човек е наследник на художничката  Анна Хен-Йосифова, обучавала княгините Евдокия и Надежда. Посегателството станало на 23 юни по обяд, а сигналът е подаден два дни по-късно от внучката на мъжа.Полицаите са открили извършителите, след като камера засякла колата им с картините. 25 от платната са открити, обясни шефът на СДВР Георги Хаджиев, цитиран от Фокус. Единият от крадците - Иван Куртев, е задържан сряда вечерта, втори от бандитите се е предал сам вчера. Третият се издирва. Тримата са с множество криминални регистрации за кражби и грабежи, но досега не са извършвали престъпление, свързано с културно-исторически ценности.", "date": "2019.06.28", "title": "Дядо пребит и вързан два дни в банята от крадци на картини"}
{"url": "https://offnews.bg/politika/fandakova-poiska-ostavkata-na-glavnia-arhitekt-na-mladost-706343.html", "text": "Столичният кмет Йорданка Фандъкова поиска оставката на главния архитект на район \"Младост\" Стефан Стефанов, защото е издал разрешение за строеж в градинка до блок 401 в \"Младост\" 4.\"По моя заповед работна група с общински съветници от всички политически сили, главният архитект на София арх. Здравков и кмета на „Младост“ арх. Русев, от няколко месеца разглеждат проблемните имоти в „Младост“ с предвидено застрояване, които искаме да запазим като градини и зелени площи.  Днес разбрах, че докато текат преговори за преместване на тези имоти на общински терени, главният архитект на район „Младост“ е издал разрешение за строеж на един от тях - при бл. 401 в „Младост“ 4. Това освен явен саботаж на преговорите е и провокация към нашите общи усилия с общинския съвет да запазим за зелени площи терени, които са междублокови пространства и градини\" - заяви Фандъкова.Настоявам кметът на „Младост“ да поиска оставката на главния архитект на района арх. Стефанов. Главният архитект на Столична община арх. Здравков изисква за проверка цялата документация на проекта, каза още кметът на София.", "date": "2019.06.28", "title": "Фандъкова поиска оставката на главния архитект на ''Младост''"}
{"url": "https://offnews.bg/112/mladen-marinov-shofiorat-ubil-peshehodka-kraj-s-balgarski-izvor-e-706307.html", "text": "Задържаният за разпространение на наркотици униформен е служител в 4 РПУ в София, като е възможно да има още задържани, съобщи вътрешният министър Младен Маринов в Народното събрание. Сигналът по случая е получен от СДВР, след което въпросният служител е бил задържан и предоставен на прокуратурата и съда. \"Хубавото в случая е, че сигналът идва от структурата, в която той работи\", коментира Маринов. Работата по сигнала е продължила около месец, а в момента тече проверка, която цели да установи колко време служителят е пласирал наркотици. Първоначално са задържани двама служители, но впоследствие единият бива освободен. \"И към момента продължават процесуално-следствените действия и не е изключено да се разшири кръгът на лицата, които ще бъдат задържани\", коментира той.По негови думи това не е първият и няма да бъде последният такъв случай. \"В последните години системата се обновява, което е хубаво. В случая това са момчета 92-ри набор. За съжаление, те не преминават през казармата, където се получават базисни навици и дисциплини\", заяви Маринов.Той още коментира смъртта на пешеходка край село Български извор. Припомняме, че , след като беше блъсната на тротоар в центъра на тетевенското село Български извор.\"Водачът, който е предизвикал пътнотранспортно произшествие, е правоспособен от 2014 г. За периода от тогава до момента има 15 констатирани нарушения, което означава, че контрол има. 4 от нарушенията са за превишена скорост и въпреки всичко виждате какви събития настъпват\", заяви Маринов и посочи, че в случая най-вероятно също се касае за движение с несъобразена скорост.Извършителят бе намерен и задържан за 24 часа, като сега предстои разглеждането на доклада на прокуратурата и преглед на мярката за неотклонение. Според вътрешния министър броят на нарушенията показва, че има контрол, като според него той дори е завишен три пъти през последните две години.\"И това е видно и от постъпленията, които влизат в държавния бюджет от наложените глоби\", допълни той. По време на парламентарния контрол още стана ясно, че тече проверка на дирекция \"Вътрешна информация\" за изтекла информация от служители на МВР към трети лица за самоличността на ученика от Пловдив, обвинен в тероризъм.\"Искам да уверя, че на брифинги на представители на МВР не са предоставяни лични данни, свързани с този случай\", заяви той.", "date": "2019.06.28", "title": "Младен Маринов: Шофьорът, убил пешеходка край с. Български извор, е с 15 нарушения"}
{"url": "https://offnews.bg/drugi/12-godishna-handbalistka-se-bori-s-tumor-v-mozaka-706309.html", "text": "Българската федерация по хандбал отправи апел за помощ към всички добри хора да обединят усилия и да помогнат на едно болно дете. Става въпрос за 12-годишната Никол, която е състезателка на ХК “Свиленград”.Момичето се бори с тумор в мозъка, а за лечението й в Истанбул за нужни 60 000 лева - сума, която е непосилна за нейното семейство.В подкрепа на Никол има поставени кутии за събиране на средства в магазин “Жанет”, Нон стоп “Спайдер”, Спортна зала Свиленград, Магазин “Алес” в града.Ако не сте от Свиленград, но искате да помогнете на болното дете, можете да го направите с паричен превод на посочената банкова сметка!ЦКБBIC: CECBBGFSIBAN: BG20 CECB 9790 1087 3091 01", "date": "2019.06.28", "title": "12-годишна хандбалистка се бори с тумор в мозъка"}
{"url": "https://offnews.bg/medii/shefat-na-radio-sofia-e-noviat-generalen-direktor-na-bnr-706308.html", "text": "СЕМ избра днес директора на Радио София Светослав Костов за генерален директор на БНР.Така медийният регулатор избра да не дава нов мандат на досегашния генерален директор и участник в конкурса Александър Велев.Светослав Костов получи 3 гласа от членовете на СЕМ, а Митко Димитров, отново кадър на Радио София - 2 гласа.За Костов гласуваха Бетина Жотева, Розита Еленова и София Владимирова.Митко Димитров беше подкрепен от Иво Атанасов и от Ивелина Димитрова.Останалите участници в конкурса бяха Валерий Тодоров, Даниела Манолова и Александър Велев.Новият генерален директор ще управлява БНР в следващите 3 години.", "date": "2019.06.28", "title": "Шефът на Радио София е новият генерален директор на БНР"}
{"url": "https://offnews.bg/obshtestvo/kmetitca-ot-parizh-sofia-izglezhda-po-zelen-grad-706325.html", "text": "Възможностите за сътрудничество в сферата на икономиката, екологията, транспорта, културата и подобряването на градската среда обсъдиха представители на ръководството на Столична община, на френски общински дружества и кметове от френски градове. Те са на посещение в България по инициатива на Националната федерация на общинските дружества във Франция. За всички нас е важно да обменяме добри практики с колеги от Европа. Предизвикателствата са сходни, има различни решения и идеи, от които ние можем да се поучим, каза при откриването на работната среща кметът на София Йорданка Фандъкова. Пред френската делегация беше представена дейността на основните общинските агенции и дружества, възможностите за инвестиции в столицата, политиките в сферата на екологията и подобряване качеството на атмосферния въздух, развитието на обществения транспорт и подобряването на градската среда.„Проблемите и задачите пред нашите градове са идентични - развитие на икономиката, културата и предизвикателствата пред екологията“, заяви Жан - Леон Дюпон – почетен директор на Националната федерация на общинските предприятия във Франция. Представителите на организацията, в която са обединени над 1300 предприятия и дружества от цялата страна, се поинтересуваха от начините на управления на общинските фирми в София, от развитието на градския транспорт и алтернативните начини за придвижване, както и от националните политики в сферата на опазване паметниците на културата.За разлика от Париж, София ни изглежда по-зелен град. Ние имаме сериозни проблеми и с дъждовната вода, която не се оттича и причинява щети на сградите и метрото, сподели кметицата на 20-ти район в Париж Фредерик Каландра и попита главния архитект на София арх. Здравко Здравков как се решава този въпрос. По отношение на екологията той обясни, че за съжаление, столицата ни е първо място по брой на автомобили на глава от населението в Европа.Колата за нас означава престиж, ползваме я за пазарска чанта и чадър, но поколението на моя 16-годишен син е това, което не вярва, че притежанието на автомобил е семейна ценност“, каза арх. Здравков. Той, председателят на комисията по околна среда към СОС Лорита Радева и директорът на ЦГМ Христиан Петров представиха мерките, които се взимат за намаляване на трафика в града, алтернативните възможности за придвижване и подобряване качеството на атмосферния въздух, заложени в дългосрочната стратегия за управление на кмета Йорданка Фандъкова. ", "date": "2019.06.28", "title": "Кметица от Париж: София изглежда по-зелен град"}
{"url": "https://offnews.bg/futbol/uejn-ruuni-matira-vratar-ot-mls-s-gol-zad-tcentara-video-706306.html", "text": "Бившият нападател на Манчестър Юнайтед Уейн Рууни за пореден път привлече вниманието на футболните фенове с атрактивен гол.Играчът се разписа от собствената си половина на полето в мач на Ди Си юнайтед от МЛС. В десетата минута на срещата той получи топката, видя, че вратарят на Орландо Сити е излязъл, и с хирургически точен удар го прехвърли.Рууни разказа, че няколко минути по-рано е видял, че стражът на съперника седи по-напред и си е помислил, че ако има възможност, ще си пробва късмета от далечно разстояние.\"Той вероятно беше излязъл по-напред от нормалното, защото те държаха топката. След като я изгубиха, тя попадна на пътя ми. Веднага знаех, че ще стрелям, и за радост, улучих\", каза нападателят.След фамозното попадение в социалната мрежа Туитър се появи любопитен коментар от фен на Юнайтед, който гласи: \"Трябваше да запазим Рууни, вместо да взимаме Златан #GlazersOut\".Интересното е, че бившият английски национал има по един такъв гол за всеки отбор, чийто цветове е защитавал. През сезон 2013/2014 тогавашният нападател на Манчестър Юнайтед  вгорчи живота на Уест Хям. Преди две години футболистът отново вгорчи живота на \"чуковете\", след като се разписа с изстрел зад центъра за Евертън.   ", "date": "2019.06.28", "title": "Уейн Рууни матира вратар от МЛС с гол зад центъра (видео)"}
{"url": "https://offnews.bg/obshtestvo/v-kavarna-shte-ima-pravoslaven-dzhulaj-706344.html", "text": "С благословението на Варненския и Великопреславски митрополит Йоан в Каварна ще има Православен Джулай,  става ясно от плакат, разпространен в социалните мрежи.  Православният Джулай ще започне в неделя в 17 ч. с \"Празнична вечерня\" в каварненския храм \"Св. Успение Богородично\".Рано в 5 ч. сутринта на 1 юли е предвидено литийно шествие към нос Чиракмана, а в 6 ч. започва празнична литургия в древната базилика \"Св. Св. безср. Козма и Дамян\".\"В последните години на 1 юли се включват най-много хора – и от Варна, и от Добрич. Събираме се не за светското празнуване на джулай, а по християнски, църковен повод. На 1 юли ние честваме паметта на пострадалите в Рим свети безсребреници Козма и Дамян, а също така и пренасянето на мощите на преп. Йоан Рилски Чудотворец от Търново в Рилския манастир. Но има други двама свети лечители Козма и Дамян, асирийски, които празнуваме на 1 ноември. Ние не знаем на кои от тях е наречен храмът на върха, на запазения каменен надпис от 6 век не е уточнено, но ние се събираме преди всичко заради нашия Господ и Спасител Иисус Христос. Изгревът си е изгрев. Ние пеем прослава на Слънцето на Правдата и изгрева го посрещаме в молитва заедно.\" - заявява през 2018 г. протойерей Василий Селемет от храм „Св. Успение Богородично” в Каварна, Иначе Джулай Морнинг е традиция за посрещане на изгрева на 1 юли в България, свързана с хипи движението. Името на празника се свързва с известната песен July Morning на „Юрая Хийп“ от 1971 г. На всеки 30 юни срещу 1 юли много хора се събират по българското крайбрежие на Черно море, за да посрещнат заедно изгрева.", "date": "2019.06.28", "title": "В Каварна ще има Православен Джулай"}
{"url": "https://offnews.bg/tenis/grigor-dimitrov-zapochva-sreshtu-frantcuzin-na-uimbaldan-706310.html", "text": "Първата ни ракета Григор Димитров ще се изправи срещу 85-ия в света французин Корентен Муте в първия кръг на третия за годината турнир от Големия шлем \"Уимбълдън\".Двамата не са играли досега, а за Муте се знае, че е на 20 години, висок е 175 см и играе с лявата ръка.При успех във втори кръг Григор може да се срещне отново с канадската тенис сензация Феликс Оже-Алиасим, който го победи в Куинс.Преди това обаче канадецът трябва да се справи с Вашек Поспишил в първи кръг.", "date": "2019.06.28", "title": "Григор Димитров започва срещу французин на Уимбълдън"}
{"url": "https://offnews.bg/politika/nedovolstvo-v-bsp-zaradi-zhablianov-ne-se-e-poiavil-v-pase-za-da-br-706337.html", "text": "Председателят на форум \"България - Русия\" и член на Националния съвет на БСП Светлана Шаренкова разкритикува отсъствието на Валери Жаблянов на провелото се преди няколко дни заседание на ПАСЕ, на което се решаваше въпросът дали Русия да бъде върната обратно в организацията.\"Русия е върната в тази международна организация благодарение на Франция, на Италия, Германия - на големите европейски държави. Защо България се ската? Защото България може би винаги закъснява и чака големите да решат\" - заяви Шаренкова пред БНР.По думите й министър-председателят може би не е бил наясно с това, че България трябва да гласува на заседанието и не е дал своите указания.\"Моята претенция обаче е по отношение на партията, в която аз членувам - БСП и нейния представител в ПАСЕ Валери Жаблянов, който доколкото разбрах, просто не е отишъл на това гласуване, което е важно гласуване и партията е можела да бъде представена от другите двама представители - Анелия Клисарова и Явор Божанков, които са му заместници и представляват депутатския корпус на БСП\", обясни Шаренкова.Според нея не е справедливо да се хвърля вина върху партията, тъй като БСП е първата европейска партия, която още 2014 година, на свой конгрес, е взела решение, че ще се бори против санкциите срещу Русия.", "date": "2019.06.28", "title": "Недоволство в БСП заради Жаблянов - не се е появил в ПАСЕ, за да брани Русия"}
{"url": "https://offnews.bg/obshtestvo/dragichevo-i-mala-koria-se-razbraha-za-patia-prez-vladaia-vse-pak-pro-706315.html", "text": "В пиковите дни и часове се запазва реверсивното движение по пътя през Владая. Това е резултатът от инициираната от Агенция „Пътна инфраструктура“ работна среща, в която участваха представители на инициативните комитети от Драгичево и Мала Кория по повод организацията на движение по този път, съобщиха от АПИ. В срещата участваха и кметовете на район Витоша Теодор Петков и на Драгичево Виктор Викторов. Пътната агенция предложи в диалог с двата инициативни комитета да се реши въпросът, защото е неприемливо две съседни населени места, които са на разстояние около 9 км едно от друго, да не могат да постигнат съгласие и жителите на Драгичево да искат реверсивно движение, с което се осигуряват две ленти за движение за София сутрин в пиковите дни и часове, а жителите на Мала Кория да настояват то да се премахне.Обсъдихме всички възможни варианти и решихме временното реверсивно движение, което се регулира ръчно, да се запази през летните месеци в пиковите дни и часовете с най-интензивен трафик сутрин и вечер, когато много хора пътуват към и от столицата. Тази организация ще бъде през летните месеци до изграждането на електронната система за регулиране на реверсивно движение. Очаква се тя да бъде готова най-късно до края на годината, съобщи инж. Иван Досев, член на УС на АПИ.Ежедневно по пътя през Владая преминават около 26 500 моторни превозни средства на денонощие, а след ремонта на пътя и осигуряването на две ленти в посока в дните с интензивен трафик той е нараснал с около 2 500.", "date": "2019.06.28", "title": "Драгичево и Мала Кория се разбраха за пътя през Владая, все пак протест ще има"}
{"url": "https://offnews.bg/zdrave-i-krasota/kogo-hapiat-komarite-706303.html", "text": "Не всички сме еднакво вкусни за комарите. Какво привлича жилещите насекоми, обяснява публикация в medikforum. Хората с повишени нива на кръвната захар. Оказва се, че комарите предпочитат „сладката“ кръв, затова атакуват тези от нас, които по-често консумират сладки храни. В групата на застрашените са и диабетиците.Спортистите. В организма им по-активно се изработва млечна киселина, която е примамлива за комарите.Хората с наднормено тегло. Въглеродният диоксид привлича жилещите насекоми, а пълните хора отделят по-голямо количество от този газ.Хората с кръвна група 0. Изследване, публикувано в списание „Медицинска ентомология“ през 2004 г., показва, че комарите предпочитат тази кръвна група пред останалите. Учените установяват също, че 85% от хората имат гени, благодарение на които организмът подава сигнали, чрез които кръвосмучещите насекоми разпознават кръвната група на жертвите си.Хората в черно. В резултат на проучвания, ентомолозите от университета във Флорида установяват, че при избора на жертва комарите използват не само обонянието, но и зрението си. Оказва се, че тези насекоми различават черния, синия и червения цвят. Затова и най-често нападат хората облечени в такива цветове.Хората, които по-често консумират алкохол. Спиртните напитки повишават телесната температура, а кожата започва да отделя химични вещества, които привличат комарите.Бременните жени. Бъдещите майки по правило имат по-висока телесна температура. Кръвта им циркулира по-интензивно, а повишената температура и интензивният кръвоток привличат жилещите насекоми.Хората, които се потят по-обилно. За да се възпроизвеждат, комарите имат нужда от вода. Затова особено силно ги привличат зоните с повишена влажност. Подобна зона може да бъде тази част на тялото, която е обилно покрита с пот.", "date": "2019.06.28", "title": "Кого хапят комарите"}
{"url": "https://offnews.bg/temida/obviniha-politcaia-razprostraniaval-droga-kriel-tabletkite-v-absorba-706313.html", "text": "Полицаят, арестуван за разпространение на амфетамини в София, вече е с обвинение. Той е задържан за 72 часа, а прокуратурата ще поиска да остане за постоянно в ареста. 26 годишният служител на 4-то районно управление е уличен в извършването на три сделки с продажба на амфетамини. Той бе задържан вчера в района на кв. Лагера в момент на осъществена сделка за 50 таблетки дрога. Според събраните до момента данни, това е трета поред сделка на полицая. За разлика от предишните два случая, в които задържаният лично е давал наркотичното вещество, в този той е оставил на разстояние от автомобила си стоката и е изчакал в колата получаването й, обясни градският прокурор Емилия Русинова. В хода на проведените претърсвания в жилището, в което полицаят е живеел под наем, в абсорбатор са открити и иззети още 200 таблетки от въпросните наркотични вещества – амфетамин и екстази. Намерени са още тефтер, на който задържаният е записвал имена на клиенти и дати на продажбите, както и парични средства, получени от предишни продажби. Случаят доказва, че автоимунните системи в МВР работят, заяви категорично заместник-главният секретар на МВР гл. комисар Георги Арабаджиев . По думите му, по конкретния сигнал се е работило от три месеца, осъществена е много добра комуникация между съответните полицейски управления, СДВР и дирекция „Вътрешна сигурност“, които са предприели единствените законни мерки. Той посочи, че задържаният полицейски служител е бил назначен като стажант в МВР през 2016 г. , а година по-късно постъпва в \"Охранителна полиция\" на Четвърто РУ. До този момент срещу него не е имало наказания, не е имал и видими отклонения от нормалната си полицейска дейност, не е показвал по-висок стандарт на живот.", "date": "2019.06.28", "title": "Обвиниха полицая, разпространявал дрога, криел таблетките в абсорбатора си (снимки)"}
{"url": "https://offnews.bg/bojni/stanimira-petrova-se-klasira-za-finala-na-igrite-v-minsk-706322.html", "text": "Добрите новини от европейските игри в Минск продължават да идват. Световната ни шампионка по бокс Станимира Петрова се класира за финала в категория до 57 килограма.Бългрката стигна до драматична победа с 3:2 съдийски гласа двубоя си от полуфинала срещу холандката Джемима Бетриан. Станимра имаше превес в първите две части, но в последната малко свали гарда и това даде надежди на съперничката й за обрат.За щастие Петрова не позволи това да се случи и след 29:28, 28:29, 29:28, 29:28 и 27:30 точки тя триумфира в срещата.В битката за златния медал в категорията срещу българката ще се изправи ирландката Микаела Уолш. Тя също се наложи с 3:2 съдийски гласа над рускинята Дария Аврамова. Петрова ще излезе в битката за титлата утре.Даниел Асенов пък се наложи над Яфай Галал (Великобритания) с 3:2 съдийски гласа в полуфинала и също ще се бори за златото.А по-късно на ринга ще излезе и Габриела Димитрова (51 кг) в битка за място на финал.", "date": "2019.06.28", "title": "Станимира Петрова се класира за финала на игрите в Минск"}
{"url": "https://offnews.bg/kultura/armejskiat-orkestar-na-sasht-sviri-hitove-na-bionse-i-lejdi-gaga-pred-706314.html", "text": "Безплатен концерт на лятната сцена на НДК на 1 юли, от 19,30 часа, ще изнесе Армейският оркестър на САЩ в европа по случай деня на независимостта.Оркестърът идва по покана на посолството на САЩ, а концертът ще е безплатен за публиката. Тя ще види изпълненията на хитове на Бионсе, Бруно Марс, Лейди Гага, Макълмор и други.Посолството на САЩ ще предложи безплатно и типичните за американския национален празник храни - хот дог и сладолед - до изчерпване на количествата.Двайсет музиканти и певци от Въоръжените сили на САЩ в Европа пристигат в България от Зембах, Германия. Сформиран през 1940 г., оркестърът, заедно с войнишкия хор на Въоръжените сили на САЩ в Европа, е най-голямото музикално формирование извън пределите на самите Съединени американски щати и е основен армейски музикален посланик в Европа. Войници от всички армейски формирования преминават специална селекция, за да представят Америка посредством музиката, като изпълняват хитове от различни музикални периоди и стилове – съвременни радио класации, Бродуейски мюзикъли и други.", "date": "2019.06.28", "title": "Армейският оркестър на САЩ свири хитове на Бионсе и Лейди Гага пред НДК за 4-ти юли"}
{"url": "https://offnews.bg/futbol/datchanka-i-shvedka-pokazaha-liubovta-si-na-terena-706318.html", "text": "На гореща любовна сцена станаха свидетели зрителите на световното първенство по футбол за жени във Франция.Нападателката на Дания Пернила Хардер направи всичко по силите си, за да достигне до приятелката си Магдалена Ериксон, която играе за отбора на Швеция.По принцип хомосексуалните връзки в женския футбол не са табу, а доста често срещано явление и никой не остана изненадан от станалато.За да преодолее стюардите, Хардер облече екип на Швеция и така ги заблуди, че е част от отбора. Тя качи снимка от случката и успокои феновете на Дания, че няма да става шведка.\"Какво ли не правиш заради любовта. Не ми се сърдете, Дания остава за мен №1\", написа Хардер.Шведките са на 1/4-финал на световното, докато Дания не успя да се класира на форума.", "date": "2019.06.28", "title": "Датчанка и шведка показаха любовта си на терена"}
{"url": "https://offnews.bg/112/goliam-pozhar-v-ruse-plamna-uchilishtna-sgrada-706283.html", "text": "Голям пожар избухна тази нощ в Русе, пламна училищна сграда в кв. Средна кула, съобщи Пламъците са обхванали част от масивната постройка и са се разпространили до покрива. На място са били изпратени пет пожарни коли. Докато се овладее ситуацията, токът в целия квартал е бил спрян. Не са пострадали хора.След потушаването на пожара е видно, че покривът е напълно унищожен, изгорели са мебели и дървеният паркет.Сградата е общинска. В нея до 2006 г. има училище. То е затворено, а сградата - зазидана. Въпреки това в нея живеят клошари.Предстои оглед от пожарна и полиция. Той трябва да даде яснота откъде е тръгнал огънят.", "date": "2019.06.28", "title": "Голям пожар в Русе: пламна училищна сграда"}
{"url": "https://offnews.bg/ikonomika/zapochna-sreshtata-na-g-20-v-osaka-706289.html", "text": "Срещата на върха на 20-те водещи икономики в света започна днес в японския град Осака.Министър-председателят на Япония Шиндзо Абе приветства всеки от лидерите преди традиционната обща снимка. След снимката държавните глави и правителствените ръководители започнаха дебати под председателството на домакина Шиндзо Абе, от двете страни на когото седнаха президентите на САЩ и Китай Доналд Тръмп и Си Цзинпин, звездното дуо на форума на Г-20, отбеляза БТА.Японският премиер призова лидерите от групата да отправят категорично послание в подкрепа на \"свободна и честна\" търговия.На откриването на двудневната среща Абе каза, че Япония ще насърчава подобряване на системата на многостранната търговия и преговори за споразумения за икономическо сътрудничество.Днес искам да обсъдя с лидерите мерки, с които да направим по-нататъшна стъпка към реформа в Световната търговска организация, каза той.", "date": "2019.06.28", "title": "Започна срещата на Г-20 в Осака"}
{"url": "https://offnews.bg/obshtestvo/maia-manolova-chaka-prezidenta-i-vitcepremiera-donchev-za-mashinnoto-g-706286.html", "text": "Как да бъде успешно машинното гласуване на местни избори 2019?, е темата на дискусията, която омбудсманът Мая Манолова организира днес на ул. „Георг Вашингтон“ № 22.Форумът е провокиран от анализите на ЦИК и на Обществения съвет към ЦИК за проведените европейски избори и констатираните проблеми и несъвършенства при организацията на машинното гласуване на 26 май 2019 г. Идеята на омбудсмана е да се дискутират причините за проблемите и тяхното възникване, както и да се начертаят конкретни мерки за преодоляването им чрез своевременно мобилизиране на всички отговорни институции, натоварени с организационно-техническата подготовка за следващите местни избори през октомври. Във вторник Манолова предупреди, че има подозрение за започването на кампания за премахване на машинното гласуване, в която се включват организатори на изборите, различни експерти, свързани с Централната избирателна комисия.Поканени на форума са всички заинтересовани – президентът на Република България, ЦИК, Общественият съвет към ЦИК, народните представители от парламентарната комисия по правни въпроси към НС, представители от отговорните институции – вицепремиерът Томислав Дончев, министрите на вътрешните работи и на регионалното развитие и благоустройството, Главна дирекция „Гражданска регистрация и административно обслужване“, Националното сдружение на общините в Република България, „Информационно обслужване“ АД, Асоциация „Прозрачност без граници“, Движение „България на гражданите“, Институт за развитие на публичната среда, „Сиела норма“ АД, експертите, които са сертифицирали машините, представители на академичната общност, наблюдатели, граждани, анализирали резултатите от изборите и др.  ", "date": "2019.06.28", "title": "Мая Манолова чака президента и вицепремиера Дончев за машинното гласуване"}
{"url": "https://offnews.bg/politika/shte-se-kandidatira-li-maia-manolova-za-kmet-na-sofia-zavisi-706304.html", "text": "Омбудсманът Мая Манолова все още няма решение дали ще се кандидатира за кмет на София, като то зависи и от развитието на законодателните инициативи, които е подела. Това заяви самата тя в Народното събрание пред журналисти днес. Манолова за пореден път се обяви в подкрепа на машинното гласуване, като според нея установените неточности от машинния вот на Европейските избори са резултат от начина, по който СИК брои гласовете. Тя коментира, че управляващите се опитват да премахнат машинното гласуване със спорни аргументи, въпреки че гласоподавателите очевидно го искат.\"Резултатите от машинното гласуване показват, че не машините бъркат при броенето и отчитането на резултатите, а секционните избирателни комисии. В над 1100 секционни избирателни комисии неправилно е отчетен резултатът, който гражданите са дали за различни партии и за определени кандидати с преференции\", подчерта тя.В образеца на протокол ЦИК не е оставила графи за паралелно отразяване на машинния вот, което е довело до проблеми при преброяването, заяви Манолова.\"С просто око може да се провери как в определени секции машинните гласове са повече от сбора на хартиените гласове. Което показва, че проблемът не е в машинното гласуване, а в начина, по който СИК брои. Всъщност машините разобличиха хората в СИК\", коментира тя.Според нея при Европейските избори тези неточности не са оказали огромно влияние, но биха могли при предстоящите местни, ако не бъдат поправени.След въпрос дали ще се кандидатира за кмет на София, тя отговори: . Днес Манолова дойде в Народното събрание с касетки с череши, с които почерпи депутати и журналисти.\"Тук съм, за да спазя традицията и да почерпя с череши и да подсетя депутатите, че има законопроекти, които са важни за българските граждани. Нямам такова решение към този момент. Зависи, включително и от развитието на законодателните предложения, които съм отправила към народните представител. Става въпрос за проекта за ограничаване на свърхправомощията на банките и на монополите в съдебната фаза, в закона за частния фалит, за хората с увреждания\", допълни тя. ", "date": "2019.06.28", "title": "Ще се кандидатира ли Мая Манолова за кмет на София? 'Зависи'"}
{"url": "https://offnews.bg/futbol/milan-izhvarcha-ot-futbolna-evropa-706319.html", "text": "Спортният арбитражен съд в Лозана изхвърли италианския гранд Милан от международните турнири през новия сезон.Това стана факт, след като \"росонерите\" завършиха пети през миналия сезон в Серия А и трябваше да се подвизават в Лига Европа, но сключиха сделка с УЕФА и отборът няма да играе във втората по сила надпревара на Стария континент.Tака мониторингът над клуба за нарушаване на правилата за финансов феърплей отпада. По този начин шефовете на Милан изчистват прегрешенията си от периода 2015-2018 година.Мястото на \"росонерите\" ще бъде заето от Торино. Рома пък стартира участието си в Лига Европа директно от груповата фаза.Припомняме, че през декември 2018 г. УЕФА глоби Милан с 12 млн. евро. Сумата се полагаше от наградните фондове, но така и не стигна до касите на \"Сан Сиро\".", "date": "2019.06.28", "title": "Милан изхвърча от футболна Европа"}
{"url": "https://offnews.bg/tehnologii/dizajnerat-na-iphone-napuska-apple-706285.html", "text": "Дизайнерът на iPhone напуска Apple, съобщи самият той в интервю за в. The Financial Times.Сър Джонатан Айв е британецът, който повече от две десетилетия помага за превръщането на технологичната компания в най-ценната в света. Той е дизайнерът на iMac, iPod и iPhone.Айв напуска по-късно тази година, за да основе своя криейтив фирма под името LoveFrom и първи клиент - Apple.Сега е подходящото време да направя тази промяна, коментира той.\"Ролята му в съживяването на Apple не може да бъде преувеличавана\", коментира главният изпълнителен директор Тим Кук, цитиран от Би Би Си.Но напускането му идва по време на големи промени в технологичния гигант - отбелязва Би Би Си. Директорът за търговията на дребно Анджела Ахрендс подаде оставка през април и инвеститорите се тревожат от възможен спад в продажбите на \"Айфон\"-и.В изявление сър Джонатан заявява: \"След близо 30 години и безброй проекти, съм най-гордият от работата, която свършихме, за да създадем дизайнерски екип, методи и култура в Apple, които са без конкуренция\".", "date": "2019.06.28", "title": "Дизайнерът на iPhone напуска Apple"}
{"url": "https://offnews.bg/politika/fandakova-obshtinski-savetnitci-i-ombudsmanat-podvezhdat-horata-pup-706284.html", "text": "Подалият оставка шеф на строителния надзор в София Влади Калинов го направи заради терасата на Пламен Георгиев. За мен доверието е изключително важно и независимо че собственикът е купил покрива в този вид още през 2007 г., това не е повод да не бъдат разрушени незаконните постройки. Това заяви столичният кмет Йорданка Фандъкова по Нова тв. Работила съм винаги по този начин, разделяла съм се с хора, които са работили добре, но са направили грешка, каза кметът.Когато взема решение дали ще се кандидатирам за нов мандат, ще го обявя, отговори на въпрос за бъдещите си политически намерения Фандъкова. Кампаниите винаги са в негативен план и независимо дали аз ще бъде кандидат на ГЕРБ, кампанията на партията ни ще бъде с идеи какво да се направи по-добре. Тя обясни, че исканията на протестиращите граждани, подкрепени от съветници от БСП и ДСБ, както и от националния омбудсман Мая Манолова, Столичният общински съвет да не приема повече ПУП-ове, е подвеждане на хората. Защото именно Подробните устройствени планове са начин да бъдат върнати раздадени в миналото общински имоти или да се спрат нови строежи. Аз съм за това СОС да спре произнасянето по устройствени планове, които се отнасят до мащабно строителство и до унищожаването на малкото останали зелени площи, детски площадки, градинки, междублокови пространства. Даже бих разширила това искане – подобна забрана за произнасяне от страна на Общинския съвет за унищожаване на части от зелената система на столицата, трябва да се разпространят и върху работата на следващия Общински съвет, обяви вчера омбудсманът Мая Манолова  пред общината на \"Обединена София\". Най-големите проблеми на големите ремонти в София, в това число и на Граф Игнатиев, е в проектите, допълни Фандъкова. Все още Графа не е въведен в експлоатация, има възможност и за нови санкции, стана ясно от думите на кмета. Планът за Борисовата градина ще стане готов, когато го приема СОС - ако проектантът не приеме , ще настоявам това да направи Столичният общински съвет, каза Фандъкова. Тя припомни за лятната къпалня \"Мария Луиза\" и Летния театър от времето на сините и подчерта, че с ПУП на Борисовата се отнеме възможността на частните собственици да правят друго, освен да отворят басейните. Презасторяването в някои квартали на София е много сериозен проблем, който съществува от десетилетия. Беше допуснато връщането на земи в междублокови пространства, в дворове на училища и детски градини и в парковете, заяви още кметът. Тя допълни, че за никого не са тайна частните терени в Южен парк, които съществуват от десетилетия. Смея да твърдя, че съм участник в решаването на тези казуси. Като кмет съм поискала от Народното събрание спиране и посочване на краен срок за връщане на земеделски земи. За съжаление все още няма такова решение, но аз призовавам политиците да подкрепят това предложение\", коментира още Фандъкова.", "date": "2019.06.28", "title": "Фандъкова: Общински съветници и омбудсманът подвеждат хората, ПУП-овете спират нови строежи"}
{"url": "https://offnews.bg/sviat/frantcia-dnes-zhegata-mozhe-da-schupi-rekord-otnel-zhivota-na-stotit-706287.html", "text": "Жегите във Франция днес може да счупят рекорда на всички времена за страната. Той е 44.1 градуса на сянка и отне живота на стотици хора през 2003 година. В отговор властите засилиха ограниченията върху използването на вода в борбата с ефекта от горещините и отправиха препоръки към населението. Стотици училища остават затворени.Френската национална метеорологична служба активира червен код за много опасно време в четири южни региона, докато повече от засегнатите страни запазват предпоследния по степен оранжев код.Очаква се в Южна Франция температурите днес да достигнат 42 до 45 градуса.Увеличават се обажданията в Спешна помощ заради влошено здравословно състояние на хора в жегите.Властите призовават хората да избягват \"рисковото\" поведение навън, като например да оставят деца в колите си или да спортуват на открито през деня.Континентът преживява екстремно високи температури заради горещ въздух, идващ от Северна Африка. Германия, Франция, Полша и Чехия регистрираха най-високите температури през юни тази година. В Испания пожарникари се борят с най-тежките пожари в Каталуния от 20 години насам.Учените се тревожат, че рязкото затопляне има сериозно влияние върху стабилността на климата на планетата.", "date": "2019.06.28", "title": "Франция: днес жегата може да счупи рекорд, отнел живота на стотици"}
{"url": "https://offnews.bg/politika/putin-liberalizmat-e-ostariala-ideologia-706291.html", "text": "Либерализмът е \"остарял\" като идеология, коментира в интервю преди срещата на лидерите на Г-20 руският президент Владимир Путин.Идеологията, подкрепяща западните демокрации в продължение на десетилетия, надживя своята цел, допълни той.За сметка на това, руският лидер каза хубави думи за възхода на национализма в Европа и Америка, защото според него мултикултурализмът вече не е жизнеспособен.Изказването му е от интервю за \"Файненшъл таймс\".\"Либералите просто не могат да диктуват нищо на никого\", добавя той.Според руския държавен глава либерализмът е в противоречие с \"интересите на огромното мнозинство от населението\". Той насочи вниманието към германския канцлер Ангела Меркел, която позволи на голям брой бежанци да се установят в Германия.\"Тази либерална идея предполага, че нищо не трябва да се прави. Че мигрантите могат да убиват, ограбват и изнасилват безнаказано, защото техните права като мигранти трябва да бъдат защитени\", коментира Путин.По думите на 66-годишния президент Русия \"няма проблеми с ЛГБТ хората... но някои неща ни изглеждат прекомерни\"- \"те твърдят, че сега децата могат да имат пет или шест роли на пола\", продължава той. \"Нека всички да бъдат щастливи, нямаме проблем с това. Но това не трябва да засенчва културата, традициите и традиционните семейни ценности на милиони хора, съставляващи основното население.\"В интервюто Путин казва добри думи за американския президент Доналд Тръмп, който според него е \"талантлив човек\" и знае как да се обръща към избирателите. В същия момент руският лидер критикува Америка за нейния едностранчив подход, заради който според него продължава търговската война между САЩ и Китай.Председателят на европейския съвет Доналд Туск коментира, че е дълбоко несъгласен с тезата на Владимир Путин за либерализма.\"Който твърди, че либералната демокрация е остаряла, значи твърди също, че свободите са остарели, че върховенството на закона е остаряло и че правата на човека са остарели\", каза Туск.\"Това, което намирам за наистина остаряло, е авторитаризмът, култът към личността, властта на олигарсите, дори и понякога да изглеждат ефективни\", добави той.", "date": "2019.06.28", "title": "Путин: Либерализмът е остаряла идеология"}
{"url": "https://offnews.bg/politika/petar-vitanov-timermans-triabva-da-bade-predsedatel-na-ek-706292.html", "text": "Ще взема участие в Комисията по транспорт като титуляр и комисията ЛИБЕ - Комисия по граждански свободи, правосъдие и вътрешни работи като заместник. Имаме хора в доста комисии от нашата делегация.Това заяви евродепутатът от „БСП за България” Петър Витанов пред БНТ. По думите му той има възможността да ползва опита на всички бивши ръководители на делегацията и не се чувства сам на ръководната позиция. Витанов изтъкна, че направленията на работата в ЕП са две – националният интерес от едната страна и партийният - от друга. „По отношение на транспорта – хубаво е, че повече българи имат възможност да бъдат в тези комисии. Това означава по-широко представителство, а секторът формира много голяма част от брутния вътрешен продукт. Не можем да си позволим българските превозвачи да бъдат ощетени. Имаме стратегия за действие, имаме по-добра конфигурация в Европейския парламент, ще има нов председател на ЕК и нови координатори, което дава перспектива за промяна на мнението”, коментира още Петър Витанов.По повод избора на председател на Европейската комисия, Витанов заяви: „Такъв случай досега Европейският съюз не познава – това е „цугцванг”, защото не виждам полезен ход. Обединява ни разбирането, че трябва да вървим към избор на председател на Комисията, което е може би най-важният пост в Европа -избор от шпиц-кандидатите, тъй като това е гласувано в ЕП още в рамките на предходния мандат и тези кандидати може би допринесоха и за по-високата избирателна активност в Европа – не за България. Европа има нужда от по-социално измерение, от друга насока. Социалният елемент сякаш отсъства”.  „Безусловно това е нашата цел – социалист, Франс Тимерманс, да бъде председател на ЕК”, заключи Витанов.", "date": "2019.06.28", "title": "Петър Витанов: Тимерманс трябва да бъде председател на ЕК"}
{"url": "https://offnews.bg/112/mvr-tarsi-otkade-e-izteklo-v-mediite-imeto-na-momcheto-zadarzhano-za-706296.html", "text": "До понеделник ще е ясно дали от МВР е изтекла информация за името на момчето от Пловдив, обвинено в тероризъм, каза вътрешният министър Младен Маринов от парламентарната трибуна в отговор на въпрос. Той беше категоричен, че не само МВР е работило по разкриването по този случай.Министърът поясни, че Дирекция \"Вътрешна сигурност\" в момента прави проверка по случая.Маринов заяви, че действията на МВР били навременни, защото е била предотвратена възможност да бъде взривена бомба.Ученик от Пловдив бе задържан за подготовка на терористичен акт, след като в дома му бяха намерени материали за самоделни бомби. МВР съобщи, че момчето е било вербувано през интернет от Ислямска държава. До него стигнали по сигнал на негов познат.", "date": "2019.06.28", "title": "МВР търси откъде е изтекло в медиите името на момчето, задържано за тероризъм в Пловдив"}
{"url": "https://offnews.bg/razsledvane/naj-vazhniat-izpit-za-priem-v-5-klas-v-smg-mozhe-da-e-bil-komprometir-705990.html", "text": "Най-важният изпит за приема в 5. клас в Софийската математическа гимназия може да е бил компрометиран. Едни и същи хора са съдружници в школата, която подготвя срещу заплащане кандидати за СМГ, автори са на задачите за състезанието с най-голяма тежест в бала - \"Откриване на млади таланти\" (ОМТ) - и са проверявали изпитните работи. Всички те са подписали декларации за отсъствие на конфликт на интереси.СхематаОт години стотици деца се подготвят за кандидатстване в СМГ чрез платените съботни курсове на учители по математика от училището. През 2017 г. те създават фирма, която провежда часовете си в сградата на гимназията и използва името ѝ. Казва се \"СМГ учители\" ООД и включва 25 души, видно от системата \"Дакси\".Работата им обаче не приключва с подготовката за балообразуващите състезания.След провеждането на ОМТ тази година OFFNews получи сигнал, че едни и същи учители на трудови договори в СМГ са подготвяли деца чрез \"СМГ учители\" и са били включени в националната комисия за организиране и провеждане на състезанието. Нейно задължение е изготвянето на задачите, проверката и оценяването на работите на ученици и изготвяне на класиранията.Решихме да проверим твърдението, тъй като истинността му би могла да компрометира състезанието и, съответно, класирането за прием след 4. клас в СМГ.На 27 май 2019 г. поискахме от Министерството на образованието и науката копие от заповедта на министър Красимир Вълчев за определяне на състава на националната комисия за организиране и провеждане на математическото състезание \"Откриване на млади таланти\" за ученици от IV клас за учебната 2018/2019 г. На 6 юни получихме копието, но със заличени имена. Оказа се, че самите членове на комисията са пожелали те да не се огласяват. От Заповед №РД 09-3106/24.10.2018 г. обаче е видно, че и петимата (председател и четирима членове) са учители от СМГ.В ново запитване до МОН посочихме и имената на четирима учители, за които имахме информация, че са в националната комисия:1. Иван Вильов Симеонов2. Александър Иванов Александров3. Румяна Тодорова Караджова4. Надежда Христова БуюклиеваПопитахме:- дали МОН могат да потвърдят или отрекат, че те са в националната комисия;- ако са, дали министър Вълчев е бил информиран предварително, че същите са съдружници във фирмата \"СМГ учители\" ООД и като такива подготвят потенциални кандидати за СМГ срещу заплащане;- има ли конфликт на интереси и/или съмнение за обективното провеждане на състезанието, което е с най-голяма тежест в балообразуването, ако едни и същи хора подготвят кандидати за СМГ, съставят задачите и проверяват работите;- какви действия ще предприеме министър Вълчев и в какви срокове, ако сигналът ни се потвърди.На 21 юни получихме потвърждение от МОН, че и четиримата са в националната комисия.Ето какво отговарят от министерството:Потърсихме и позицията и на четиримата учители. На 24 юни изпратихме въпроси до тях чрез официалния имейл на СМГ. Попитахме ги дали са информирали ръководството на училището и министъра на образованието, че подготвят деца срещу заплащане, преди да бъдат предложени за членове на националната комисия, и дали са подписвали декларация за отсъствие на конфликт на интереси. До днес, 28 юни, нямаме отговори. Ако получим такива, ще ги публикуваме.Върху тазгодишното състезание \"Откриване на млади таланти\" вече бе хвърлена сянка на съмнение обективно ли е оценяването, тъй като, противно на практиката досега, . СМГ наруши графика си и просрочи обявяването, у родителите пък се породиха съмнения за скриване на освободени места.", "date": "2019.06.28", "title": "Най-важният изпит за прием в 5. клас в СМГ може да е бил компрометиран. МОН започва проверка по сигнал от OFFNews"}
{"url": "https://offnews.bg/futbol/ludogoretc-privleche-oshte-edin-afrikanetc-706294.html", "text": "Лудогорец направи пореден трансферен удар, информира официалният сайт на клуба от Разград. Шампионите привлякоха сенегалския полузащитник от Бурсаспор Стефан Баджи.Ръководствата на шампионите и тима, участвал в турската Суперлига миналия сезон финализираха трансфера в четвъртък, като в същото време Баджи мина успешно медицинските изследвания.Дефанзивният халф, който е играл още за Андерлехт и Истанбул Башакшехир, ще се влючи в тренировките на Лудогорец следващата седмица. Баджи ще бъде представен като футболист на осемкратния шампион до дни.За подписа на Баджи Лудогорец се пребори с няколко силни клуба от Европа и Азия.Преди трансферът да стане факт сенегалецът, който има 16 мача за националния тим на своята страна, бе наблюдаван дълго време от скаутите на Лудогорец и одобрен от треньора Стойчо Стоев. Стефан Баджи е петият нов футболист на шампионите тази пролет. Преди него с отбора подписаха Мавис Чибота, Дан Битон и Джордан Икоко, а от 1 юли 2019 г. влиза в сила договорът на национала от Гвинея-Бисау Жоржиньо.ТОВА Е СТЕФАН БАДЖИРоден на 29 май 1990 г. в СенегалРъст: 190 см. Тегло: 84 кг.Пост: халфЮноша на школата на Мамаду ФайеКАРИЕРА2008 Ксам-Ксам2009-11 Каса Спорт2012-13 Согндал24/02013-15 Бран49/02015-16 Истанбул Б30/02016-18 Андерлехт16/02017-18 Кайзериспор (под наем)31/12018-19 Бурсаспор29/0За националния тим на Сенегал: 16/0", "date": "2019.06.28", "title": "Лудогорец привлече още един африканец"}
{"url": "https://offnews.bg/temida/obviniha-chetirima-lihvari-ot-liaskovetc-mnogo-dokumenti-za-sobstveno-706299.html", "text": "Специализираната прокуратура привлече към наказателна отговорност четири лица за участие в организирана престъпна група за лихварство и рекет, действала на територията на Лясковец и други селища в района на Велико Търново. Участниците в групата бяха задържани на 26 юни при операция на ТСБОП-Велико Търново и Специализираната прокуратура. По време на действията по разследването бяха претърсени жилища и автомобили, извършени бяха лични обиски, както и разпити на свидетели и пострадали от престъпната дейност на участниците в групата.Намерени и иззети бяха около 40 000 лева, накити от жълт метал, незаконно притежавана пушка, множество документи за собственост, за които се предполага, че са на длъжници. Събраните до момнта доказателства сочат, че групата е действала от януари 2019 г. Предоставяла е „кредити“ на нуждаещи се в различен размер, като при забава са използвани заплахи и агресивни действия, начислявани са и наказателни лихви.Специализираната прокуратура ще внесе в Специализирания наказателен съд искане за налагане на мерки за неотклонение „Задържане под стража“ на двама от участниците и „Домашен арест“ на другите двама.", "date": "2019.06.28", "title": "Обвиниха четирима лихвари от Лясковец, много документи за собственост открити при обиските"}
{"url": "https://offnews.bg/tenis/zheni-rezhat-andi-mari-za-smesenite-dvojki-na-uimbaldan-706297.html", "text": "Бившият световен номер 1 в мъжкия тенис Анди Мъри сподели, че много негови колежки са отказали да играят с него при смесените двойки на турнира от Големия шлем \"Уимбълдън\".Британецът претърпя операция за смяна на тазобедрена става. Той се завърна с гръм и трясък, след като триумфира в Куинс при двойките.Последва загуба в Ийстборн. Той и партньорът му на двойки Марсело Мело отстъпиха с 2:6, 4:6 от колумбийските топ поставени Роберт Фара и Хуан Себастиан Кабал.На въпрос дали е получил откази от жени за смесените двойки на предстоящия голям турнир, той отговори с усмивка.\"Мога да се сетя за много такива. Попитах наистина няколко от състезателките при жените, но точно тези не искаха да се ангажират да играят и при смесените двойки, тъй като бяха заявили участие и на сингъл, и при двойките.Ако имаш амбиции да стигнеш далече на сингъл, тогава е разбираемо, че двойките не са приоритет. Особено смесените двойки\", каза Мъри.", "date": "2019.06.28", "title": "Жени режат Анди Мъри за смесените двойки на Уимбълдън"}
{"url": "https://offnews.bg/obshtestvo/chast-ot-selo-iana-ostava-bez-voda-dnes-706266.html", "text": "Водата в част от софийското село Яна ще бъде спряна днес, предупреди \"Софийска вода\".Причината е изграждане на сградно водопроводно отклонение на улица \"Теменуга\".Няма да има вода от 10 до 18 ч. на: ул. „Миньорска“, ул. „Васил Левски“, бул. „Ботевградско шосе“ и ул. „Старо Буховско шосе“.Ако се наложи работите да продължат над 12 часа, на ъгъла на улиците \"Стефан Стамболов\" и \"Юрий Гагарин\" ще бъдат разположени водоноски.", "date": "2019.06.28", "title": "Част от село Яна остава без вода днес"}
{"url": "https://offnews.bg/obshtestvo/sv-kir-viarval-che-vsichki-bolesti-idvat-ot-grehove-lekuval-gi-s-mo-706255.html", "text": "Християните отбелязват днес пренасяне мощите на свети безсребреници и чудотворци Кир и Йоан.Св. безсребреник и чудотворец Кир бил египтянин. Родил се през втората половина на ІІІ в. в Каноп и се прочул като знаменит лекар в Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.Тази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Христа едески воин издирил великия Божи угодник и станал негов неразделен спътник и най-усърден подражател.По това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени слова така укрепили твърдостта на Христовите изповеднички, че те напълно се успокоили за тяхната бъдеща съдба.Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.Тайни християни взели техните свещени останки и ги погребали в два отделни гроба – двамата мъже в единия, четирите жени в другия.За да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в построената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.", "date": "2019.06.28", "title": "Св. Кир вярвал, че всички болести идват от грехове, лекувал ги с молитва"}
{"url": "https://offnews.bg/zdrave/bezplatni-dermatologichni-pregledi-vav-vma-dnes-i-na-9-iuli-706281.html", "text": "Безплатен скинчек за бенки и пигментни образувания организират специалистите от Клиниката по дерматология на Военномедицинска академия.Профилактичните прегледи ще се извършат в два дни, първият от които е днес, 28 юни, а вторият - 9 юли 2019 г. (вторник).Специалистите ще консултират между 10.00 и 13.00 часа в кабинет № 220 на втория етаж в Поликлиниката на ВМА.Желаещите да проверят кожата си преди разгара на лятото трябва да се запишат предварително на тел.: 02/92 25 002 и 02/92 26 181 между 8.00 и 14.00 часа.Не се изисква направление от личния лекар.Дерматолозите съветват пациентите да не подценяват слънцезащитата през ваканцията. Да използват продукти с фактор 30 или 50 – като превенция срещу рака на кожата и стареенето ѝ.„При най-светлите хора и тези с много бенки, задължително се препоръчва максимален фактор, който да се нанася през 60 до 90 минути при излагане на слънце”, напомня началникът на Клиниката по дерматология във ВМА д-р Весел Кантарджиев.", "date": "2019.06.28", "title": "Безплатни дерматологични прегледи във ВМА днес и на 9 юли"}
{"url": "https://offnews.bg/obshtestvo/spasi-sofia-predlaga-veloaleiata-na-vitoshka-da-sleze-ot-trotoara-706295.html", "text": "Импровизирана велоалея от червен килим покри неправилно паркиран автомобил, а колоездачи демонстрираха готовност да минат върху нея. Организатор на акцията до пилоните на НДК и на ул. \"Г. С. Раковски\" бе \"Спаси София\". Целта на акцията е да покаже, че в града има място за велоинфраструктура, както и че вече съществуващата трябва да бъде свободна от неправилно паркирани автомобили и други препятствия, обясняват от организацията.Избраните места за акцията не са случайни. На бул. “Витоша”, до парка на НДК, където велоалеята по тротоара създава конфликти между велосипедисти и пешеходци и велоалеята на ул. Г.С.Раковски, върху която често има автомобили. “Тясната велоалея за сметка на пешеходното пространство създава напрежение и влошава пътната безопасност, докато по широкия булевард няма автомобилен трафик за 4 лентов път. Затова и мнението ни е, че велоалеята трябва да се премести от тротоара. По отношение на ул. Г.С.Раковски пък е редно да започне контрол и алеята да е свободна от паркирани коли. С такива неудобства не е учудващо, че велосипедистите в столицата се увеличават толкова бавно”, казва Борис Бонев от Спаси София.С акцията си искахме да демонстрираме, че ако пространството по софийските улици се използва разумно, придвижването ще бъде по-приятно за всички. Призоваваме Столичната община да премести велосипедната алея от тротоара на пътното платно, за да се подобри комфорта на пешеходците по един от най-натоварените тротоари в града, допълва Гергин Борисов. Демонстрацията стана възможна благодарение на партньорство със сдружение “Велоеволюция” и организацията Ulice za bicikliste от Белград. Досега тяхната пътуваща велоалея е обиколила Белград, Скопие и Прилеп, а след София предстои да насочи вниманието към проблемите на велосипедното движение и в още балкански градове. ", "date": "2019.06.28", "title": "Спаси София предлага велоалеята на Витошка да слезе от тротоара"}
{"url": "https://offnews.bg/politika/gerb-obvini-bsp-v-litcemerie-ne-potarsili-informatciata-za-magistral-706298.html", "text": "От ГЕРБ обвиниха БСП в лицемерие, защото повече от месец социалистите не са се поинтересували от изготвената от АПИ информация за състоянието на пътищата, искана след акция на Елена Йончева. \"Желанието на БСП да им бъде предоставена информация от АПИ за магистралите беше лицемерно и целящо политически дивидент\", обяви на брифинг в Народното събрание депутатът от ГЕРБ Александър Ненков.\"Нито един от всички от БСП, които се бяха подписали под множеството сигнали, не се заинтересува от информацията\", изтъкна Ненков. \"Това е лицемерно поведение, защото изборите минаха, Елена Йончева отиде в ЕП и анатемосването на цял строителен бранш остана някак си в небитието\", допълни той.Сега избраната за евродепутат Йончева и колегите ѝ изискваха документите и правото независима лаборатория да вземе проби на качеството на настилките на магистралите у нас.От пътната агенция съобщиха само преди ден, че никой от депутатите от БСП, които се подписаха под писмото, не е потърсил предоставените данни по Закона за достъп до обществена информация. \"Нищо няма да направят, защото изборите минаха\", заяви в Народното събрание депутатът от управляващото мнозинство Маноил Манев. \"Аз нали ви казах - че всичко онова, което се прави, е фалш, предизборна измама. Нищо няма да правят вече, защото изборите минаха.\"Впоследствие зам.-председателят на ПГ на \"БСП за България\" Филип Попов отговори, че това са фалшиви обвинения.\"Не сме я забравили темата. Това е тежка тема, ще има изявление, ще имаме позиция в понеделник\", коментира той.", "date": "2019.06.28", "title": "ГЕРБ обвини БСП в лицемерие - не потърсили информацията за магистралите"}
{"url": "https://offnews.bg/futbol/brazilia-chaka-arzhentina-na-polufinal-na-kopa-amerika-706288.html", "text": "Бразилия победи Парагвай след изпълнение на дузпи с 4:3 и се класира на полуфиналите на Копа Америка. В редовното време двата тима не си отбелязаха голове, макар \"гуараните\" да играха с човек по малко от 58-ата минута, когато Фабиан Балбуена бе изгонен с директен червен картон. В крайна сметка това не помогна на Бразилия и се стигна до дузпите.Густаво Гомес пропусна още при първия опит за Парагвай, а след това точни от бялата точка бяха Вилиан, Маркиньос и Коутиньо за Бразилия и Алмирон, Валдес и Рохас за парагвайците.Роберто Фирмино даде надежда на \"гуараните\", пропускайки при четвъртия удар за домакините, но веднага след това и Дерлис Гонзалес не успя да уцели вратата. Така решаващият удар бе за Габриел Жезус, който бе точен и донесе успеха на своя тим за крайното 4:3.С тази победа Бразилия продължава на 1/2-финал, където ще срещне победителя от сблъсъка между Венецуела и Аржентина, който е тази вечер.Селекционерът на Аржентина Лионел Скалони изрази оптимизъм преди мача. До този момент Лео Меси и компания не се представят убедително, след като записаха загуба с 0:2 от Колумбия, равенство 1:1 с Парагвай и победиха аутсайдера Катар с 2:0, за да преодолеят групите.\"Тази победа ни зареди с увереност. Усещането ни е много позитивно. Тактиката ни е да упражним висока преса от първата минута и да отбележим ранен гол, който да ни даде спокойствие\", каза 41-годишният специалист.", "date": "2019.06.28", "title": "Бразилия чака Аржентина на полуфинал на Копа Америка"}
{"url": "https://offnews.bg/bojni/tajsan-fiuri-se-zaiade-i-s-edi-harn-toj-ne-razbira-nishto-ot-boks-706301.html", "text": "Бишият световен шампион в тежката категория на професионалния бокс Тайсън Фюри сподели, че няма нищо против да се изправи срещу Джарел Милър.Циганския крал обмисля двубой в САЩ, през септември или октомври, като най-вероятно той ще се проведе в зала \"Медисън Скуеър Гардън\" в Ню Йорк.В момента Милър е наказан, след като даде три положителни допинг проби преди срещата си с Антъни Джошуа. Санкцията ще изтече през септември, точно когато Фюри планира да се бие. Промоутърът на Антъни Джошуа - Еди Хърн обаче никак не одобрява идеята за среща между Циганския крал и Милър.\"Разбира се, че той би казал нещо негативно, защото златната му гъска току-що беше оскубана от дебелак. Не ме интересува какво смята Еди Хърн. Трябва да се опита да ме дискредитира, за да изглежда добре. Всеки, който не работи с него е нещастник. Всеки, който работи с него е страхотен.Не трябва да вярвате на нито една негова дума. Според мен той не разбира нищо от бокс. Очакваше Дерек Чисора да победи Агит Кабаел, без да си е написал домашното. Очакваше Джошуа да победи Анди Руис, гледайки тялото му. Такава е истината.Готов съм да се бия с Джарел Милър, няма проблем. Нямам никакви проблеми с него. Ако той смята да прави онова, което направи, това не е мой проблем.Единственото нещо, което ме е интересува е бокса и победата, а не онова, което някой друг прави. Джарел Милър е опция. Той е едър, добре класиран, сто и тридесет килограмов непобеден боксьор.Той е най-високо класираният сред свободните опоненти. Той е номер три в Америка, зад Руиз и Уайлдър. Той е високо класиран в някои от ранглистите на организациите. Той стана популярен заради скандала\", каза Фюри.", "date": "2019.06.28", "title": "Тайсън Фюри се заяде и с Еди Хърн: Той не разбира нищо от бокс"}
{"url": "https://offnews.bg/zdrave/bsp-s-otvoreno-pismo-kam-kiril-ananiev-protiv-zakrivaneto-na-bolnichni-706302.html", "text": "БСП изпраща отворено писмо до министъра на здравеопазването във връзка с решението да бъдат закрити болнични отделения в Северозападна България, съобщи на брифинг в Народното събрание депутатът от БСП Филип Попов.\"Въпросът е тежък, защото се касае за здравето и живота на хиляди хора. Хора, живеещи в 21 век, но имащи нещастието да оцеляват в Северозападна България. Става дума за закриване на отделения в областите Враца, Видин и Монтана. Вчера поканихме министъра да обясни, но той не дойде. Днес също настояхме да дойде, но той не дойде. Хората от трите области за меко казано отчаяни\", коментира Попов.Преди 2 дни министър Кирил Ананиев се срещна с шефовете на болниците във Видин, Враца и Монтана, като след това обяви решението си трите болници да бъдат преструктурирани и да останат да работят само най-успешните ѝ клиники. Промяната цели да по-добро лечение, както и до увеличаване на пациентите им, тъй като всяка една от тях ще приема пациенти от целия Северозападен район. Това, от своя страна, се очаква да доведе до увеличение на заплатите на персонала.", "date": "2019.06.28", "title": "БСП с отворено писмо към Кирил Ананиев против закриването на болнични отделения"}
{"url": "https://offnews.bg/turizam/angelkova-pogna-mente-ekskurzovodite-po-moreto-706320.html", "text": "Правим масирани проверки на екскурзоводи по Черноморието. Инспекциите ще продължат усилено по цялото крайбрежие, а също и във вътрешността на страната. Ще бъдем безкомпромисни към хора, които работят като екскурзоводи без удостоверение. Това заяви в Несебър министърът на туризма Николина Ангелкова, която обобщи резултатите от двудневна проверка на експерти от Министерството на туризма и Комисията за защита на потребителите. Проверката е след сигнали, подадени от организации на екскурзоводите в България, че се извършва нерегламентирана дейност.Работата на екскурзовода е изключително важна за имиджа на българския туризъм. Тези хора носят голяма отговорност - чрез тях гостите на страната ни се запознават с нейната история, култура и бит. От тях изключително много зависи дали туристите ще се върнат отново в страната ни, коментира министърът.В последните два дни при съвместната проверка са били инспектирани 15 туристически групи с 15 екскурзоводи. При 12 от тях не са констатирани нарушения. За трима, които са водели туристически групи обаче, специалистите са установили, че работят без удостоверение и не са вписани в Националния туристически регистър. Един от тях дори е носел и представил фалшива карта за екскурзовод.Съгласно изискванията на Закона за туризма всеки екскурзовод трябва да е лицензиран, да притежава специална карта, която да предоставя, за да се удостовери, че работи спрямо регламентите, обясни министър Ангелкова. Според Закона за туризма и наредбата екскурзоводската карта може да се отпечатва само от Министерството на туризма.На нарушителите е съставен акт за административно нарушение, а глобата за това е 1000 лв. Всеки легитимен екскурзовод трябва да е вписан в Националния туристически регистър. При проверката е установено още, че двама, които са водели туристи, са имали сключени договори с туроператори. Компаниите подлежат на санкция в размер на 2000 лв., защото са наели нелицензирани екскурзоводи.По отношение на летния сезон министър Ангелкова посочи, че към момента са наети над 8800 сезонни работници основно от Молдова, Беларус и Украйна, има и работещи от Азия, но те са по-скоро единични бройки. Тенденцията работодателите да наемат сезонни работници от трети страни се увеличава с всеки сезон и това показва, че временната стъпка е правилна, за да се обезпечат достатъчно кадри. Министър Ангелкова допълни, че ще продължава работата в посока намаляване на административната тежест за бизнеса, така че максимално да отговорим на нуждите на сектора.В отговор на журналистически въпрос, свързан с промените в Закона за устройството на Черноморското крайбрежие, тя коментира, че Министерството на туризма подкрепя къмпингуването като част от разнообразния туристически продукт на дестинацията. Трябва да има диалог, за да се чуят всички гледни точки. Инициираме широки дискусии, за да се прецени кои текстове ще са работещи и какво трябва да се промени, за да можем да имаме такъв вид туризъм, съобразен с европейските норми.", "date": "2019.06.28", "title": "Ангелкова погна менте екскурзоводите по морето"}
{"url": "https://offnews.bg/sviat/vzriviha-zrelishtno-gigantski-most-ubietc-kraj-genua-video-706316.html", "text": "Основите на гигантския мост \"Моранди\" край италианския град Генуа бяха разрушени близо година, след като конструкцията рухна.Хиляди хора бяха евакуирани, преди експлозията да срути двете колони, съдържащи около 4 500 тона бетон и метал.43 души загинаха, когато част от моста на автомагистрала рухна и коли, които се движеха по него в този момент, паднаха от 45-метрова височина миналия август.Случаят от 14 август 2018 г. провокира властите в други страни да извършат проверка на подобни съоръжения в страните си, за да предотвратят подобни трагедии.", "date": "2019.06.28", "title": "Взривиха зрелищно гигантски мост убиец край Генуа (видео)"}
{"url": "https://offnews.bg/112/poznavate-li-tozi-chovek-mvr-tarsi-sadejstvie-sled-opit-za-grabezh-v-706321.html", "text": "Разпознавате ли човека на снимката?Министерството на вътрешните работи я разпространи с надеждата мъжът да бъде открит и задържан. Той е извършил опит за грабеж в магазин във варненския ж.к. \"Аспарухово\" от 10 юни към 2 ч. след полунощ. Мъжът заплашил с нож 59-годишната продавачка в магазина.Извършителят е на около 25-30 г., висок около 180 см, с атлетично телосложение. Бил облечен с бежово-зеленикав анурак с качулка, черни къси панталони, черни маратонки и черни чорапи. Образувано е досъдебно производство, в рамките на което мъжът се издирва, но за сега без успех. Самоличността му не е установена.Заради това варненската полиция отправи апел за съдействие и моли всеки, който разпознава мъжа или разполага с информация, която би помогнала на разследващите, да сигнализира при гарантирана анонимност на тел. 112, 052/615166 или в най-близкото поделение на МВР.", "date": "2019.06.28", "title": "Познавате ли този човек? МВР търси съдействие след опит за грабеж в магазин"}
{"url": "https://offnews.bg/evropa/izbirat-novia-predsedatel-na-evroparlamenta-v-sriada-706323.html", "text": "На първото си пленарно заседание от новия мандат депутатите ще изберат председател и заместник-председатели на Европейския парламент, съобщи пресслужбата на институцията.Пленарната сесия ще започне във вторник сутрин, след което в сряда депутатите ще изберат председателя на Парламента за следващите две години и половина.Гласуването ще бъде тайно и може да има до четири тура. Кандидатите могат да бъдат издигнати или от политическа група, или от поне 38 депутати (една двадесета от всички членове на ЕП).След като новият председател на парламента заеме поста, депутатите ще пристъпят към избора на 14 заместник-председатели.Други петима депутати ще бъдат избрани като квестори и ще отговарят за административни въпроси, свързани с членовете на парламента.В сряда ЕП ще определи колко членове ще имат парламентарните комисии и подкомисии. След това политическите групи ще решат кой депутат в коя комисия ще работи и решението ще бъде обявено в пленарна зала на същия ден.", "date": "2019.06.28", "title": "Избират новия председател на Европарламента в сряда"}
{"url": "https://offnews.bg/ikonomika/stotitci-danachni-okupirat-chernomorieto-zapochvat-proverki-na-oborot-706324.html", "text": "Стотици данъчни и служители на други държавни органи започват масови проверки по Черноморието с основен акцент отчитане на оборотите и издаване на касови бележки, съобщи Националната агенция за приходите.Неиздаването на касова бележка се санкционира незабавно със запечатването на търговския обект. То се придружава от глоба.\"Целта ни през лятото на 2019 г. е да имаме по-добро спазване на данъчно-осигурителните правила по Черноморието. Контролът не е самоцел, нито количеството актове и наказателни постановения, по-важно за нас е да расте делът на бизнеса, който почтено спазва закона“, заяви изпълнителният директор на НАП Галя Димитрова, която се срещна в Бургас с ръководството и служителите на бургаската териториална структура на НАП и останалите териториални директори в страната.\"Не трябва и няма да допуснем неспазващият правилата и законите да бъде в по-добра позиция от коректния данъкоплатец\", увери тя.От НАП ще използват дистанционната връзка на всеки касов апарат със сървърите си, за да откриват рискови търговци, чиито продажби се различават значително от обичайните. Софтуерът на данъчните автоматично оценява средните обороти по дейности и региони и групира онези търговци, чиито приходи са много по-различни от средните. Освен хотели, ресторанти, барове, магазини, атракциони, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки, допълват от НАП. През тази година данъчните ще проверяват също апарт хотелите, както и туроператори, предлагащи туристически услуги по крайбрежието, както и задълженията на работодателите за осигуряване на персонала във всички браншове.В проверките, които ще обхванат цялото Черноморско крайбрежие, а не само големите курорти, ще участват инспекторите на звеното „Фискален контрол“. Част от тях ще са на принципа „таен клиент“, но едновременно с това ще патрулират и съвместни екипи на НАП и правоохранителните органи с отличителни знаци. За високорисковите обекти, като заведения и дискотеки, ще бъде прилаган и подходът на открито наблюдение в продължение на дни. През тази година в наблюдението за отчитане на приходи могат да се включат и близо 50 000 граждани, които са изтеглили на телефоните си мобилното приложение на НАП, което позволява сканиране на QR кода на всяка касова бележка и проверка за това дали е истинска на сървърите на приходната агенция. Касовите бележки участват в лотарията на данъчните с голяма награда 50 000 лв. Подробности за данъчната томбола могат да се видят на .", "date": "2019.06.28", "title": "Стотици данъчни окупират Черноморието: започват проверки на обороти и касови бележки"}
{"url": "https://offnews.bg/112/sruti-se-chast-ot-tavana-na-podleza-pred-sportnata-palata-706305.html", "text": "Част от покривната конструкция в подлеза пред Спортната палата в София – на кръстовището на ул. „Гурко” и бул. „Левски”, се срути. Няма пострадали. Подлезите се поддържат от районните администрации. В случая става дума за район \"Средец\", обявиха от Столична община, цитирани от БГНЕС. Ще бъдат предприети незабавни мерки по укрепването на съоръжението, уверяват обаче от \"Московска\" 33.На мястото са екипи на Аварийна помощ на СО. Предстои да се прецени дали да бъде направен цялостен или само частичен ремонт. ", "date": "2019.06.28", "title": "Срути се част от тавана на подлеза пред Спортната палата"}
{"url": "https://offnews.bg/zdrave/vaprosite-koito-si-zadavame-v-zhegata-706317.html", "text": "Обичаме лятото не само заради безкрайните възможности за отдих, срещи с приятели и любими занимания, но и защото физически се чувстваме по-добре. Предпоставки за това са дългият ден, леките дрехи, отпуските и допълнителните количества витамин D, отговорен за доброто функциониране на сърцето, настроението, имунитета и т.н.Когато топлината се превърне в непоносима жега, всичко може да се промени. Появява се риск от хипертермия, която бързо може да доведе до топлинен удар. Можем ли да преживеем лятото без оплаквания? Ето отговорите на някои въпроси, които си задаваме, когато температурите навън стремително летят нагоре.Защо от сладоледа боли глава?Според публикация в сайта LiveScience „измръзването на мозъка“, известно още като сфенопалативна ганглионевралгия (може да не го запомняте), е рязка болка в главата след консумация на много студен продукт или напитка. Най-вероятна причина за това е разширяването на кръвоносните съдове в предната част на главния мозък, провокирано от въздействието на студовия стимул върху чувствителните нервни окончания на небцето.Много изследвания (макар не всички) предполагат, че хората, които боледуват от мигрена, често изпадат в това състояние. И не, това не е забавен факт, който учените изведнъж са решили да проучат. Експерти, цитирани от сайта ScienceDaily, смятат, че разкриването на механизма на възникване на главоболието, причинено от студ, може да помогне в изобретяването на съвършеното лекарство против мигрена.Кои напитки охлаждат най-ефективно?Въпреки че противоречи на логиката, все пак има известен смисъл в чашата горещ чай в жегата. Как работи това: езикът ни има рецептор TRPV1, който реагира на топлината и незабавно изпраща сигнал към мозъка за нуждата от охлаждане, когато ядем или пием нещо горещо. Дори при много топло време този сигнал функционира. Излиза, че тялото, след консумация на гореща храна или напитка, наистина започва да се охлажда малко по-бързо. Как се случва – увеличава се количеството пот, което отделяме, което ускорява общата загуба на топлина.По същия начин рецепторът (TRPV1) реагира и на лютите продукти. Това вероятно обяснява защо в топлите страни обичат пикантните, люти храни.Как да разберем, че организмът ни се е обезводнил?Тялото ни се състои от 40-60 % вода, затова попълването на запасите ни е наистина много важно. Първите ефекти от обезводняването могат да настъпят още при загубата на 1-2% течности. Сухота в устата (често с неприятен дъх, защото колкото по-малко е слюнката, толкова повече са бактериите), тъмна урина, понижено артериално налягане (ако не е типично) – това може да са признаци на обезводняване.С недостиг на течности можем да си обясним умората (без видима причина), виенето на свят, повишената тревожност. Изследване, публикувано в платформата ScienceDirect, дори е показало, че обезводняването може да предизвика грешка при шофиране, типична за водачи с ниска концентрация на алкохол в кръвта. За да сме сигурни, при всяко необяснимо неразположение, можем да изпием 1-2 чаши вода. Не трябва да забравяме и допълнителната хидратация, когато тренираме или работим на открито.Защо през лятото ядем по-малко?Затова е „виновен“ мозъкът ни, по-точно хипоталамусът, който управлява основните функции на организма. Той контролира апетита, като разпознава чувството на глад, с повишаването на нивото на хормона грелин, и се опитва да отговори на нуждите му. Хипоталамусът обаче е отговорен и за терморегулацията. През лятото охлаждането на организма е първостепенна задача и той просто „забравя“ задълженията си по засищането на чувството за глад. Макар изборът му да се обяснява не само с необходимостта от осигуряване на течности за охлаждане на тялото, храносмилателната система генерира значително количество топлина, която през лятото и без това имаме в излишък.", "date": "2019.06.28", "title": "Въпросите, които си задаваме в жегата"}
{"url": "https://offnews.bg/temida/glavniat-prokuror-poiska-da-se-otneme-bg-grazhdanstvoto-na-4-ma-chuzhd-706300.html", "text": "Главният прокурор предлага да се отнеме българското гражданство на четири лица. Искането е след сигнали от ДАНС за нарушения в хода на процедурата по придобиване на гражданство, както и за неизпълнение на задълженията за поддържане на направени инвестиции, станали основание за получаване на българско гражданство.По всеки от сигналите се извършва пълна проверка, като до настоящия момент в четири случая са открити основания за отмяна на натурализацията (на придобитото българско гражданство) от лица, граждани на други държави, съобщават от прокуратура.  За всеки от тях главният прокурор Сотир Цацаров е сезирал министъра на правосъдието, с искане да отправи предложение до президента за издаване на указ за отмяна на натурализацията.Двама от чужденците са добили гражданството си чрез измама. Единият от тях е Сергей Олегович Дружинин, гражданин на Руската федерация, придобил българско гражданство с указ от 28.05.2011 г.Дружинин е предложен за българско гражданство от тогавашния министър на транспорта Петър Мутафчиев като активен инвеститор чрез дружеството \"Монтес Аури\".По-късно обаче проверка на транспортното министерство установила, че министърът не е изпращал предложение Дружинин да стане български гражданин. Министерското писмо е фалшифицирано, а печатът на министъра е открит при претърсване на частен дом в пловдивското село Брестник.Идентичен е и казусът с втория предложен за анулиране на гражданството - Каир Закирович Рахимов, гражданин на Казахстан, придобил българско гражданство с указ от 06.07.2011 г.Искането за Владислав Леонидович Левицкий, гражданин на Руската федерация, придобил българско гражданство с указ от 16.11.2016 г., е поради неподдържане на инвестицията, станала основание за българско гражданство поне в минималния законов срок от две години. Левицкий е инвестирал в държавни ценни книжа малко над 1 млн. лева, но скоро след това е изтеглил сумите и ги е прехвърлил в банкови депозити.Сходен е и случаят с Галина Олеговна Улютина, гражданка на Руската федерация, придобила българско гражданство с указ от 09.03.2016 г. - Цацаров иска анулиране на нейното българско гражданство поради неподдържане на инвестицията, станала основание за придобиването му.", "date": "2019.06.28", "title": "Главният прокурор поиска да се отнеме БГ гражданството на 4-ма чужденци"}
{"url": "https://offnews.bg/temida/danail-kirilov-geroizirat-lozan-panov-a-novite-pravila-mu-davat-svra-706312.html", "text": "И сега може да се проведе успешно разследване срещу \"тримата големи\", стига да има кой да го направи, заяви министърът на правосъдието Данаил Кирилов пред журналисти в Народното събрание във връзка с готвените нови правила за разследване срещу \"тримата големи\".Изявлението му е по повод становището на Съвета на Европа, че няма достатъчно гаранции за разследване срещу \"тримата големи\" - главния прокурор и председателите на върховните съдилища. Според Кирилов новите правила всъщност им дават \"свръхзащита\", така че опасенията за сговор срещу председателя на Върховния касационен съд Лозан Панов са неоснователни.\"Няма нищо общо с конкретни лица това предложение. Крайно време беше да стартираме работата по този въпрос, който беше визиран в предходните доклади на ЕК. Така че надявам се да започне един широк подробен дебат в тази връзка, включително и по въпроса дали мерките да обхващат \"тримата големи\" или да се отнасят само и единствено за главния прокурор – така, както се тълкува решението на Европейския съд за правата на човека. Това не означава обаче, че не трябва да коментираме статута на \"тримата големи\", който е установен еднакво в Конституцията\", посочи Кирилов. По негови предложението за прекратяване на мандата трябва да еднакъв и за тримата, тъй като въпреки че функциите им не са еднакви, статутът им е сходен и е конституционно обусловен със 7-годишен мандат.Според него и сега може да се проведе успешно разследване срещу тримата големи, стига да има кой да го направи. \"Някои медии определено героизират един от тези \"трима големи\", коментира Кирилов. \"Специално за Лозан Панов – ние даваме свръхзащита на Лозан Панов с мерките, които сме предложили\", заяви той.По негови думи се очаква промените ще бъдат внесени в Наказателно-процесуалния кодекс и ще бъдат гласувани през септемврийската сесия, като преди това предстои обществено обсъждане. ", "date": "2019.06.28", "title": "Данаил Кирилов: Героизират Лозан Панов, а новите правила му дават свръхзащита"}
{"url": "https://offnews.bg/obshtestvo/prevaliavania-i-temperaturi-do-34-dnes-706268.html", "text": "Днес преди обяд ще се развива купеста и купесто-дъждовна облачност. След обяд на много места ще превали краткотрайно. В планинските райони преваляванията ще са временно интензивни и на места ще са придружени с гръмотевици. В западната половина от страната вятърът ще е от запад-северозапад, а в източните райони ще е от североизток, до умерен, прогнозира Националният институт по метеорология и хидрология (НИМХ).Максималните температури ще са от 27° - 28° в Източна България до 34° в югозападните райони.Сутринта в планините ще е слънчево, но още преди обяд ще се развива купеста и купесто-дъждовна облачност. След обяд на много места ще има краткотрайни, временно интензивни валежи и ще прегърми. Ще духа умерен до силен северозападен вятър, който привечер ще се ориентира от север-североизток. Максималната температура на височина 1200 метра ще е около 21°, на 2000 метра - около 15°.Преди обяд по Черноморието ще бъде предимно слънчево, но след пладне ще се развива купеста и купесто-дъждовна облачност и ще превали краткотрайно. Ще духа до умерен вятър от север-североизток. Максималните температури ще са между 25° и 29°, близки до температурата на морската вода. Вълнението на морето ще е 2 - 3 бала.Днес слънцето изгрява в 5:51 часа и ще залезе в 21:09 часа. Продължителност на деня 15 часа и 18 минути.", "date": "2019.06.28", "title": "Превалявания и температури до 34° днес"}
{"url": "https://offnews.bg/obshtestvo/api-sabira-dragichevo-i-mala-koria-da-se-razberat-za-patia-prez-vladai-706258.html", "text": "Агенция „Пътна инфраструктура“ организира днес работна среща с Инициативните комитети от Драгичево иМала Кория за организацията на движение по пъта през Владая.Жителите на Драгичево желаят да се запази реверсивното движение с осигуряване на две ленти за движение за София сутрин, с което се подобрява пропускателната способност в отсечката, а жителите на Мала Кория настояват тода се премахне, съобщават от АПИ. Агенцията предлага в диалог с инициативните комитети да се реши въпросът, защото е неприемливо две съседни населени места, които са на разстояние около 9 км едно от друго, да не могат да постигнат съгласие и да предприемат блокиране на натоварен пътен участък, застрашаващи безопасността на движение на всички останали шофьори.На срещата е поканен и кметът на район Витоша Теодор Петков.", "date": "2019.06.28", "title": "АПИ събира Драгичево и Мала Кория да се разберат за пътя през Владая"}
