{"url": "https://offnews.bg/112/obiaviha-bedstveno-polozhenie-v-pirdop-685059.html", "text": "В Пирдоп обявиха бедствено положение, след като две реки излязоха от коритата си и наводниха части от града, съобщи Нова телевизия.Десетки мазета и приземни етажи в града са наводнени, улици също са под вода. Река Славци разруши подпорните стени и се активизира старо свлачище. Пороите наводниха и участък от пътя София-Бургас.Задействан е планът за бедствия и аварии, като всички включени в него фирми са се отзовали своевременно и оказват съдействие, съобщиха от Община Пирдоп.Към момента няма опасност от преливане на язовир „Душанци”. Водното му ниво е в норма и не представлява опасност за населението, допълват оттам.Осъществява се непрекъснато наблюдение и контрол. Валежите ще продължат и през следващите дни. На 26 и 27 юли в Пирдоп се очакват валежи от 30 л/кв. м.Бедственото положение в Тетевен остава в сила.Реките продължават да бушуват край трите най-пострадали тетевенски села. Днес е възстановено електрозахранването в района, но шест населени места са още без годна за пиене вода. ", "date": "2018.07.25", "title": "Обявиха бедствено положение в Пирдоп"}
{"url": "https://offnews.bg/obshtestvo/ekip-na-speshna-pomosht-ostavi-samo-na-ulitcata-8-godishno-dete-sled-685060.html", "text": "Екип на Спешна помощ в Русе остави на улицата и без придружител 8-годишно дете, след като бабата на детето била откарана с линейката в болница, съобщи bTV. 68-годишната Корнелия Стефанова се разхождала с 8-годишния си внук Борис в центъра на Русе. Жената се спънала в дупка и си счупила крака. Случайни минувачи се обадили на тел. 112. Пристигналите на мястото медици качили жената в линейката, но категорично отказали да вземат и внука ѝ. Възрастната жена също помолила да вземат внука ѝ, тъй като нямали телефон с тях, за да се обадят на родителите му. Случайна жена заварва плачещото дете на улицата и успява да открие къде работи майка му, за да го заведе в офиса й.„Беше изключително стресиран, уплашен, чувстваше се виновен. Детето е подложено на риск, на риск абсолютен. Всеки един можеше да се възползва от тая ситуация”, коментира майката на момчето Яница Иванова. \"Защо не са се обадили на полицията? Защо не са изчакали 3 минути, докато дойде патрулка, която да поеме ангажимента към детето? Те просто са затворили вратата и са тръгнали… Не мога да си го обясня\", допълва бащата на детето Йордан Иванов. Спешният екип твърди, че е оставил детето на познати на пострадалата. Те обясняват, че не качват придружаващи пациента, тъй като линейките имат направена гражданска застраховка 2+1, което означава, че са застраховани само екипът и пациентът. \"По тази причина детето не е взето и то изобщо не е било разстроено\", посочват от Спешна помощ.Родителите вече са подали жалба до районната прокуратура. Здравното министерство е започнало проверка по случая.", "date": "2018.07.25", "title": "Екип на Спешна помощ остави само на улицата 8-годишно дете, след като откара баба му"}
{"url": "https://offnews.bg/sviat/dvama-dushi-zaginaha-zaradi-navodnenia-v-rumania-685056.html", "text": "Двама души са загинали за последното денонощие в Румъния, където проливни дъждове предизвикаха наводнения, съобщи Асошиейтед прес. 69-годишна жена е паднала днес в река в окръг Сучава, след като мостът, по който преминавала, рухнал.Жената била отнесена от придошлите води на реката, а тялото й е намерено 10 км надолу по течението.Кравар на около 40 години се е удавил вчера, докато опитвал да спаси заклещена в придошла река крава в село Марджинени, близо до град Пятра Нямц.", "date": "2018.07.25", "title": "Двама души загинаха заради наводнения в Румъния"}
{"url": "https://offnews.bg/futbol/ludogoretc-ne-uspia-da-prechupi-mol-vidi-685065.html", "text": "Лудогорец не успя да победи МОЛ Види и се задоволи само с равенство 0:0 в първия двубой от втория квалификационен кръг на Шампионската лига.Пред погледа на унгарския премиер Виктор Орбан разградчани не спряха да атакуват цял мач, но направиха много пропуски и в крайна сметка ще трябва да се поправят на реванша в Унгария след седмица.Треньорът на гостите Марко Николич заложи на доста дефанзивна игра, която даде своя резултат. Отбраната на МОЛ Види успяваше в повечето случаи да спира набезите на Лудогорец, а когато не успяваше, се намесваше вратаря Адам Ковачик.Наставникът на \"зелените\" Пауло Аутуори пък разчита на състава от първия мач с Крусейдърс, който завърши с успех със 7:0 за българския тим.В крайна сметка Лудогорец не оправда очакванията за лесен и категоричен успех, а реваншът изглежда, че ще е с особено голям залог, имайки предвид амбициите на ръководството да види отбора за трети път в групите на Шампионска лига.", "date": "2018.07.25", "title": "Лудогорец не успя да пречупи МОЛ Види"}
{"url": "https://offnews.bg/politika/radan-kanev-na-prav-pogled-obedinenite-patrioti-sa-prosto-kreteni-685047.html", "text": "Така Радан Кънев от ДСБ/Демократична България коментира между националистите в т.нар. \"малка коалиция\" - Обединени патриоти.В коментар в личния си фейсбук профил Кънев предлага своя анализ на отношенията в управляващата коалиция и твърди, че ГЕРБ \"задушава\" всеки коалиционен партньор, заюото \"реалният партньор е ДПС\". Десният политик прогнозира, че в крайна сметка това ще донесе позитиви на БСП, която ще се върне във властта с антиевропейската си линия.Публикуваме цялата му позиция:1) На първо място, шоуто на Волен и Валери свидетелства, че няма как конюнктурни коалиции да бъдат пълноценни участници във властта. При липса на единни органи, лидерство, модел за единно водене на преговори и в крайна сметка - единна организаця, могат да се получат гласове, да се виси в опозиция, но не и да се управлява и да се налага политика. Много добре ми е познато от РБ, просто е ясно за какво става дума. И няма значение, че твърде често Валери е прав, а Волен - както може да се очаква - изглежда да слугува на икономически и геополитически интереси. Всъщност и двамата (и тримата) са политически безпомощни, поради липсата на единна политическа сила зад гърба им.2) На второ място, се потвърждава впечатлението, че ГЕРБ и Борисов са неспособни на конструктивно партньорство. Инстинктът да удушат най-близко стоящия не ги напуска и явно няма да ги напусне.Помните ли изявленията колко по-лесно се работи с ОП, отколкото с РБ? Вече звучат смешно... Първо им бях виновен аз, после целият РБ, после Валери, скоро и останалите. А през цялото време, вече 4 години, реалният партньор е ДПС.Отговорността за конструктивното партньорство е на силния партньор. А ГЕРБ нито искат, нито могат да я носят.Това е положението. ГЕРБ ще управляват, и задушават партньор след партньор (официалните, ДПС си е почти ОК, почти...), докато не бъде изградена единна и организационно силна алтернатива.Или по-лошо - антиевропейската линия на БСП ще се докопа до властта.", "date": "2018.07.25", "title": "Радан Кънев: На пръв поглед 'Обединените патриоти' са просто кретени. Дори по-големи, отколкото бяхме ние от РБ през 2014/15"}
{"url": "https://offnews.bg/politika/do-petak-shte-stane-iasno-kakvi-sa-shtetite-sled-poroite-v-tetevensko-685063.html", "text": "До петък кметът на Община Тетевен, областният управител на Ловеч, областното пътно управление и всички институции, които управляват публична инфраструктура, трябва да остойностят щетите след интензивните валежи в областта и да внесат заявления за отпускане на финансов ресурс.В понеделник ще има извънредно заседание на Междуведомствената комисия за възстановяване и подпомагане по казуса Мизия, на което те ще бъдат разгледани. Това съобщи при посещението си в засегнатото от обилните дъждове с. Глогово днес министърът на регионалното развитие и благоустройството Николай Нанков.Втори ден поддържам постоянен контакт с кмета Мадлена Бояджиева и областния управител Георги Терзийски. Лично се запознавам с щетите и с действията. Има адекватна реакция и от местната, и от областната администрация, от областното пътно управление, пътноподдържащи фирми и фирмата, която строи АМ „Хемус\" в участъка от Ябланица до Тетевен, каза министърът. Той посочи, че от вчера на обяд багери на изграждащата магистралната отсечка фирма съдействат за разчистване на щетите. Хубаво е, че нямаме бедстващи хора, каза регионалният министър и изказа съболезнования на близките на загиналия мъж.Николай Нанков съобщи, че по информация на Главна дирекция „Пожарна безопасност и защита на населението\" в селата Глогово и Градежница са отводнени над 20 къщи. Има много тежки щети по инфраструктурата, свързани основно с брегоукрепването по реката, допълни той.Това е втора подобна приливна вълна в рамките на 18 години, много по-тежка от тази през 2000 г. Колегите от Министерството на отбраната, лично вицепремиерът Красимир Каракачанов се зае с осигуряването на понтонен мост в с. Глогово, тъй като в момента над 300 души са блокирани и без достъп. Съществуващият е само пешеходен и изключително опасен. С кмета и областния управител посетихме прекъснатото съоръжение по поречието на реката. Утре колегите от Министерството на отбраната започват монтирането на временния понтонен мост, докато се изгради новият, за да се осигури пешеходен и автомобилен достъп за тези хора, каза Николай Нанков.Бедственото положение ще бъде в сила, докато се гарантира изцяло безопасността на хората. Климатичните условия не са благоприятни. Само днес, в рамките на два часа, се очакваше нова приливна и обилни валежи, коментира регионалният министър. Вчера, в 6 часа сутринта, е подаден първият сигнал, паднали са над 100 л дъжд само за 4 часа, каза той и посочи, че реакцията досега е адекватна. Министърът призова за по-малко политиканстване и политизиране на събитията.Републиканската пътна инфраструктура е пострадала заради свлачищни процеси. Пътят е изграден с републикански средства, но виждаме до какви събития води това, че е без брегоукрепителни съоръжения към него. Трябва да бъде възстановена и брегоукрепена в цялост инфраструктурата по поречието на реката, за да се предпази от бъдещи подобни преливни вълни.Във връзка с обезщетяването на гражданите министър Нанков посочи, че Междуведомствената комисия за възстановяване и подпомагане има определи правила за това в какви случаи се отпуска помощ за частната собственост. Има застрахователни полици и правила, допълни той. Регионалният министър напомни, че основната задача на държавата е да гарантира възстановяването, както в случая в областта, на общинската инфраструктура – брегоукрепване на дерето и улична мрежа на двете села. Той допълни, че има поражения на републикански пътища също в с. Черни вит, Община Тетевен.Имам критика към местното ВиК дружество с принципал МРРБ. Ще има сериозни санкции, ще предприема съответните действия, свързани с мениджмънта на дружеството, заяви министър Нанков. ", "date": "2018.07.25", "title": "До петък ще стане ясно какви са щетите след пороите в Тетевенско"}
{"url": "https://offnews.bg/sviat/dori-i-da-izglezhda-kato-kit-kat-mozhe-i-da-ne-e-sad-ne-dade-na-nest-685042.html", "text": "Дори и да изглежда като Kit Kat, може и да не е.Европейският съд отхвърли искането на Nestlé за получаване на правата за производството на шоколадовия десерт в познатата му форма. Nestlé прекара 16 години в борба с конкурента Cadbury, за да докаже, че тя е нейна, но в крайна сметка не сполучи.Решението може да сложи край на защитения европейски статут на десерта и на сагата, която коства твърде много средства и на двете спорещи страни. То сваля и натиска над идентични десерти, като норвежкия Kvikk Lunsj, който е на пазара от около 80 години. То също така отваря врата за имитации на марките в местните супермаркети.Норвежците се гордеят с Kvikk Lunsj, чийто шоколадов вкус е различен от този на Kit Kat, но на външен вид много прилича на него.Kvikk Lunsj е създаден през 1937, само две години след Kit Kat. 65 г. двата подобни на вид десерти съществуват без проблем от външните прилики. До момента, в който Nestlé не реши, че това пречи.През 2002 г. световният производител на шоколад подаде заявка за търговската марка в Европа. Тогава нямаше проблем със самия бар с логото на Kit Kat. Но Nestle подаде заявка и за правата върху формата на десерта, представляваща \"четири пръчки подравнени на правоъгълна основа\", както го описва Европейският съд.", "date": "2018.07.25", "title": "Дори и да изглежда като Kit Kat, може и да не е: съд не даде на Nestlé правата за фòрмата на десерта"}
{"url": "https://offnews.bg/sviat/spasenite-tajlandski-detca-stavat-monasi-za-9-dni-685045.html", "text": "Спасените от тайландската пещера момчета и техният треньор ще станат монаси за девет дни. На будистка церемония в северната провинция Чианг Рай бяха остригани косите на момчетата и техния треньор, след което главите им бяха обръснати напълно. Тази церемония се извършва ден преди ръкополагането, с което се отбелязва началото на монашеството.В церемонията не участва само един от футболистите, защото е християнин. В Тайланд монашеството се смята за акт на благодарност. Всеки пълнолетен мъж трябва да стане за кратко монах.След като бъдат ръкоположени, момчетата ще могат да служат за кратко като послушници.Момчетата и техният треньор прекараха повече от две седмици в наводнена пещера в провинцията Чианг Рай.", "date": "2018.07.25", "title": "Спасените тайландски деца стават монаси за 9 дни"}
{"url": "https://offnews.bg/sviat/bomba-za-izborite-v-pakistan-31-zaginaha-kraj-sektcia-sled-vzriv-na-a-685051.html", "text": "Насилие избухна в Пакистан, когато милиони гласоподаватели се отправиха към урните в избирателните секции в днешния ден за парламентарни избори. Най-малко 31 души бяха убити при най-тежкото бомбено нападение досега в град Куета. Атентатор се взриви близо до полицейски автомобил и избирателна секция.На други места в страната избухнаха по-малки взривове, имаше и сблъсъци, при които двама души бяха убити, а неколцина - ранени.Екзит половете показваха, че изборната битка ще бъде между партиите на бившата крикет звезда Имран Хан и бившия министър-председател на страната Наваз Шариф. Но надпреварата бе засенчена от опасенията от измами и насилие, пише Би Би Си. В същото време, Комисията по човешките права в Пакистан обяви, че е имало \"просташки\" опити за манипулиране на изборите.Изборите бяха предшествани от редица заплахи от джихадистката групировка \"Ислямска държава\" и талибаните, които считат демокрацията за \"система на западните неверници\".", "date": "2018.07.25", "title": "Бомба за изборите в Пакистан: 31 загинаха край секция след взрив на атентатор-самоубиец"}
{"url": "https://offnews.bg/obshtestvo/lekari-sa-pregledali-bosia-toj-e-v-dobro-sastoianie-obiaviha-ot-prav-685064.html", "text": "Николай Колев-Босия е бил под наблюдение през последната седмица от медицински екип на Правителствена болница по разпореждане на премиера Бойко Борисов, съобщиха от лечебното заведение. Днес на Босия е направен обстоен медицински преглед в болницата и са му извършени изследвания на всички органи и системи. Резултатите от изследванията показаха задоволително за възрастта му здравословно състояние, което не налага наблюдение в болница, обявиха оттам.По време на престоя в болницата са му влети водно-солеви разтвори. Босия обяви гладна стачка преди повече от месец с искане за оставката на транспортния министър Ивайло Московски и за разпускане на Народното събрание. Той настоява и за разследване на сигналите му за злоупотреби при получаването на шофьорски книжки. За това беше създадена временна парламентарна комисия. ", "date": "2018.07.25", "title": "Лекари са прегледали Босия, той е в добро състояние, обявиха от Правителствена болница"}
{"url": "https://offnews.bg/politika/danachni-dela-shte-mogat-da-se-gledat-v-tcialata-strana-685046.html", "text": "Данъчните дела ще се разглеждат от административните съдилища в цялата страна. Досега те се разглеждаха само в съдилищата в Coфия, Пловдив, Варна, Бургас и Beлиĸo Търново. Тази промяна е част измененията в Административно-процесуалния кодекс (АПК), които бяха приети на второ четене в пленарната зала на части, но днес бяха окончателно гласувани.Текстът, предвиждащ данъчните дала да се гледат в цялата страна, беше първоначално предложен от председателя на правната комисия Данаил Кирилов, след това обаче по време на заседание на самата комисия вносителите на идеята я отхвърлиха след възражение на НАП, че в агенцията нямат достатъчно юристи във всички изнесени центрове. Председателят на Върховния административен съд (ВАС) Георги Чолаков пък държеше тази възможност да бъде подкрепена. Когато тези текстове стигнаха до пленарната зала, гласуването им беше отложено, защото Чолаков държеше да присъства по време на обсъждането им. В крайна сметка днес в зала Кирилов отново редактира този параграф и така депутатите единодушно приеха все пак данъчните дела да се гледат от съда по постоянен адрес/седалище на жалбоподателя към момента на подаване на жалбата.С изменението на АПК беше решено още, че няма да има възможност за касационно обжалване на дела срещу актове до 4 хил. лв. за фирми и 750 лв. за частни лица. От БСП се обявиха против тази промяна с аргумента, че така ще се ограничи възможността на гражданите да оспорват актове. В крайна сметка обаче поправката беше приета.Окончателно приетите днес промени в Административно-процесуалния кодекс предвиждат и увеличение на таксите в касационното производство. Касационният жалбоподател ще внася такса в размер на 70 лева, а когато жалбоподател е фирма или организация - 370 лева. Досега физическите лица плащаха 14 лв, а за фирмите - 25 лв.Има обаче и възможност за освобождаване от таква - това ще е възможно за граждани, за които е признато от съда, че нямат достатъчно средства да я заплатят. Увеличението на таксата има и за касационно обжалване при определяем материален интерес. Ако той е под 10 млн. лева -таксата ще бъде 0.8% , но няма да може да бъде повече от 1700 лева. Ако интересът е над 10 млн. лева, таксата ще бъде до 4500 лв., а досега е била 5 лв.Таксите за първа инстанция остават същите - 10 лв. за граждани и 25 лв. за организации и фирми. Няма да се дължи такса от граждани за частна жалба по дела за пенсионно, здравно и социално осигуряване. За производство по отмяна на влезли в сила съдебни актове се събира такса в размер на 30 лева за граждани и 150 лева за организации и фирми.", "date": "2018.07.25", "title": "Данъчни дела ще могат да се гледат в цялата страна"}
{"url": "https://offnews.bg/kultura/pitar-setera-ot-legendarnata-grupa-chikago-idva-za-kontcert-u-nas-685052.html", "text": "Краят на 2018 година ще ни срещне с един от знаковите артисти за поколения българи – Питър Сетера, бивш фронтмен на емблематичната група \"Чикаго\". Самостоятелният концерт на Cетера ще се състои на 9 ноември в зала 1 на НДК.Легендарният певец и текстописец ще изпълни най-популярните и обичани песни на групата като „If you leave me now”, “Hard to say I`m sorry”, “You`re the inspiration”, “Hard habit to break” , както и oще много други любими парчета от общо 18-те албума, които създава с рок бандата, наскоро влязла в Залата на славата на рокендрола.Освен тях, Сетера ще зарадва публиката и със селекция от авторска музика, част от неговите осем солови албума. Ще чуем „Glory of Love”, “Next Time I fall”, “Forever Tonight” и други.Сетера професионалния си път през 1967 г. с група \"Чикаго\", с която издават 18 албума и печелят редица отличия.Безспорният хит, написан от музиканта за десетия албум на бандата, „If you leave me now” взима награда \"Грами\" и се превръща в първия сингъл хит номер 1 на групата.През 1986 година Сетера започва соловата си кариера, с която се записва в музикалната история с хита „The Glory of Love”, номиниран за \"Грами\". Парчетата „The Next Time I Fall” с Amy Grant, “Feels Like Heaven” с Chaka Kahn, “After All” с Шер oт филма „Нов шанс“, както и песента “No Explanation” от филма „Хубава жена“.", "date": "2018.07.25", "title": "Питър Сетера от легендарната група 'Чикаго' идва за концерт у нас"}
{"url": "https://offnews.bg/nauka/otkriha-voda-na-mars-685057.html", "text": "Учени откриха вода в течно състояние на Марс. Революционното откритие е направено с помощта на радарен инструмент на борда на сондата Mars Express на Европейската космическа агенция.Италиански учени пък са открили огромен резервоар с течност с диаметър около 20 километра, скрит на 1.5 километра под южната полярна ледна шапка.Изследователите казват, че този басейн много прилича на субглациалните езера, затрупани под леда на Арктика и Антарктида. И както в нашите наземни субглациални езера, може би и там ще има живот .Повече за революционното откритие можете да прочетете в .", "date": "2018.07.25", "title": "Откриха вода на Марс"}
{"url": "https://offnews.bg/koloezdene/kintana-specheli-17-ia-etap-v-tura-tomas-e-vse-po-blizo-do-uspeha-685058.html", "text": "Състезаващият се за отбора на \"Movistar\" Найро Кинтана спечели 17-ия етап в колоездачната обиколка на Франция. Колумбиецът беше най-добър в изпитанието от едва 65 километра между Банер де Люшон до Сен Лари Сулен и спря хронометрите с време 2:21.27 часа.Лидерът в генералното класиране и носител на жълтата фланелка Герант Томас (Sky) пък увеличи преднината си нa 1:59 минути пред Том Дюмулен (Sunweb) и 2:31 пред Крис Фрум.Иначе Дан Мартин (Emirates) завърши на втора позиция, а самият Томас финишира трети, изпреварвайки в последния километър Дюмулен, Примож Роглич (LottoNL–Jumbo) и съотборника си в \"Sky\" Фрум.Решителните действия станаха на последното изкачване от висша категория Кол де Порте (2215 метра). Марк Солер (Movistar) зададе високо темпо и подготви атака на Кинтана, която дойде около 10 км преди финала.Колумбиецът бързо се откъсна и застигна Алехандро Валверде (Movistar), който започна да му помага. В основната група Ромен Барде (AG2R La Mondiale) изостана около 5.5 км преди финала, а останалите започнаха да се атакуват.Първи действия предприе Роглич, но въпреки това отборът на \"Sky\" имаше числено предимство спрямо останалите, като Ваут Пулс и Еган Бернал водеха за своите лидери.Утре предстои преходен 18-и етап от 171 километа между Три сю Без и По, който е с равнинен характер. Той дава шанс за изява на спринтьорите.", "date": "2018.07.25", "title": "Кинтана спечели 17-ия етап в Тура, Томас е все по-близо до успеха"}
{"url": "https://offnews.bg/sviat/potvardiha-smartta-na-26-dushi-sled-srutvaneto-na-iazovirna-stena-v-la-685054.html", "text": "Спасители намериха досега 26 тела на загинали при срутването на язовирна стена в провинция Атапу, Югоизточен Лаос. 17 души са откарани в болница.В неизвестност остават 131 души, след като отприщената вода потопи цели села. Броят на изчезналите обаче все още се уточнява.Мусонните дъждове усложняват спасителните работи, предаде Франс прес, цитирана от БТА.Лаоският премиер Тонглун Сисулит огласи първото конкретно официално число след бедствието.\"Има 131 изчезнали\", всички са лаосци, обяви той. Досега държавната информационна агенция КПЛ съобщаваше за \"стотици изчезнали\".Оцелели се оплакаха пред АФП, че не са били предупредени навреме за опасностите, въпреки че щетите по конструкцията, причинени от обилните дъждове, са били забелязани няколко дни преди срутването.Язовирът, чиято стена се срути, се намира близо до границата с Камбоджа и Виетнам.", "date": "2018.07.25", "title": "Потвърдиха смъртта на 26 души след срутването на язовирна стена в Лаос, 131 са в неизвестност"}
{"url": "https://offnews.bg/sviat/razbiha-zvezdata-na-tramp-na-aleiata-na-slavata-685066.html", "text": "Звездата на американския президент Доналд Тръмп на Алеята на славата в Холивуд е била разбита с пикел.Рон Бърд от KUTV пусна в Туитър видеоклип от сцената, показващ напълно разбитата плоча на Тръмп, съобщи БГНЕС. Американският президент получи звезда на Алеята на славата заради работата му по \"Стажантът\".\"Множество хора, включително полицията, казват, че един човек е появил с калъф за китара и е извадил пикела. Има твърдения, че след това самият той се обадил на полицията и съобщил за стореното, но напуснал мястото преди полицаите да стигнат до там\", съобщи NBC.Звездата на Тръмп на Алеята на славата и преди е била обект на вандалски действия, но щетите досега никога не са били толкова сериозни. ", "date": "2018.07.25", "title": "Разбиха звездата на Тръмп на Алеята на славата"}
{"url": "https://offnews.bg/kultura/ot-rok-do-dzhaz-krekhaus-predstavia-novia-si-album-v-majmunarnika-685041.html", "text": "Една от най-интересните български банди - , ще представи утре първият си албум Odd One Out пред публика на сцената на столичния клуб \"Маймунарника\".Момчетата ще излязат точно в 21.00 часа, за да представят стила си, който смесва различни музикални течения като фънк, джаз, хардрок, психеделичен рок в интересен микс със собствен чар.Интересно в техните живи изпълнения е импровизацията и неподправеното поведение на музикантите на сцената. Krekhaus позволяват композициите да се развият от общуването им един с друг по време на свирене, без нужда от предварително структуриране на песента. Те се стремят да превърнат всеки концерт в отделно изживяване, по време на концерти за тях е най-важно да си дадат творческа свобода, за да създадат всеки музикален свят, който могат да си представят.Момчетата са твърдо убедени, че с музиката си могат да докажат, че публиката не слуша само хитове \"еднодневки\" от музикалните класации и че нестандартна музика, без подкрепа на голям лейбъл зад гърба ѝ, може да бъде толкова популярна, колкото и продукции със солиден финансов ресурс.Odd One OutOdd One Out е името на първия албум на групата, която се сформира през 2014 г. Албумът е записан на живо, защото Krekhaus чувстват, че много от рок записите вече се продуцират като електронна музика –с метроном, което според тях е \"еднакво, равно и сухо\".Той обединява стиловете рок, фънк, соул, психеделиченрок и джаз, а по всички личи, че ще ни очаква една доста интересна музикална вечер.", "date": "2018.07.25", "title": "От рок до джаз: Krekhaus представя новия си албум в Маймунарника"}
{"url": "https://offnews.bg/knigi/psiho-trilarat-kojto-vdahnovi-hichkok-za-shediovara-mu-otkas-685053.html", "text": "\"Психо\" от Робърт Блох – един от иконичните психологически трилъри, по който Алфред Хичкок създава незабравимата си филмова адаптация, може да бъде открит с ново издание отново в книжарниците.За какво живеем и струва ли си да рискуваме всичко в името на парите, каква е границата между убийството и милувката и как връзката родител – дете може да излезе извън контрол – един от най-добрите ужаси на миналия век ще ви накара да се усъмните в собствения си разум.С персонаж, базиран на реална личност – гробаря от Плйнфийлд Ед Гийн, който убива жени, а от телата си прави страховити трофеи, шедьовърът с неочакван край се превръща в един от първите ужаси, който разчита изцяло на психологическия подход, а не засягат свръхестествени теми. Защото, както признава самият Блох, „ истинският ужас не е в сенките, а в този изкривен малък свят, скрит в собствените ни черепи”.Робърт Блох е роден в Чикаго, щата Илинойс, на 5 април 1917 г. Автор е на над 30 романа, както и на над сто разказа.Носител на Hugo Award for Best Short Story и дългогодишен сценарист в Холивуд, Блох вдъхва нов живот на ужаса като жанр и не се страхува да експериментира със сюжети, вдъхновението за които черпи от самия живот.Норман Бейтс чу шума и потръпна.Сякаш някой потропа по прозореца.Той вдигна рязко глава, почти готов да се изправи, книгата се изплъзна от ръцете му и падна върху пълните му бедра. Но разбра, че това бе просто дъждът. Късен следобеден дъжд плющеше по прозореца на хола.Норман не беше забелязал кога бе заваляло, нито кога се беше здрачило. Но в хола беше вече доста тъмно и преди да се върне към книгата, той се пресегна и включи лампата.Това бе една от онези старомодни настолни лампи с гравиран стъклен абажур и кристални висулки. Майка му я имаше, откакто я помнеше, и отказваше да се раздели с нея. Всъщност и Норман нямаше нищо против – всичките му четиридесет години бяха преминали в тази къща, приятно е да си заобиколен от предмети, с които си свикнал – вдъхва сигурност. Тук всичко имаше своето място и своето предназначение, промените ставаха някъде там навън, но не и тук.А и повечето промени криеха в себе си потенциална заплаха. Да предположим например, че този следобед бе излязъл на разходка. Би могъл да се окаже на някой запустял страничен път или дори при блатото. И какво щеше да стане, ако дъждът го беше заварил там? Щеше да се измокри до кости и да бъде принуден да се препъва в мрака по пътя за вкъщи. Така човек може да се простуди до смърт, пък и кой би искал да бъде навън в тази тъмница? Много по-приятно е да си бъдеш тук, при лампата, в компанията на хубава книга.Когато наведе глава, за да продължи четенето, светлината освети закръгленото му лице, отрази се в очилата без рамки и се окъпа в розовината на темето му, покрито с рехава, пепеляворуса коса.Книгата бе наистина вълнуваща – нищо чудно, че не бе забелязал колко бързо се бе свечерило. „Царството на инките“ от Виктор В. фон Хаген. Никога по-рано Норман не се бе потапял в толкова любопитна и богата информация. Например описанието на кечуа или танца на победата, когато воините образуват голям кръг, който се движи и усуква като змия.Той прочете:„В подобни случаи обикновено се барабани върху това, което някога е било тяло на враг: кожата е одрана предварително, стомахът е опънат, за да се получи барабан, и цялото тяло служи за резонаторна кутия, докато звукът излиза от отворената уста гротескно, но ефикасно“.Норман се усмихна и си позволи разкоша на приятната тръпка. Гротескно, но ефикасно – наистина така ще да е. Представи си дране на човек – може би дори жив – и след това опъват стомаха, за да се получи барабан! Наистина, как ли го правят, как ли изсушават тялото, за да не се разложи. И на първо място все пак, какво ли мислене е необходимо, за да се роди подобна идея?Това не бе най-привлекателната гледка на света, но когато Норман притвори очи, той почти си представи сцената: тълпата боядисани голи воини, които се гърчат и олюляват в унисон под прогизналото от слънце диво небе, и старата вещица, приведена пред тях, да барабани по надутия и опънат стомах на трупа. Изкривената уста на трупа е противоестествено отворена, може би дори закрепена в зейнала гримаса с костни клинове, и от нея излиза звукът.Предизвикан от ударите по стомаха, преминал през сгърчените вътрешности, засилен от изсъхналия гръклян, той се разнася тържествено и с пълна сила от мъртвото тяло.За момент Норман сякаш можеше да го чуе, но тогава си спомни, че дъждът също има свой ритъм, както и стъпките...Всъщност той долови стъпките още преди да ги чуе, отколешният навик помагаше на сетивата му да разберат кога майка му влиза в стаята. Не му се налагаше да вдигне поглед, за да се убеди, че тя беше тук.Всъщност той наистина не вдигна поглед, а се престори, че продължава да чете. Досега майка му бе спала в стаята си и той знаеше колко свадлива може да бъде, когато не се е разсънила. Затова най-добре беше да кротува и да се надява, че този път не е кисела.– Норман, знаеш ли колко е часът?Той въздъхна и затвори книгата. Сега вече знаеше, че този път няма да е лесно. Самият въпрос беше предизвикателство. За да дойде тук, майка му беше минала покрай дядовия часовник в коридора и лесно можеше да разбере колко е часът.И все пак нямаше смисъл да се прави драма от това. Норман погледна към часовника на ръката си и се усмихна.– Вече минава пет – каза той. – Всъщност не знаех, че е толкова късно. Бях се зачел...– Да не мислиш, че съм сляпа. Знам какво си правил през цялото време. – Тя беше застанала до прозореца и гледаше дъжда. – Но знам и какво не си направил. Защо не си включил неоновия надпис на мотела, когато се е стъмнило? И защо не си в рецепцията, където ти е мястото?– Ами заваля толкова силно, че не очаквах някой да се появи в това отвратително време.– Глупости! Точно сега е най-вероятно да имаш работа. Много хора не се боят да карат в дъжда.– Но не е вероятно някой да мине по това шосе. Всички хващат новата магистрала. – Норман усети как раздразнението пълзи нагоре по гърлото, усети вкуса му в устата си и се опита да го задържи. Но вече бе твърде късно, трябваше да го избълва. – Казах ти, че така ще стане, още когато подразбрахме, че ще местят магистралата. Ти трябваше да продадеш мотела, преди да се разчуе за нея. Можехме да купим на безценица всеки парцел наоколо и дори някой, който е по-близо до Феървейл. Можехме да имаме нов мотел, нова къща, да посъберем малко пари. Но ти не ме послуша, нали? Всъщност никога не ме слушаш. Правим винаги това, което ти искаш и което ти мислиш. Ще се поболея от теб!– Така ли, момче? – Гласът на майка му звучеше нежно, но това не заблуди Норман. При това го нарече „момче“. Той е на четиридесет години, а тя го нарича „момче“. Ето как се отнася към него на всичкото отгоре. Само ако можеше да не чува гласа є! Но трябваше, той знаеше, че трябва и винаги е трябвало.– Така ли, момче? – тя повтори още по-нежно. – Ще се поболееш от мен, а? Не смятам, че е точно така. Не, момче, ако се поболееш, ти ще си виновен, а не аз. И това ли е истинската причина да си още тук, на това странично шосе, а, Норман? Истината е, че ти липсва най-обикновената човешка жизненост. Никога не си бил особено жизнен, нали? Никога не са ти достигали жизненост и решителност да напуснеш къщата. Да се хванеш някъде на работа. Да постъпиш в армията. Дори да си намериш приятелка...– Ти не би допуснала!– Вярно е, Норман. Не бих те оставила. Но ако беше дори наполовина мъж, пак щеше да тръгнеш по свой път.Искаше да є изкрещи, че греши, но не можеше. Защото нещата, които тя казваше, бяха същите, които той от години непрекъснато си повтаряше. Тя беше права. Тя винаги беше заповядвала, но това не означава, че той е бил заставян вечно да се подчинява. Понякога майките са прекалено властни, но не всички деца се покоряват. Има и други вдовици, други единствени синове, но не всички се оказват впримчени в подобни взаимоотношения. Наистина и той бе виновен, наравно с нея. Вярно бе – липсваше му най-обикновената човешка жизненост.– Трябвало е да настояваш, сам знаеш – тя бе започнала отново. – Да предположим, че беше излязъл и беше намерил някое ново място, а това бе обявил за продан. Но не, ти само хленчиш. И аз знам защо. Никога не си успявал да ме измамиш, нито за миг. Причината е, че ти не желаеш да се преместиш. Никога не си искал да напуснеш това място и никога няма да пожелаеш, сега и винаги. Не можеш, нали? Още по-малко пък би могъл да пораснеш.Нямаше сила да я погледне, особено когато говореше подобни неща. Но и нямаше къде другаде да гледа. Лампата, тежките стари мебели, които запълваха хола, и всички познати предмети изведнъж му станаха омразни именно защото бяха познати – като оборудването на затворническа килия. Втренчи се в прозореца, но и това не беше достатъчно добър ход – навън бяха вятърът, дъждът и тъмнината. Той знаеше, че там за него нямаше спасение.Никъде нямаше спасение от гласа, който барабанеше и ехтеше в ушите му като звука от тялото в книгата за инките, барабана на смъртта. Той се приведе и се опита да фокусира погледа си върху буквите. Може би ако не є обръща внимание, ако се преструва на спокоен...Номерът не мина...– Я се погледни! – заговори тя отново. (Барабанът продължаваше – „бам-бам-бам“ – и звукът се разнасяше от обезобразената уста.) – Знам защо не си си дал труда да включиш надписа. Защо дори не си отишъл да отвориш тази вечер. Не е вярно, че си забравил. Всъщност ти не искаш никой да идва тук, надяваш се, че няма да дойде.– Добре! – запелтечи той. – Признавам. Мразя работата в мотела. Винаги съм я мразил.– Де да беше само това, момче. – (Ето пак – „момче, момче, момче!“ – барабаненето извираше от челюстите на смъртта.) – Ти мразиш хората. Защото всъщност ти се боиш от тях, нали? Винаги си се боял, още от дете. Предпочиташе да се сгушиш на стола до лампата и да четеш. Правеше го преди тридесет години, правиш го и сега. Криеш се зад кориците на книгите.– Има и по-лоши неща, които бих могъл да направя. Самата ти си ми го казвала. Поне никога не съм се забърквал в разни каши някъде навън. Не е ли по-добре да усъвършенствам ума си?– Да усъвършенстваш ума си? Хайде де! – Втренчен в пода, той я чувстваше зад себе си. – Ти наричаш това усъвър-шенстване? Не се опитвай да ме заблуждаваш, момче! Избий си го от главата! Това не е като да четеш Библията, нито пък е някаква форма на самообразование. Знам какво четеш ти. Боклуци. И дори по-лошо.– Между другото това е история на цивилизацията на инките...– Обзалагам се, че е така. Обзалагам се още, че е пълна с гадости за мръсните диваци, като другата, онази за Южните морета. Ти какво, мислиш си, че не зная за нея, а? Криеш я в стаята си, както и всички останали отвратителни неща, които непрекъснато четеш...– Психологията не е отвратителна, мамо!– На това психология ли му казваш? Какво знаеш ти за психологията. Никога няма да забравя времето, когато ми говореше онези мръсотии, никога. Само като си помисля, че един син може да отиде при собствената си майка и да є каже подобни неща!– Аз само се опитах да ти обясня нещо. То се нарича едипов комплекс и аз мислех, че ако обсъдим проблема заедно и разумно се опитаме да го осмислим, може би нещата ще се променят към по-добро.– Да се променят? О, момче! Нищо няма да се промени. Можеш да прочетеш всички подобни книги на света, но пак ще си останеш същият. Не ми трябва да слушам много от тези подли, непристойни измислици, за да разбера какво представляваш. Дори едно осемгодишно дете би те разбрало. То така си и беше, всичките ти приятелчета те разбраха още на времето. Ти си мамино детенце. Така те наричаха и бяха прави. Такъв си беше, такъв си и винаги ще си останеш. Голямо, дебело, пораснало мамино детенце.Барабаненето на думите є, барабаненето вътре в него – те го оглушаваха. Шокира го подлостта на изреченото. В един момент щеше да заплаче. Норман тръсна глава. Само като си помислиш, че тя продължава да се държи така с него дори и сега! Но тя може и ще продължава отново и отново, освен...– Какво „освен...“?Господи, нима тя можеше да чете мислите му?– Знам какво мислиш, Норман. Знам всичко за тебе, момче. Много повече, отколкото можеш да си представиш. Но аз знам и това, дори и него, знам какво си представяш, за какво бълнуваш сега. Мислиш си, че би искал да ме убиеш, нали, Норман? Но не можеш. Защото не си достатъчно жизнен. От двама ни аз съм силната. И винаги съм била.Достатъчно и за двамата. Ето защо ти никога няма да се освободиш от мен, дори и да го пожелаеш истински. Разбира се, дълбоко в себе си ти не го желаеш. Ти имаш нужда от мен, момче. Това е истината, нали?Норман бавно се изправи. Все още не се осмеляваше да събере сили и да я погледне. Първо трябваше да си внуши да бъде спокоен. Да бъде много, много спокоен. Да не мисли за това, за което тя говори. Да се опита да му се опълчи, да си спомни. Тя е една стара жена, при това малко превъртяла. Ако продължаваш да я слушаш по този начин, накрая и ти също можеш да превъртиш. Кажи є да се качи в стаята си и да си легне. Там є е мястото.При това за нея ще е по-добре да се качи бързо, иначе този път ще я удуши със собствения є сребърен гердан...Той започна да се олюлява, устата му работеше, ограждайки думите му, когато се разнесе звънът.Това означаваше, че някой бе паркирал пред мотела и звънеше, за да бъде обслужен.Без да си даде труда дори да погледне назад, Норман влезе в антрето, грабна мушамата от закачалката и потъна в мрака навън.", "date": "2018.07.25", "title": "'Психо' - трилърът, който вдъхнови Хичкок за шедьовъра му (откъс)"}
{"url": "https://offnews.bg/futbol/manchestar-siti-niama-nuzhda-ot-novi-popalnenia-685044.html", "text": "Мениджърът на Манчестър Сити Пеп Гуардиола не е изненадан от силните ходове на Ливърпул на трансферния прозорец, след като \"гражданите\" значително вдигнаха летвата през миналия сезон.Треньорът на мърсисайдци Юрген Клоп използва парите от преминаването на Филипе Коутиньо в Барселона, за да привлече Наби Кейта, Фабиньо, Джердан Шакири и Алисон с рекордна за вратар сума.\"Всеки отбор следва своя път и аз разбирам това напълно. Когато Ливърпул харчи пари точно за тези футболисти, тогава от клуба вярват, че те са най-добрите опции за тях.Миналия сезон вдигнахме високо летвата, след като спечелихме 100 точки. Всеки ще се опитва да се приближи възможно най-много до това ниво\", каза Гуардиола.Сити привлече Рияд Марез от Лестър Сити за 60 милиона лири и към момента обмисля бъдещата си активност на трансферния пазар.\"Ще видим, но в момента сме достатъчно добри. Имаме футболисти на всички позиции. В последните няколко дни ще преценим дали да привлечем още един нов, или да почакаме\", добави мениджърът.", "date": "2018.07.25", "title": "Манчестър Сити няма нужда от нови попълнения"}
{"url": "https://offnews.bg/politika/pravitelstvoto-dava-nad-2-mln-lv-za-sport-v-uchilishta-i-detski-grad-685026.html", "text": "Правителството одобри отпускането на 2 453 572 лв. за учебно-тренировъчна и спортно-състезателна дейност в общинските и държавните детски градини и училища, както и за материално-техническото им обезпечаване, съобщават от правителствената пресслужба.Средствата се осигуряват ежегодно със Закона за държавния бюджет и се разходват на базата на представени разчети за броя на децата и учениците.Училищата и детските градини кандидатстват за тях с разработени проекти за подпомагане на физическото възпитание и спорта на децата и учениците в дневна форма на обучение.", "date": "2018.07.25", "title": "Правителството дава над 2 млн. лв. за спорт в училища и детски градини"}
{"url": "https://offnews.bg/futbol/arsenal-se-zastapi-za-mesut-jozil-685030.html", "text": "Бившият халф на германския национален отбор Месут Йозил получи подкрепа от Арсенал, след като обяви, че няма да играе повече за Бундестима, защото се чувства обект на расистки нападки заради турския си произход.\"Артилеристите\" подкрепиха напълно решението на футболиста си, публикувайки в официалния си сайт изявление на новия мениджър на клуба Унай Емери.\"Всички тук искаме Месут да се чувства като у дома си. Тук сме като семейство. Той може да тренира без напрежение всеки ден и се радваме, че се присъедини отново към заниманията.Уважавам неговото решение, той е зрял човек и сам преценява. Не сме говорили много, защото дойде преди няколко дена. Той обясни защо напуска националния отбор, а ние ще направим всичко да му помогнем\", каза Емери.Припомняме, че Йозил заяви, че не се чувства добре в националния тим заради коментарите за снимките му с турския президент Реджеп Ердоган, които бяха последвани от отпадане още в груповата фаза на световното първенство в Русия.Германската футболна федерация, както и говорителката на Ангела Меркел, заявиха, че не може да става и дума за расизъм в Германия. Халфът получи подкрепа за решението си лично от турския президент, както и от властите в южната ни съседка.", "date": "2018.07.25", "title": "Арсенал се застъпи за Месут Йозил"}
{"url": "https://offnews.bg/obshtestvo/uvelichiha-razhodite-na-mrrb-sas-180-mln-lv-685027.html", "text": "Правителството увеличи със 179 996 400 лв. утвърдените за 2018 г. максимални размери на ангажиментите за разходи, които могат да бъдат поети от Министерството на регионалното развитие и благоустройството.Промяната е свързана с подписания в началото на годината договор за проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3.5 т (ТОЛ) и на база време за леки автомобили с обща технически допустима максимална маса до 3.5,т (електронна винетка), с която ще се въведе по-справедлив модел за събиране на пътни такси.", "date": "2018.07.25", "title": "Увеличиха разходите на МРРБ със 180 млн. лв."}
{"url": "https://offnews.bg/obshtestvo/slagat-kopie-na-naj-staria-sofijski-fontan-v-rozariuma-v-borisovata-685024.html", "text": "Розариумът в Борисовата градина ще бъде възстановен в посока стадион \"Васил Левски\", предстои и ремонт на настилката от цепен камък при езерото с патиците, както и на трите алеи след детската площадка към Рибното езиро (с лилиите). Силно амортизирани алеи в целия парк също ще бъдат възстановени тази година - общо около 8500 кв. км.Това ще решава Столичният общински съвет утре. До момента в Борисовата градина са възстановени около 16 500 кв. км алеи, съществуващата мрежа е от 200 000. В Розариума ще бъде поставено копие на фонтана, който се намира в градина \"Буката\" на булевард \"Прага\"(Мадарската градина). Той е единственият съхранен до днес стар софийски фонтан, преместен е там от площад Славейков в средата на 30-те години. ", "date": "2018.07.25", "title": "Слагат копие на най-стария софийски фонтан в Розариума в Борисовата"}
{"url": "https://offnews.bg/ikonomika/pravitelstvoto-otkri-kontcesii-za-chetiri-plazha-685025.html", "text": "С решение на Министерския съвет се откриват процедурите за предоставяне на концесия на четири морски плажа - „Златни пясъци“ в община Варна, „Китен – Атлиман“ в община Приморско, „Созопол – централен“ в община Созопол и „Приморско-север“ в община Приморско. Целта е плажовете да бъдат обезопасени и да се предоставят услуги от обществен интерес за 20-годишния срок на концесиите.Размерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За плаж „Златни пясъци“ възлиза на 1 712 599 лева, за плаж „Китен – Атлиман“ - 96 175 лева, за плаж „Созопол – централен“ - 120 593 лева, а за плаж „Приморско-север“ – 23 278 лева.Концесионерите на морските плажове ще бъдат определени в резултат на конкурс, организиран от министъра на туризма и проведен от комисия, назначена от министър-председателя. Целта е плажовете да се обезпечат със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес.Критериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономически съотносимост с общодостъпни цени на услуги на предлагани плажни принадлежности – чадъри и шезлонги.", "date": "2018.07.25", "title": "Правителството откри концесии за четири плажа"}
{"url": "https://offnews.bg/futbol/malkom-mina-pregledi-v-barsa-roma-se-kani-da-sadi-bordo-685032.html", "text": "Бразилскoто дясно крило Малком премина успешно медицинските тестове и скоро ще бъде представен като ново попълнение на Барселона.Очаква се той да облече за първи път фланелката на каталунците на американска земя, където отборът пристигна преди часове за предсезонното си турне.21-годишният футболист ще хване първия възможен презокеански полет, за да се присъедини към тима. Първоначално Малком трябваше да се присъедини към Рома. Римският отбор дори обяви, че са постигнали договореност с Бордо. В крайна сметка крилото замина за Барселона, тъй като каталунците предложиха по-голяма трансферна сума - 41 милиона евро срещу 36 милиона от римляните.Спортният директор на Рома Рамон Родригес Вердехо - Мончи заплаши, че ще даде Бордо на съд заради проваления трансфер на бразилеца.\"Ще търсим опциите за нас. Ще видим дали ще заведем дело. Вярно е, че не бяхме подписали нищо, но има куп съобщения с агентите и президента на Бордо, които имат стойност.Шефът на Бордо Стефан Мартен ми каза, че са получили по-добра оферта от Барселона и ако не вдигнем нашата, няма как да получим играча. Казах му, че вече сме се договорили и че сделката е практически готова, но той ми обясни, че нищо не е подписано, въпреки размяната на някои документи за подписване.Информирах нашия президент за промяната и той ми даде зелена светлина да натисна и да отправя нова оферта, която да бъде по-добра от тази на Барселона. И информирах Бордо, че нашата оферта е по-добра.В 23 часа бяхме изготвили документ с офертата на нашия бос Палота. Но казах на Бардо, че това е достатъчно, защото не искахме да влизаме в търг. Не можехме да продължаваме така\", каза Мончи.", "date": "2018.07.25", "title": "Малком мина прегледи в Барса, Рома се кани да съди Бордо"}
{"url": "https://offnews.bg/politika/borisov-svali-valentin-radev-ot-saveta-po-prestapnostta-i-go-dade-na-k-685034.html", "text": "Вицепремиерът Красимир Каракачанов вече оглавява Националния съвет по превенция на престъпността. Досега консултативни орган към Министерския съвет се оглавяваше от вътрешния министър Валентин Радев.Според съобщение от правителствената пресслужба по този начин е преодоляно несъответствие, възникнало с направеното разпределение на функциите между заместник министър-председателите. Тъй като Каракачанов е ресорен вицепремиер по сигурността, председателството на съвета му се преотстъпва. Смяната идва само няколко седмици, след като от опозицията в парламента внесоха вот на недоверие към правителството за извършваната от него политика по вътрешната сигурност и опазване на обществения ред. За последните няколко месеца МВР отбелязва драстична кадрова криза и опит за реформа, който засега остава тайна за обществеността.", "date": "2018.07.25", "title": "Борисов свали Валентин Радев от съвета по престъпността и го даде на Каракачанов"}
{"url": "https://offnews.bg/sviat/izteche-nov-zapis-ot-razgovor-mezhdu-tramp-i-advokata-mu-obsazhdat-pl-685019.html", "text": "Запис на разговор между президента на САЩ Доналд Тръмп и адвоката му, в който двамата обсъждат плащане в брой във връзка с предполагаема афера с модел, бе излъчен от CNN.Тръмп и Майкъл Коен говорят за купуване на правата над историята на бившия модел на сп. Playboy Карън Макдугъл.Аудиозаписът е от септември 2016 г., два месеца преди президентските избори. Предполагаемата афера датира от 2006 г.Сегашният адвокат на Тръмп - Руди Джулиани, обяви, че не са били плащани пари, както и че записът не е доказателство за извършването на престъпление.Този запис е един от няколкото открити по време на обиск от служители на ФБР в имот на Коен в Ню Йорк, извършен по-рано тази година.Разговорът прескача от една в друга тема, чуват се други гласове и на места звукът е заглушен. И все пак е очевидно, че Тръмп и Коен обсъждат закупуването на правата от таблоида National Enquirer в навечерието на президентския вот.Чува се Коен да казва: \"Трябва да отворя фирма за прехвърлянето на цялата тази информация според нашия приятел Дейвид\". Възможно е да става въпрос за приятеля на Тръмп Дейвид Пeкър - президент на American Media Inc, издателят на National Enquirer.По-късно Тръмп пита:\"И така, какво трябва да платим за това? Една пета?\".Бившият модел Карън Макдугъл получава $150,000 от Enquirer за историята ѝ.След излъчването на записа Тръмп избухна недоволно в Туитър. \"Що за адвокат би записал клиент? Колко тъжно\", възкликва президентът:", "date": "2018.07.25", "title": "Изтече нов запис от разговор между Тръмп и адвоката му: обсъждат плащане след афера с модел на Playboy"}
{"url": "https://offnews.bg/sviat/fatalniat-novichok-kojto-ubi-zhena-bil-v-shishentce-ot-parfium-685029.html", "text": "Нервнопаралитичното вещество \"Новичок\", които уби жена във Великобритания и остави приятеля и няколко седмици в болница, било поставено в шишенце от парфюм.Това твърди Чарли Роули - един от двамата отровени с веществото. Неговата приятелка - 44-годишната Доун Стърджис, майка на три деца, издъхна на 9 юли.Роули намерил шишенце, в което смятал, че има парфюм и го подарил на приятелката си. 15 минути след първото пръскане от флакона, Доун Стърджис започнала да се чувства зле, разказва той, цитиран от \"Гардиън\".\"Спомням си, че тя се напръска по китките и ги потърка\", казва Роули в първото си интервю след инцидента.\"Съставката на флакона беше мазна, не миришеше на пармюм, измих я и не мислих нищо за това. Всичко стана толкова бързо\", продължава 45-годишният мъж.\"След 15 минути Доун каза, че има главоболие. Тя ме попита дали имам болкоуспокояващи таблетки. Каза, че има нужда да полежи и след няколко минути я намерих на пода в банята в много лошо състояние\", разказва мъжът.Разследващите работят по версията, че отравянето на Роули и Стърджис с \"Новичок\" е пряко свързано с това на руския шпионин Сергей Скрипал и неговата дъщеря Юлия в Солсбъри през март.Роули и Стърджис бяха открити в дома си в южноанлийския град Еймсбъри, близо до Солсбъри.", "date": "2018.07.25", "title": "Фаталният Новичок, който уби жена, бил в шишенце от парфюм"}
{"url": "https://offnews.bg/politika/pak-naprezhenie-mezhdu-patriotite-nfsb-prizovaha-siderov-da-izleze-685014.html", "text": "Волен Сидеров понякога влиза в \"свой си филм\" и минава \"друга реалност, а парламентарната група на \"Обединените патриоти\" (ОП) дори не го зачита за неин председател.Такова обобщение на състоянието на лидера на парламентарната група на ОП Волен Сидеров направи депутатът от същата коалиция и зам.-председател на НФСБ Валентин Касабов. Думите му идват, след като по-рано днес лидерът на \"Атака\" обяви, че е готов да смени Симеонов като вицепремиер. Това е поредна словесна престрелка между коалиционните партньори \"Атака\" и НФСБ. До последната ескалация на напрежение между двете формации се стигна след изменение на закона за приватизацията и приемането на \"поправката Домусчиеви\". Миналата седмица вицепремиерът Валери Симеонов обяви Атака в лобизъм заради поправките и оттогава двете формации се нападат една друга. Касабов коментира изказването на Волен Сидеров, че може да смени Валери Симеонов като вицепремиер с думите: \"В неговия филм всичко може да стане. Той е продуцент, той е режисьор, той е всичко. Не знам, питайте него.\" Зам.-председателят на НФСБ обаче уточни, че не казва, че Сидеров има психични проблеми. \"Аз не съм лекар. Не знам, вие кажете\", заяви зам.-председателят на НФСБ на журналисти в парламента.Той коментира и заявката на Сидеров, че ще проверява инспекциите на вицепремиера за шума по Черноморието. \"Волен Сидеров може да проверява и извънземните, ако иска.\"По думите на Касабов парламентарната група на \"Обединените патриоти\" вече не зачитала Волен Сидеров като неин председател. \"През тези месеци групата почти не се събира\", призна депутатът от НФСБ, но обяви, че не виждал проблем в това и комуникация не им липсвала. \"Срещаме се, говорим си. Той седи до мен. Като си говорим, нормално си говорим. Но от време на време той влиза в някакъв филм и казва: \"Аз съм еди кой си, еди що си\", обясни Касабов.Той заяви още, че Сидеров всъщност имитира Симеонов: \"Ако Валери Симеонов реши да се пошегува, че утре ще полети и ще скочи от 18-тия етаж, моля Сидеров да не си прави този експеримент и да не скача. Недей, Волене, недей. Излез от филма\", каза той.На въпрос дали е реалистично НФСБ да излезе от управлението, Касабов отговори: \"Защо мислите така, какво точно се е случило. Няма търкания. Говорим за човек, който от време на време минава в друга реалност\".\"Имаме много задачи, които трябва да решаваме. Така че не трябва да обръщаме внимание на Волен Сидеров. Ние си го познаваме, знаем какво прави. От време навреме има такива пропадания\", каза още Касабов, но в същото време добави,че Сидеров не е проблем за НФСБ.Останалите две формации в \"Обединените патриоти\" също коментираха напрежението помежду им. \"Риск в политиката винаги има. Ние сме тук, за да дебатираме. Теоретично такъв има за малката и за голямата коалиция. Щепоживеем и ще видим. Това е политика, това е динамично действие\", коментира депутатът от \"Атака\" Явор Нотев и добави, че двете позиции - тази на Валери Симеонов и на Волен Сидеров ще се обсъждат и анализират, но за целта няма да бъде свикван извънреден коалиционен съвет.\"Правим всичко възможно малката коалиция да се запази. Имам силното желание страстите да се уталожат. За нас коалицията трябва да се запази. ние сме отговорни пред нашите избиратели. Смятам, същото важи и за нашите колеги от НФСБ и \"Атака\", коментира лаконично ситуацията депутатът от ВМРО Искрен Веселинов.", "date": "2018.07.25", "title": "Пак напрежение между 'патриотите', НФСБ призоваха Сидеров да излезе от филма"}
{"url": "https://offnews.bg/zvezdi/rozhden-den-katci-vaptcarov-stana-na-55-685040.html", "text": "Днес култовият български водещ и продуцент Къци Вапцаров става на 55 години.На връх рождения си ден той сподели своя снимка в профила си във Фейсбук - водещият на \"Риск печели, риск губи\" вече е с дълга коса и брада и е почти неузнавам.Той анонсира рождения си ден с типичния за него хумор: , написа той, а малко след това прикани всичките си приятели да го поздравят с любимата си песен.Желаем много здраве и щастие на рожденика!", "date": "2018.07.25", "title": "Рожден ден: Къци Вапцаров стана на 55"}
{"url": "https://offnews.bg/112/bremenna-zhena-na-20-godini-i-34-godishen-mazh-zaginaha-pri-katastrofa-685031.html", "text": "Бременна жена на 20 години и 34-годишен мъж са загинали при катастрофа в района на с. Воднянци. Това съобщиха от ОДМВР-Добрич.Сигналът за катастрофа по пътя за град Силистра, в посока град Добрич в района на с. Воднянци, обл. Добрич, е получен на 25 юли, около 04.00 часа.На място е установено, че водач на лек автомобил „Мерцедес” с добричка регистрация, поради движение с несъобразена скорост, губи контрол над МПС, блъска се последователно в две крайпътни дървета.Вследствие на инцидента на място загиват водача на автомобила, мъж на 34 години и бременна жена на 20 години, возеща се на предна дясна седалка, и двамата от с. Воднянци, обл. Добрич. По случая е образувано досъдебно производство.", "date": "2018.07.25", "title": "Бременна жена на 20 години и 34-годишен мъж загинаха при катастрофа"}
{"url": "https://offnews.bg/kultura/koi-filmi-shte-se-boriat-za-nagradata-luks-685038.html", "text": "Трите филма, които ще си оспорват тази година наградата „Лукс“ на Европейския парламент, са „Стикс“, „Другата страна на всичко“ и „Жена на война“.Филмите-финалисти бяха обявени на пресконференция на 24 юли в Рим, а общото между селектираните заглавия е присъствието на силни женски образи в тях.„Другата страна на всичко“ (Druga strana svega) е документален филм на сръбската режисьорка Мила Турайлич, който свързва историята на цяла държава със съдбата на едно семейство и поставя въпроса за отговорността на всяко поколение за бъдещето.„Жена на война“ (Kona fer í stríð) на исландския режисьор Бенедикт Ерлингсон е забавен филм за музикална учителка, която е и запалена екологична активистка. Докато планира най-смелата си инициатива, тя научава, че нейната молба за осиновяване на дете от Украйна е одобрена.„Стикс“ (Styx) на австрийския режисьор Волфганг Фишер е майсторска алегория на нашето противоречиво отношение към бежанците. Героинята отплава на мечтана морска ваканция, но след буря се оказва близо до плавателен съд, пълен с бедстващи хора. Бреговата охрана й нарежда да не се меси, но нейната съвест й казва друго.Филмът победител ще бъде избран от членовете на ЕП и обявен по време на пленарната сесия на 14 ноември в Страсбург. ", "date": "2018.07.25", "title": "Кои филми ще се борят за наградата Лукс"}
{"url": "https://offnews.bg/politika/ikonomicheskata-komisia-prie-vetoto-na-prezidenta-varhu-popravkata-do-685036.html", "text": "Парламентарната комисия по икономическа политика и туризъм прие ветото, което президентът Румен Радев наложи на перомените в Закона за приватизация и следприватизационен контрол, които бяха окончателно приети миналата седмица и предизвикаха напрежение между коалиционните партньори във властта. По време на днешното заседание на икономическата комисия депутатите разгледаха върнатите от президента текстове и отхвърлиха двата спорни параграфа от закона, които бяха приети на второ четене едва миналата седмица с гласовете на ГЕРБ, Атака, Воля и ДПС. Единият параграф предвиждаше: \"специфични задължения, пряко свързани с осъществявания от приватизираното дружество предмет на дейност, да не могат да бъдат вменени на купувача за повече от 5 години. Изключения са задълженията за запазване на седалището, предмета на дейност, за инвестиции и трудова заетост\", а другият предлагаше тази норма да важи за вече сключени договори, по които към датата на влизане в сила на този закон няма непогасени плащания за неустойки.Още утре ветото на държавния глава ще бъде разгледано и в пленарната зала.Вчера държавният глава върна за ново обсъждане текстовете от приетия законопроект, които според вицепремиера Валери Симеонов са написани, за да може братя Домусчиеви да не плащат 58 млн. лева неустойки на държавата по договора си за Български морски флот (БМФ). Малко след като се разбра, че президентът налага вето от пресцентъра на ГЕРБ обявиха, че и премиерът Бойко Борисов е наредил противоречивите текстове да бъдат променени с нови поправки в закона, за да \"отпаднат всички съмнения за лобизъм\". Решението за това било взето ден по-рано на среща между министър-председателя и депутати от ГЕРБ. В крайна сметка от партията на Борисов се отказаха от идеята си за нови поправки и обявиха, че ще подкрепят ветото на президента. \"Може би президентът е имал изпреварваща информация за заседанието при премиера и затова е избързал с налагането на ветото”, коментира вчера зам.-председателят на ГЕРБ Цветан Цветанов.Спорните текстове, на които президента наложи вето, доведоха до напрежение в \"малката коалиция\" (между ВМРО, НФСБ и \"Атака\"). Днес дори Двамата си разменят взаимни обвинения в лобизъл. Според Симеонов внесените от \"Атака\" промени в закона за приватизацията са лобистки и обслужват бизнеса на Кирил Домусчиев. От своя страна Сидеров обвини Симеонов, че е лобирал за Цеко Минев заради концесията на ски пистите в Банско и добави, че е готов да замести лидера на НФСБ като вицепремиер. Засега обаче Симеонов остава на поста си.По време на заседанието на комисията Румен Гечев разказа и каква е версията на един от вносителите на спорните промени - Емил Димитров- Ревизоро, който обяснил пред 10 свидетели, че бил подведен. По думите на Гечев Димитров разказал как депутати отишли при него и му дали да се подпише под спорното предложение, като го уверили, че и те ще сложат своите подписи, но вместо това го внесли само от негово име и когато разбрал - поискал текста да бъде изтеглен, но вместо това ресорната комисия го приела.", "date": "2018.07.25", "title": "Икономическата комисия прие ветото на президента върху 'поправката Домусчиев'"}
{"url": "https://offnews.bg/obshtestvo/uvelichavat-personala-na-agentciata-za-gradushkite-685023.html", "text": "Министерският съвет прие промени в Устройствения правилник на Изпълнителна агенция „Борба с градушките“ в частта, определяща числеността на персонала. Необходимостта от промените произтича от предстоящото разширяване на обхвата на защитата от градушки, съобщава пресслужбата на Министерския съвет.Съгласно стратегията за развитие на градозащитата в страната ни се предвижда защитата да достигне 90% от земеделските земи. Разширяването ще бъде извършено чрез използване на два способа - защита с противоградови ракети и самолетен способ. За осъществяване на първия етап от разширяването се предвижда въвеждане в действие на два нови командни пункта и прилежащите им 62 нови ракетни площадки. На всяка от тях, както и в двата командни пункта, където се извършва събирането и обработването на радарната информация, както и подаването на команди за стрелба с противоградови ракети, следва да бъдат назначени нови служители.Позитивите от това изменение се изразяват, както в защитата от градушки на нови 3 350 000 декара земеделски земи, така и в създаването на нови работни места. Увеличението на числеността на персонала ще бъде извършено в рамките на Министерство на земеделието, храните и горите, при условията на компенсирани промени на второстепенните разпоредители с бюджет към министъра на земеделието, храните и горите, а именно регионалните Дирекции по горите към Изпълнителна агенция по горите.", "date": "2018.07.25", "title": "Увеличават персонала на агенцията за градушките"}
{"url": "https://offnews.bg/ikonomika/aetc-kozloduj-iska-6-i-blok-da-raboti-oshte-pone-10-godini-685002.html", "text": "АЕЦ \"Козлодуй\" ще внесе в Агенцията за ядрено регулиране документите, с които ще поиска удължаване на работата на 6-и блок на централата, през септември. Изпълнителният директор на АЕЦ-а Иван Андреев твърди, че блокът може да работи още 30 години, след осъществената програма за удължаване на ресурса му. Централата ще поиска 10-годишен лиценз за работа, който е максимално допустимият по закон, посочи Андреев пред БНР. Очакваме в следващата година да получим лиценза за 6-и блок, за 5-и вече работим с удължен ресурс и съответно на 6-и имаме повишена мощност, обясни той. За да се повиши мощността и на 5-и блок на АЕЦ \"Козлодуй\", от централата се надяват до месец да приключат разговорите с НЕК и да купят ротора от старото оборудване, доставено за АЕЦ \"Белене\" преди години.До момента за дейностите за удължаване на живота на реакторите и за повишаване на мощността им централата е дала около половин милиард лева.", "date": "2018.07.25", "title": "АЕЦ Козлодуй иска 6-и блок да работи още поне 10 години"}
{"url": "https://offnews.bg/obshtestvo/sakrashtavat-napolovina-parkomestata-pred-aleksandar-nevski-rezhat-685033.html", "text": "Ремонтът на пространството около храм \"Св. Александър Невски ще съкрати наполовина местата за паркиране на площада. Отсечката от ул. \"Оборище\" между ул. \"Г.С. Раковски\" и катедралата става пешеходна. Ще бъдат намалени и местата за колите на депутатите, заяви за OFFNews зам.-кметът по транспорта на Столична община Евгени Крусев. Предстоят разговори, в момента Народното събрание плаща служебен абонамент за 100 коли, но броят им ще бъде намален, уточни той. Сега на площада пред патриаршеската катедрала има места за паркиране на 180 коли. През август ще бъде оформени велоалеи по столичния бул. „Ген. Скобелев“ в участъка от пл. „Руски паметник“ до Петте Кьошета. Те ще бъдат от двете страни на булеварда, обясни Крусев.Велосипедистите ще споделят едно пространство за движение с преминаващите по \"Скобелев\" тролеи, колоездачите ще трябва при необходимост да изчакват на спирките зад превозните средства на градския транспорт, стана ясно още от думите на Крусев. ", "date": "2018.07.25", "title": "Съкращават наполовина паркоместата пред 'Александър Невски', режат и колите на депутатите"}
{"url": "https://offnews.bg/sviat/demi-lovato-sas-svrahdoza-v-bolnitca-685000.html", "text": "Световноизвестната певица Деми Ловато е приета в болница в Лос Анджелис, заради свръхдоза хероин.Тя е била открита в безсъзнание в дома си в Холивуд Хилс. Лекари съобщиха, че тя вече е в стабилно състояние и се възстановява. Ловато от дълго време има проблеми с наркотиците и алкохола. В една от нейните нови песни тя описва подробно борбата си със своите зависимости, припомня бТВ. В социалните мрежи започна кампания „Да се помолим за Деми”, в която се включиха десетки хиляди.", "date": "2018.07.25", "title": "Деми Ловато със свръхдоза в болница"}
{"url": "https://offnews.bg/sviat/idil-poe-otgovornost-za-strelbata-v-toronto-685043.html", "text": "\"Ислямска държава\" пое отговорност за стрелбата в Торонто, при която загинаха жена и 10-годишно момиче, а 13 души бяха ранени, агенцията на групировката \"Амак\", цитирана от Ройтерс.Нападателят \"беше войник на \"Ислямска държава\" и извърши атаката в отговор на призиви да се избират за мишени граждани на страни от коалицията\", обяви организацията в информационната си агенция.Канадската полиция идентифицира стрелеца като 29-годишния Файсал Хусайн. Той беше убит при атаката. Семейството на Хусайн обяви, че той е душевно болен.Според близките му той е страдал от психоза и депресия през целия си живот.", "date": "2018.07.25", "title": "ИДИЛ пое отговорност за стрелбата в Торонто"}
{"url": "https://offnews.bg/112/evakuiraha-17-detca-ot-vila-v-rajona-na-bedstvashtite-sela-v-tetevensk-685005.html", "text": "17 деца са били евакуирани от вила в района на бедстващите села в община Тетевен, съобщават от Областната управа в Ловеч.Тийнейджърите на възраст между 15 и 17 години били отседнали в къща за гости в село Гложене. Придошлите води на минаващата близо до къщата река Вит наводнили мястото, като дълбочината на реката е стигнала до 150 см. Наложило се пожарникари да евакуират децата в помощта на въжета.От съседна къща по същия начин са изведени майка с тригодишно дете.Всички са били отведени в кметството и са им осигурени основни провизии.Бедственото положение, което бе обявено вчера на територията на общината, остава в сила.Валежите в общината са продължили през цялата нощ, а през днешния ден се очакват още валежи. В момента се провежда заседание на кризисния щаб. Падналите над 100 литра на квадратен метър в района взеха и жертва. Мъж на 36 години загина при инцидент под връх Червен край Тетевен, докато се опитвал да премине през придошлите води.Има много сигнали за наводнени домове.Най-пострадалото населено място е село Градежница, където има наводнени къщи и отнесени мостове.Поради придошлата вода е прекъснат питеен водопровод. Местната река Градежнишка излиза от коритото си. Активизирали са се няколко свлачища, има струпване на наноси, наводнени са дворове и жилища. Разрушени са вътрешни улици. Прекъснат е достъпът до махалите Равнище, Елов дол и Три могили в с. Глогово, където живеят около 300 души. Причината са разрушени мостове и пътища. Поддържа се постоянна връзка с живущите там, които за момента имат достатъчно хранителни продукти и вода. Има няколко участъка от пътя Градежница – Глогово, където са констатирани свличания на земния насипи, поддържащ пътя. Има опасност от разрушаване от пътя в тези участъци. Активирало се е свлачище над жилищна сграда. Прекъснато бе електрозахранването в двете села, предава БГНЕС.", "date": "2018.07.25", "title": "Евакуираха 17 деца от вила в района на бедстващите села в Тетевенско (обновена)"}
{"url": "https://offnews.bg/112/73-godishen-shofior-udari-dve-koli-i-blasna-6-godishno-dete-v-sandansk-685008.html", "text": "Лек автомобил е блъснал 6-годишно момче в Сандански.Инцидентът е станал около 09.05 часа днес, съобщиха от ОДМВР - Благоевград.По първоначална информация лек автомобил „Фолксваген Поло“, управляван от 73-годишен водач от Сандански, движейки се по ул. \"Александър Буйнов\" в град Сандански е ударил два паркирани леки автомобила, след което е блъснал 6-годишното дете, намиращо се на тротоара.Детето е транспортирано за оказване на медицинска помощ в ЦСМП - Сандански с фрактура на бедро и травми на главата.", "date": "2018.07.25", "title": "73-годишен шофьор удари две коли и блъсна 6-годишно дете в Сандански"}
{"url": "https://offnews.bg/zdrave-i-krasota/kak-da-izpolzvame-pravilno-slantcezashtitnite-losioni-685007.html", "text": "Слънцезащитните продукти предпазват само наполовина, показва ново проучване, проведено във Великобритания и цитирано от Би Би Си.Според изследването хората получават едва половината от очакваната защита и дори по-малко, но проблемът не е в лосионите, а в начина на употреба и прибързаното им прилагане, твърдят учени от лондонския \"Кингс Колидж\".На теория хората трябва да бъдат напълно защитени от вредните лъчи дори с крем със слънцезащитен фактор 15. В действителност обаче този ефект се постига с поне 30-ти, дори с 50-ти фактор, показва тест, извършен върху доброволци в университетските лаборатории. Експериментът трябвало да проучи колко количество лосион и с какъв фактор трябва да прилага човек, за да бъде максимално защитен от вредното въздействие на слънцето.Лосион със слънцезащитен фактор 50 обичайно осигурява 40 на сто от очакваната защита, отчита проф. Антъни Янг. ИзводитеСлънцезащитните продукти трябва да се прилагат на достатъчно плътен слой, а много от нас не го правят.Цифрите върху тези продукти (напр. SPF10, SPF12, SPF50) са изчислени на предположението, че 2 мг крем ще покрие 1 кв/см кожа. Това значи, че трябва да ползваме поне шест чаени лъжици, за да се покрие тялото на възрастен човек. За ориентир:- малко над половин чаена лъжичка върху: всяка ръка; лицето, врата и ушите;- малко над 1 чаена лъжичка: за всеки крак; гърдите и корема; гърба;- обърнете внимание на двете страни на врата, ушите и слепоочията, които традиционно се пропускат.Колко честоВажно е и лосионът да се прилага повторно през определен интервал от време. Най-добре е да се намажете 15 до 30 минути преди излизане и да изчакате да попие. Специалисти съветват малко след като излезете да намажете отново, за да се покрият и пропуснатите участъци. После подновявайте на всеки два часа и веднага след плуване или бърсане с кърпа.Много продукти претендират, че са водоустойчиви и не се отмиват след плуване. Но до 85% от лосиона може да бъде премахнат при подсушаване на тялото с кърпа, потене и др. дейности.Имайте предвид още, че отражението на слънчевите лъчи се засилва при някои фактори - сняг (85%), пясък (17%), вода (5%).В най-голям риск от вредите на слънчевите лъчи са хората със светла кожа, лунички, бенки, червенокосите, русокосите, тези със светли очи.Заключението на екипа от \"Кингс колидж\" е задължително да се ползват продукти със слънцезащитен фактор минимум 30.", "date": "2018.07.25", "title": "Как да използваме правилно слънцезащитните лосиони"}
{"url": "https://offnews.bg/istoria/otkriha-ogromna-imperatorska-grobnitca-kraj-plovdiv-685021.html", "text": "Огромна императорска гробница на 20 км от Пловдив откриха археолози.Тя е с размери 7 на 7 метра, а височината и е близо 5 м.Според археолога доц. Костадин Кисьов, директор на археологическия музей в Пловдив, откритието е \"смайващо\", предава .Находката се показала от върха на могилата Малтепе - най-голямата на Балканите, до с. Маноле. Учените близо месец търсили входа на гробницата, чиито покрив е изграден от мрамор.Единствената подобна гробница е открита в римския град Виминациум, дн. Сърбия, където почива император Марк Аврелий Карин (283-285 г.) - 49-тият император на Римската империя.Откритата гробница е от 3 век, смятат учените. На покрива на гробницата за съжаление има иманярски изкоп, но доц. Кьосев се надява, че иманярите не са достигнали до камерите и.Според археолозите, в гробницата почива тракийски владетел или римски благородник.", "date": "2018.07.25", "title": "Откриха огромна императорска гробница край Пловдив"}
{"url": "https://offnews.bg/obshtestvo/kontrolniat-savet-i-rektorat-v-spor-zakonen-li-e-biudzhetat-na-sofijsk-684229.html", "text": "В остър задочен сблъсък заради бюджета на Софийския университет влязоха ректорът му проф. Анастас Герджиков и Контролният съвет (КС) на Университета. В писмено становище КС засипа с критики проекта преди приемането му и дори изрази съмнение законен ли е начинът, по който се разпределят и харчат десетките милиони левове от държавна субсидия и студентски такси. Пред Академичния съвет - органът, който се произнася окончателно по документа - ректорът отговори с категорично \"да\" и заяви, че част от твърденията на КС са неверни.В крайна сметка проектът бе приет, но веднага след това представител на студентите в Академичния съвет написа писмо до премиера, министрите на образованието и на финансите, АДФИ и др., с което иска да проверят как се управляват парите на Университета.Бюджетът за 2018 г. бе утвърден на 11 юли, въпреки че по правилник крайният срок е 30 април на съответната година. Обяснението на ректора и вносител, бе \"че нямахме разбирателство по методиката в бюджетната комисия\".Изпратеното два дни по-рано критично становище на КС не бе обсъдено по същество, нито доведе до промени. Пред колегите си ректорът го коментира с думите: \"Бюджетът съответства на методиката. Контролният съвет на едно място изразява съмнения в това, но не е посочил никакви примери и доказателства\". Проф. Герджиков увери, че може да обори твърденията точка по точка, но и че бележките му са 8 страници и вместо прочит, АС ги поиска по интернет.OFFNews получи становището на Контролния съвет от свои източници и поиска от Университета писмените бележки на ректора, за да представи двете позиции. Тази на проф. Герджиков ни бе изпратена на 23 юли.Становището на Контролния съветПървото негодувание на КС е, че получава проекта твърде късно - в извънработно време, през месец, в който Контролният съвет не заседава , но е принуден да го направи, защото правилник го задължава да се произнесе по документа.Ако беше само спешността, едва ли проблемът би бил толкова голям. Там е работата, че с късното изпращане и, съответно, гласуване Софийският университет нарушава собствен правилник, който го задължава приемането на бюджета да е факт до 30 април. А раздразнението на Съвета е голямо, защото той два пъти в писма до ректора е напомнял какъв е крайният срок и какви са задълженията на ректора.Втората точка от становището посочва, че е налице друго нарушение. Планирано е на заседанието на 11 юли да се гледа първо методиката за определяне на приноса на отделните основни звена и филиали за осъществяване на обучението по всяко професионално направление за целите на разпределението на получените приходи от такси за обучение и на средства от държавния бюджет за издръжка на обучението. Веднага след нея е планирано гласуването на бюджета.Съгласно Закона за висшето образование преди изготвянето на бюджета трябва да бъде приета методика, отбелязват от КС.В точка 3 КС отбелязва, че методиката на СУ следва като минимум методическите указания на Министерството на образованието и науката. Тя \"в общи линии е повторение на методическите указания на МОН, с някои доуточнения, които не са в противовес с тях\". Посочва се например, че часовете се редуцират според броя на студентите с коефициент, както при отчитане на натовареността на преподавателите, \"което по принцип следва да бъде подкрепено\".Съветът се впечатлява, че за съставителите ѝ обичайната средна натовареност на преподавател е 6 студенти, но отбелязва, че това твърдение не може да се потвърди поради липсващия анализ.Според КС не е ясно и кои са специалностите, чиято специфика налага преподаване на малък брой студенти. А само на базата на такъв те могат да бъдат включени в списъците на приоритетните професионални направления и на защитените специалности, съгласно постановление на Министерски съвет, и съответно Университетът да получи по-голямо финансиране за тях.Контролният съвет твърди също, че декларацията в точка 16 от методиката: \"Университетът води аналитична отчетност на приходите и разходите по структурни звена\" \"е само гола декларация\".В точка 4 Контролният съвет е заявил, че проектобюджетът и обяснителните записки към него съдържат съществени неясноти и празноти, някои от които не съответстват на методиката на СУ и на методическите указания на МОН, а някои им противоречат, при което са се получили и несъответствия на бюджета с методическите указания на МОН и с текстове от Закона за висшето образование.Петата критикува решението проектът да бъде представен във формата Excel, \"с който не може да борави всеки\". \"Може би не всички членове на Академическия съвет умеят да боравят и разчитат този вид документи. Представен в този му вид той става недостъпен за хората, които нямат тези умения и не са длъжни да ги имат.\"По този въпрос все пак един от членовете - доц. Красимир Митев - изразява особено мнение с мотива, че \"няма съвременен човек, който да не може да работи с таблици Excel\".Шестата точка касае разпределянето на средствата. Съгласно методиката на СУ 75% от средствата от държавния бюджет за обучението на студенти и докторанти по всяко професионално направление ще се използват за финансиране на разходите за същото професионално направление. Останалите 25% трябва да отидат за обслужващите звена и общите разходи на СУ.\"От проекта за бюджет, обяснителната бележка и таблиците, приложени към нея, не намираме данни от коя сума се извършва разпределението 75/25 - пише Контролният съвет и критикуват факта, че в колона \"Отчисления\" са вписани само проценти.В точка седем Контролният съвет обръща внимание на това, че няма обосновка за приспадането на 1 141 425 лв. от бюджета на СУ.Съгласно Законът за държавния бюджет за 2018 г. трансферът от бюджета на МОН за СУ за 2018 г. е 58 014 300 лв.:- за издръжка на обучението - 44 111 906 лв.;- за научна или художествено-творческа дейност и издаване на учебници и научни трудове - 1 014 587 лв.;-за социално-битови разходи на студенти и докторанти - 12 055 153 лв.;- за капиталови разходи - 832 654 лв.Допълнително с постановление на Министерския съвет №3 от 2018 г. са отпуснати 10 млн. лв.Прави впечатление, че трансферът от държавния бюджет е включен не в \"Приходи\", а в \"Трансфери\", макар че трансферът от държавния бюджет е приход за Университета, отбелязва още КС.В обяснителните записки към проектобюджета пише, че транспонирането на финансирането по професионални направления със средства от държавния бюджет и от такси за обучение става при спазване на изискванията на чл. 90, ал. 4 от Закона за висшето образование и на методическите указания на МОН относно приложението му.В проектобюджета има раздел \"Отчисления и финансиране между звена на Университета\" и като основание за тези отчисления е посочен член 90, алинея 4 от Закона за висшето образование.Указанията на МОН и методиката на СУ предвиждат Университетът да води аналитична отчетност на приходите и разходите по структурни звена. Затова КС препоръчва в бюджета за 2018 г. да има такава самостоятелна рубрика. Според Съвета трябва да се направи и представи анализ на приходите и разходите на следните нива:- анализ на приходите и разходите по направления;- анализ на приходите и разходите по пера;- анализ по факултети и други звена, които да бъдат разделени в 4 групи - печеливши и три \"вида\" губещи (с повече разходи от приходи, но с важни специалности за СУ и страната; които имат повече разходи, но полагат усилия и постепенно намаляват разходите; които не интензифицират разходите и трупат загуби).За първите три трябвало да има поощрения, за тези в четвъртите - финансови и кадрови рестрикции.Деветата точка на КС посочва, че общите разходи на СУ са изброени неизчерпателно, като освен изброените разходи е посочено „50 000 лв. други разходи за СБКО“. КС установява още, че в таблицата „Бюджет 2018“ на няколко места има несъответствие между разходите по трудови правоотношения на щатния персонал и общия брой заети щатни бройки.Например за Университетския център по дистанционно обучение всички разходи са 30 000 лв., от които 4 000 лв. са за заплати и възнаграждения на персонала, нает по трудови правоотношения. Същевременно общо заетите щатни бройки там са... 0. Същото е и при Университетския културен център. Записани са 14 200 лв. за заплати и възнаграждения на персонала, нает по трудови правоотношения, а в графата за брой заети пише 0.Университетският културен център генерира само разходи - 60 000 лв., отбелязва Контролният съвет. Приходите са също 60 000 лв., но са само от трансфери от държавния бюджет - няма каквито и да е други собствени приходи.Десетата точка касае Студентския съвет. По закон той се финансира от висшето училище в размер не под 1% от таксите за обучение. С правилник СУ определя 1,2% и уточнява, че средствата се използват за защита на социалните интереси на студентите, за провеждане на културна, спортна, научна, творческа и международна дейност.Тук КС сочи, че приходите от таксите за обучение са 19 010 469 лв. 1,2% от тях са 228 125, 68 лв., а но предвиденото финансиране е 159 110 лв. (тоест с 69 015,68 лв. по-малко).От Контролният съвет се впечатляват и от разходите на Университетския театър Алма Алтер (50 000 лв., от които 10 000 лв. заплати по трудови правоотношения, 15 000 лв. - възнаграждения за персонала по извънтрудови правоотношения, 3 000 лв. - осигурителни вноски, останали разходи - 22 000 лв.).Този разход се компенсира от трансфер от държавния бюджет за издръжка на обучението. Най-долу пише, че има общо заета 1 щатна бройка. Така театърът е включен в 25% определени за общи разходи на Университета от средствата получени от държавния бюджет и от таксите по направления.\"Не е ясно защо е този начин на финансиране и защо има трудови договори за тази дейност, разходите от които се поемат като част от общите разходи в рамките на посочените 25%. Дейността на театъра е самодейна дейност. Няма съмнение, че самодейността трябва да бъде подпомагана. Затова е и определена специална зала в Университета за безплатно ползване.\"Излиза, че на този човек заплатата му е 833, 33 лв. на месец, повече от основната заплата на главен асистент, пише в становището на КС, който е категоричен, че включването на тази дейност в общите разходи не е законосъобразно.В заключителната 12-а точка КС пише:Становището е подписано от председателя на Контролния съвет на Софийския университет проф. д-р Валентина Попова.", "date": "2018.07.25", "title": "Контролният съвет и ректорът в спор законен ли е бюджетът на Софийския университет"}
{"url": "https://offnews.bg/zimni/domrachova-katastrofira-v-tcentara-na-minsk-685010.html", "text": "Четирикратната олимпийска шампионка по биатлон от Беларус Дария Домрачова катастрофира в центъра на столицата Минск.Обявилата наскоро края на кариерата си съпруга на легендата Оле Ейнар Бьорндален бивша спортистка е била зад волана на автомобила БМВ Х6, подарен и от беларуската федерация за рождения й ден през 2012 година.Според информацията 31-годишната Домрачова се е сблъскала в наскоро поставени пътни колчета, за които не е знаела.От пътната полиция нямат претенции към Домрачова, тъй като колчето не е повредено, а щетите са изцяло върху автомобила.", "date": "2018.07.25", "title": "Домрачова катастрофира в центъра на Минск"}
{"url": "https://offnews.bg/sviat/ognenoto-opustoshenie-v-gartcia-v-snimki-i-video-685028.html", "text": "Като полет над ада. Така потребител описва нощното си пътуване със самолет над горяща Гърция в Туитър. Друг, оцелял в пожарите край столицата Атина, сравнява случващото се с \"библейска катастрофа\".Животът на близо 80 души беше отнет в стихията, близо 200 са ранени, сред тях и деца, десетки са изчезнали.Унищожени са гори, къщи, коли.Има хора загубили всичко материално, което са притежавали.Очевидци, включително кореспонденти на медии, показват опустошенията след огъня чрез снимки и видеа. Тук е заснет горящият район през нощта:В това видео се виждат последствията от пожарите през деня:Гърция създаде специален  с надеждата да бъдат открити.Две от тях са 9-годишни момиченца близначки. Техният баща Янис Филипопулос видял София и Василики живи в тв кадър. Момиченцата тъкмо се качвали в спасителна лодка, която ги спасила. Но Янис не знае къде са сега децата му и моли за информация и помощ.Вчера мнозина прибегнаха до лодките, за да се спасят от пламъците на брега. Уви, животът на част от тях бе погубен в морето. Десет туристи се удавиха, след като опитали да избягат с лодка от огнената стихия в град Мати.Пожарът откъм брега:Хора и животни търсят спасение от пламъците във водата:Редица държави, включително България, изразиха съболезнования на Гърция и предложиха помощ. Днешният ден е траурен не само в Гърция, а и в Европейския съюз. Траурът в Гърция ще продължи утре и в петък. Битката с огъня продължава.", "date": "2018.07.25", "title": "Огненото опустошение в Гърция в снимки и видео"}
{"url": "https://offnews.bg/obshtestvo/bez-voda-v-chasti-ot-hladilnika-matna-v-studentski-grad-684990.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Инвестиционен проект за реконструкция на уличен водопровод на ул. „Филип Кутев“ в кв. „Хладилника“ налага спиране на водоподаването от 9:30 до 21:30 часа на ул. „Сребърна“ от ул. „Филип Кутев“ до ул.“ Шаварски път“, бул.“ Симеоновско шосе“ №9 и №11. Карето между бул. „Симеоновско шосе“, ул. „ Чавдар Мутафов“, ул. „Могилата“, ул. „Йордан Стубел“, ул. „Иван Пейчев“, ул. „Трифон Кунев“, ул. „Асен Разцветников“, бул.“ Симеоновско шосе“, ул. „Проф.Георги Златарски“ от бул. „Симеоновско шосе“ до №40.С повишена мътност ще бъдат жк.“Дианабад“, жк.“Студентски град“ - района между бул. „Симеоновско шосе“, бул. „Д-р Г. М. Димитров“, бул. „Свети Св. Климент Охридски“, ул. „8-ми декември“, ул. „Росарио“, ул. „Бак“, ул. „Проф. Арх. Петър А.Ташев“, ул. „Проф. Христо Вакарелски“, ул.“Проф. Георги Златарски“. Ремонт на хидрофорна уредба до бл. 213 в жк. „Младост“ 2 налага спиране на водоподаването от 10:00 до 19:00 часа на висока зона на бл.213, бл. 214, бл. 215. Монтаж на пожарен хидрант и спирателен кран на ул. „Ангел войвода“ в жк. „Хаджи Димитър“ налага спиране на водоподаването от 09:00 до 19:00 часа на ул. „Ангел войвода“ от ул. „Васил Кънчев“ до бул. „Владимир Вазов“, ул. „Професор Иван Шишманов“ от ул. „Лясковец“ до ул. „Ангел войвода“, ул. „Гинци“ от ул. „Лясковец“ до ул. „Брезник“. Подмяна на сградно водопроводно отклонение на ул. „Дъбова гора“ в местност „Гърдова глава“ налага спиране на водоподаването от 10:00 до 17:00 часа на ул. „Дъбова гора“, ул. „Найден Николов“, ул. „Острица“. ", "date": "2018.07.25", "title": "Без вода в части от Хладилника, мътна в Студентски град"}
{"url": "https://offnews.bg/kultura/preporachvame-vi-izlozhba-na-portreti-na-zlatiu-boiadzhiev-v-dvoretca-684993.html", "text": "Днес в Национална художествена галерия - Двореца може да се наследите на портрети на големия български художник Златю Бояджиев.Експозицията е част от богатата сбирка българско изкуство на колекционера Боян Радев.Портретът присъства активно в творчеството на художника още от началото на неговия път през 1930-те. Първите му модели са близките от семейството и приятелите, чиито образи оживяват върху платното с несвойствена за млад автор категоричност и зрялост на художествения възглед. От това време са подредените тук „Дамски портрет“, 1932 г. и „Портрет на майката на художника“, 1936 г. – ярък пример за качествата му на живописец, но и на психолог, който умее да улови точно характера и състоянието на своя модел. Тези работи са типични като пластичен език за ранното творчество на Златю Бояджиев, характеризиращо се с изразителен рисунък на пластичната форма и цялостно графично звучене.", "date": "2018.07.25", "title": "Препоръчваме ви: Изложба на портрети на Златю Бояджиев в Двореца"}
{"url": "https://offnews.bg/obshtestvo/na-liatnata-sveta-anna-bremennite-ne-rabotiat-nishto-u-doma-684991.html", "text": "Православната църква почита днес успението на света Анна - майката на света Дева Мария, покровителка на бременността, раждането и майчинството. Това е вторият ден през годината, посветен на Света Анна. На 9 декември се празнува зачатие на Св. Анна, а девет месеца по-късно – на 8 септември честваме Рождество Богородично. Имен ден днес празнуват Ана, Анна, Анелия, Ани, Анка (или на 9 декември), Яна, Янко, Янчо, които могат да черпят за името си и на Еньовден. В превод от иврит името означава \"благодат\". На този ден бъдещите майки не трябва да вършат никаква домашна работа, за да родят здраво дете. Те се молят в черквата и палят свещи пред иконата на светицата. Вярва се, че света Анна пази децата от треска. Народът ни нарича празника Лятна св. Анна. Света Анна завършва жизнения си път в Ерусалим и в нейна чест император Юстиниан II построява храм. По-късно мощите са пренесени в Константинопол. ", "date": "2018.07.25", "title": "На лятната света Анна бременните не работят нищо у дома"}
{"url": "https://offnews.bg/nauka/kakvo-prichiniava-navodneniata-i-pozharite-v-evropa-685001.html", "text": "Екстремни климатични условия, включително рекордни температури и горещи вълни, суша и бури с катастрофални наводнения и градушки, белязаха първата половина на лятото в Северното полукълбо. Тези аномалии се отразиха върху човешкото здраве, селското стопанство, екосистемите и инфраструктурата и доведе до опустошителни горски пожари, .Промените в климата над Европа това лято се дължат на устойчив антициклон и отслабването на високите струйни течения. Последните представляват силни ветрове на около 10 километра над повърхността на Земята, които се движат в рамките на лъкатушещи \"въздушни реки\" и са насочени главно от запад на изток.  Те формират времето по цялото земно кълбо и обикновено са по-бавни през лятото и от време на време стават по-слаби от обичайното, както се случва това това лято.В северната част на Европа, от Ирландия до балтийските държави и Скандинавия, през юли се появи необичайно горещо време, което вече доведе до нов температурен рекорд зад Арктическия кръг като на 17 юли температурата на въздуха там достигна плюс 33,5 градуса по Целзий. В Южна Европа, Испания, Италия, Гърция и нашата родина температурата на въздуха през първата половина на лятото бе под средната, а валежите, напротив, бяха над нормата.Метеоролозите свързват тази ситуация с устойчива система антициклони или високо налягане, блокирана в Северна Европа. Атмосферното блокиране над Северния Атлантически океан включва изолация на огромни въздушни маси от западната циркулация за 5-14 дни и повече.Атмосферното блокиране променя нормалния климат в Европа и Русия, като измества пътя на бурите. Обикновено се свързва с антициклон, чиято зонална структура на вятъра, известна като струйно течение, се отклонява от средната си позиция, а западните ветрове го пренасочват на север и юг от антициклона. Блокирането е типично явление на зимния период, но може да повлияе и на летни модели на времето.Метеоролозите обещават, че през следващите две седмици в Северна Европа температурите ще останат над средните, в началото с +6 до +10°, а след това - с +3 до +6 градуса над нормата. Горещината ще бъде съпътствана от дефицит на валежи и повишен риск от горски пожари. До средата на юли в Швеция бушуваха 50 горски пожари (според други данни - 80), някои от които продължават и до днес.Смъртоносните пожари, разгорещени от изключително високи ветрове, убиха 70 души близо до Атина в нощта на 24 юли в една от най-тежките трагедии в Гърция в продължение на години. Причината е неизвестна засега. Температурите в южната ни съседка достигнаха на 23 юли около 38° C със силни западни ветрове. Но не може да се сравняват метеорологичните условия с тези в Скандинавия - в Гърция досега това лято валежите бяха над средното количество..", "date": "2018.07.25", "title": "Какво причинява наводненията и пожарите в Европа"}
{"url": "https://offnews.bg/tenis/serina-uiliams-obvini-antidopingovata-agentcia-na-sasht-v-diskriminatc-685035.html", "text": "Рекордьорката по спечелени титли от Големия шлем Серина Уилямс обвини антидопинговата агенция на САЩ в дискриминация, след като бе подложена на поредния неочакван тест за забранени вещества.36-годишната американка се завърна по впечатляващ начин от майчинство, стигайки до финала на Уимбълдън по-малко от година след раждането на дъщеря ѝ.Чрез официалния си профил в социалната мрежа Туитър 23-кратната шампионка от турнири от Големия шлем публикува кратък текст, в който споделя възмущението си:\"Отново дойде това време на деня, в което отново бях избрана \"на случаен принцип\" и трябва да дам поредния допинг тест, нека тестваме само Серина. Доказано е, че от всички състезателки най-често тестват мен. Дискриминация? Така мисля. Поне ще държа спорта чист. #Остани позитивен\".", "date": "2018.07.25", "title": "Серина Уилямс обвини антидопинговата агенция на САЩ в дискриминация"}
{"url": "https://offnews.bg/obshtestvo/dazhdat-prodalzhava-viatar-vdiga-valni-okolo-metar-v-moreto-684995.html", "text": "Ще вали и днес, очакват се и градушки на места, но валежите ще са интензивни само в отделни райони. Вятърът ще е слаб до умерен. Максималните температури ще са между 24 и 29 градуса, според прогнозата на НИМХ. Край морето ще е облачно, след обяд ще вали, вълните ще са от 2-3 бала. На брега и във водата термометрите ще се качат до 27 градуса. Предимно в следобедните часове ще вали и гърми и в планините. Максималната температура на 1200 метра ще е около 19 градуса, а на 2000 метра – около 13.Съществена промяна на времето през следващите дни няма да има. ", "date": "2018.07.25", "title": "Дъждът продължава, вятър вдига вълни около метър в морето"}
{"url": "https://offnews.bg/futbol/saga-na-gerena-s-napuskaneto-na-delio-rosi-685004.html", "text": "В истинска сага се превръща темата с напускането на италианския треньор на Левски Делио Роси. Специалистът не иска да напусне по взаимно съгласие без обезщетение, което според различни информации е между 290 000 и 500 000 евро.Договорът на италианеца изтича през лятото на 2019 година, а месечното му възнаграждение е било 24 000 евро. След отпадането от Вадуц в първия квалификационен кръг на Лига Европа търпението на публика и шефове се изчерпа.Ден по-късно собственикът Спас Русев обяви, че е постигнал съгласието на Роси да се разделят по взаимно съгласие с неустойка от 3 или 4 заплати. 24 часа по-късно обаче Роси размисли, появи се на \"Герена\" с желание да води тренировката на отбора или да си получи цялата компенсация. Италианецът дори заплашил, че ще даде клуба на ФИФА, пише \"България Днес\".Вчера на \"Герена\" е имало извънредно събрание на Управителния съвет. На него \"сините\" са обсъждали поредната оферта, която ще отправят към Роси, за да скъсат договора му по взаимно съгласие. На \"Герена\" се надяват, че наставникът ще приеме офертата.Очаква се развитие да настъпи най-късно до петък. Ако всичко е наред, Левски ще може да обяви Славиша Стоянович за нов треньор. Словенецът вече се разбра със \"сините\", но не може да встъпи в длъжност, докато Делио Роси не освободи поста си.", "date": "2018.07.25", "title": "Сага на \"Герена\" с напускането на Делио Роси"}
{"url": "https://offnews.bg/drugi/levski-lukojl-privleche-bliznatcite-ivanovi-685012.html", "text": "Баскетболният Левски Лукойл съобщи за първия летен трансфер на отбора. Всъщност, трансферът не е един, а е направо двоен, защото от вчера баскетболисти на „сините” официално стават Деян и Калоян Иванови, които имат дълги и успешни кариери в чужбина.И ръководството, и Иванови са обединени от амбицията и желанието за постигането на една обща цел - осъществяване на сериозен пробив в Европа.Деян и Калоян Иванови не са играли в България от 13 години насам, а последният път, когато това се случва, е през сезон 2005/2006. Тогава двамата участват в 16 мача за родния си клуб Черно море Варна.Това е и последният сезон, в който те се състезават като съотборници за един и същ отбор – уникална възможност, която сега се предоставя на тях, както и на всички фенове на българския баскетбол, които отново ще могат да гледат Иванови редом един до друг, облечени в един и същ екип – този на шампиона на България Левски Лукойл.През сезон 2003/2004, когато Деян и Калоян Иванови са на едва 17-годишна възраст, те се озовават за първи път в Левски, но така и не изиграват нито един мач, защото отпътуват за Русия. Както тогава, така и сега, треньор на „сините” е Константин Папазов.15 години по-късно, когато вече са на 32 години и с изградената репутация на едни от най-солидните европейски играчи на позициите „4” и „5” през последното десетилетие, едно нещо е сигурно: Иванови най-после ще дебютират с фланелката на Левски.ТОВА Е ДЕЯН ИВАНОВДеян Иванов (205 см) e носил екипа на 15 чуждестранни клуба в кариерата си. Пътят му в чужбина започва заедно с брат му в школата за таланти в руския Автодор Саратов (2004/2005). Година по-късно близнаците се разделят за първи път в различни отбори, но избират една държава – Испания. Деян подписва със Севиля (2006/2007), а впоследствие се премества в друг втородивизионен тим от Иберийския п-в – Инка Майорка, в който довършва сезона.Следващите две години от кариерата му минават в Хърватия. Първо в Сплит (2007/2008), а след това и в Задар (2008/2009). Предстоят му 3 години в Италия, с фланелката на Монтегранаро (2009-2012), а после година в литовския Летувос Ритас (2012/2013), но не довършва сезона там, а отново на Апенините – във Варезе. От там посоката пак е Испания, за да се присъедини към Естудиантес (2013/2014). Задава се нов „италиански период” – Бриндизи (2014/2015) и Торино (2014/2015).От 2015-та – с едно изключение, до този момент, изявите на Деян са предимно на турска земя: Беледие (2016 и 2017), Газиантеп (2016/2017), Самсун (2017/2018). През лятото на 2016-та българинът опитва и от колорита на Венесуела като изкарва кратък период в Букаренос де ла Гуара, а последната спирка в кариерата му пък бе в италианския Пистоя.Статистика на Деян от последния му сезон:Самсун в Турция: 8 мача, 13,4 точки, 5,3 борби, 1,5 асистенции (52% успеваемост от игра)Пистоя в Италия: 22 мача, 11,5 точки, 5,8 борби, 1,7 асистенции (58% успеваемост от игра)ТОВА Е КАЛОЯН ИВАНОВКалоян Иванов (206 см) е носил екипа на 11 чуждестранни клуба в кариерата си. След престоя в Автодор Саратов (2004/2005) и братското преместване в Испания, той става баскетболист на елитния Менорка в ACB лигата, където се задържа 3 сезона (2006/2009). За разлика от Деян обаче, Калоян предпочита да остане на Иберийския полустров цели 6 години: Манреса (2009/2010), Севиля (2010/2011), Аликанте (2011/2012). След това Коко прави рязък завой в посока север и се озовава в Украйна като играч на Донецк (2012/2013), но не за дълго, защото този сезон той довършва в италианския Авелино (2012-2014).Следва завръщане в испанската лига с фланелката на Андора (2015), но отново не за дълго, защото за крилото започва нова страница в кариерата и тя е свързана с Турция: Трабзон (2014/2015), Бурса (2015/2016) и Петким (2017/2018).Статистика на Калоян от последния сезон в Петким:33 мача, 15,7 точки, 7,2 борби, 2,6 асистенции (55,6% успеваемост от игра)", "date": "2018.07.25", "title": "Левски Лукойл привлече близнаците Иванови"}
{"url": "https://offnews.bg/izvan-terena/sesk-fabregas-sabra-svetovni-futbolni-zvezdi-na-svatbata-si-685006.html", "text": "Испанският футболист на Челси Сеск Фабрегас събра съзвездие от футболни знаменитости на сватбеното си тържество.Бившият футболист на Барселона и Арсенал се ожени за дългогодишната си партньорка Даниела Сиймън, от която има три деца, още през май, но заради световното първенство не организира парти по вкуса си.Това се случи едва тези дни, като халфът покани куп футболни знаменитости на голямо тържество на остров Ибиса.В списъка личаха имената на звезди като Лионел Меси, Луис Суарес, бивши асове като Тиери Анри и Джон Тери, както и част от съотборниците му в Челси като Педро, Маркос Алонсо, Рос Баркли и други.", "date": "2018.07.25", "title": "Сеск Фабрегас събра световни футболни звезди на сватбата си"}
{"url": "https://offnews.bg/politika/ako-sme-iskali-da-pazim-rednik-kiro-e-niamalo-da-vodim-dela-obiavi-b-685013.html", "text": "Премиерът Бойко Борисов отрече обвиненията за „спасяването на редник Киро” в началото на днешното правителственото заседание, съобщава bTV.Така той отговори на вицепремиера Валери Симеонов, който обяви, че промените в Закона за приватизация и следприватизационен контрол са лобистки и обслужват интересите на бизнесмена Кирил Домусчиев. Симеонов сравни приемането на поправките с филма „Спасяването на редник Райън”, като го нарече „Спасяването на редник Киро”.„На 6 юли 2017 г. това правителство одобри допълни разходи по бюджета на Министерството на икономиката за 2017 г. в размер на 2,4 млн. лева за заплащане на дължимата държавна такса за предявяване на иск за отмяна пред ВКС на решение на Арбитражния съд, постановено към „Кей Джи маритайм шипинг”. Ако сме искали редник Киро или редник Райън, или който и да е да пазим, е нямало да заведем тези дела”, аргументира се Борисов. На заседанието на правителството днес присъстваше и лидерът на „Атака” Волен Сидеров.Вчера президентът Румен Радев върна за ново обсъждане поправките в закона, а от ГЕРБ обявиха, че ще подкрепят ветото на държавния глава.", "date": "2018.07.25", "title": "Ако сме искали да пазим редник Киро, е нямало да водим дела, обяви Борисов"}
{"url": "https://offnews.bg/politika/zakonoproektite-za-horata-v-uvrezhdania-shte-badat-vneseni-v-parlament-685011.html", "text": "Законопроектите за хората с увреждания се очаква да бъдат внесени наесен в парламента, съобщи министърът на труда и социалната политика Бисер Петков пред народните представители.Той беше изслушан в пленарна зала за хода на подготовката на законодателните промени в Министерството на труда и социалната политика за гарантиране на правата на хората с увреждания. Решаването на този въпрос бе поставено като основен приоритет пред министъра лично от премиера Борисов, който първо прие оставката му, а после обяви, че го оставя на поста заради изричното настояване на майките на деца с увреждания.Днес Петков отчете докъде са стигнали преговорите. Това става няколко дни след като майки напуснаха работната група за за промените, а министърът след това посети палатковия им лагер до народното събрание в опит диалогът да продължи.\"Правим всичко възможно, за да подготвим и внесем наесен в Народното събрание законопроектите, с които да се осъществи желаната реформа, която да подобри положението на хората с увреждания в България\", заяви социалният министър.Исканията за реформи на политиките, свързани с хората с увреждания, не са нови и имат своето основание в ратифицирането от България през 2012 г. на конвенцията на правата на хората с увреждания, но в последните месеци сме свидетели на ескалиране и ултимативност на исканията, граничещи с анархизъм, и на остри противопоставяния вътре в средите на хората с увреждания, което силно затруднява намирането на общо приемливо решение, коментира Бисер Петков.Той увери, че МТСП полага максимални усилия, за да постигне съгласие в работната група. Реалистично е законопроектът за хората с увреждания да бъде одобрен от МС и да постъпи в НС най-рано в края на септември, каза още Петков.Министърът посочи още, че социалното министерство е започнало подготовката и на законопроекта за социалните услуги. Работата ще продължи и през август. Реалистичният срок за приключване на задължителните процедури по законопроекта и внасянето му в НС е в края на октомври - началото на ноември, добави министърът.", "date": "2018.07.25", "title": "Законопроектите за хората в увреждания ще бъдат внесени в парламента наесен"}
{"url": "https://offnews.bg/temida/mazh-vilnial-s-nezakonna-pushka-v-sofia-685018.html", "text": "Софийска районна прокуратура е задържала мъж, който размахвал незаконно притежавана пушка и отправил заплаха за убийство на двама души.От пресцентъра на прокуратурата съобщават, че Т. Рангелов е привлечен към наказателна отговорност за това, че на 23 юли около 19.10 часа отправил закана за убийство към двама души. Той насочил към тях огнестрелно оръжие – пушка марка Hakan, калибър 12, като ги заплашил с думите: “..сега ще застрелям някой!“.Според държавното обвинение тази закана е възбудила основателен страх у двамата свидетели за осъществяването ѝ.Рангелов е обвинен и за незаконно притежание на оръжие без за това да има надлежно разрешение съгласно Закона за оръжията, боеприпасите, взривните вещества и пиротехническите изделия.Предвид високата обществена опасност на деянието и дееца, наблюдаващият прокурор е постановил задържане на обвиняемата за срок до 72 часа. На 26 юли ще му бъде поискана мярка за неотклонение \"задържане под стража\".", "date": "2018.07.25", "title": "Мъж вилнял с незаконна пушка в София"}
{"url": "https://offnews.bg/politika/siderov-e-gotov-da-smeni-vitcepremiera-simeonov-684999.html", "text": "Ден след като президентът Румен Радев , а от ГЕРБ обявиха, че ще подкрепят ветото, лидерът на \"Атака\" Волен Сидеров нападна партньора си в Обединени патриоти Валери Симеонов. Отношенията в коалицията на патриотите се изостриха драстично, след като вицепремиерът Симеонов обвини депутатите от \"Атака\" в лобизъм в полза на братя Домусчиеви. Според него поправките промените в закона се правят, за , която братя Домусчиеви дължат на държавата заради неспазен договор за Български морски флот (БМФ). Тогава Симеонов обясни и защо подозира, че поправките се правят в полза на Домусчиеви. В края на тази година изтича 10-годишният срок, в който приватизаторите на Български морски флот (БМФ) имат определени условия, а наскоро те загубиха дело от държавата, в резултат на което догодина ще трябва да платят неустойката.В интервю за Нова тв Сидеров заяви, че очаква Симеонов да си признае, че самият той убива българския бизнес с нощните си турове по заведенията в черноморските курорти. Година след първите обиколки на Симеонов Волен Сидеров е на мнение, че действията на колегата му патриот \"буквално убиват българския бизнес\". Сидеров обясни, че бил принуден да вземе отношение по темата, защото много хора се обърнали към него. \"В крайна сметка аз не съм го пратил във властта да убива туризма, а да вдига доходите. Не да утрепва български фирми, заведения.Ако той не може да се справя с това, за което съм го пратил във властта, да признае и ще бъде честно от негова страна и ще търсим друг човек\", обясни Сидеров.Той нападна и директора на ОДМВР-Бургас старши комисар Калоян Калоянов, като го обвини в лъжа. Според Сидеров полицейският началник казал, че МВР не охранява Симеонов по време на обиколките му по морските барове. Лидерът на \"Атака\" обаче показа снимка на Симеонов с няколко полицаи като доказателство, че това не е така.\"От кого го пази, нали уж това било за хората? Калоянов трябва да се подаде оставката, той е кадър на Бъчварова, която съсипа МВР преди години\", заяви Сидеров.Според него Валери Симеонов не закача чуждия бизнес и не се занимава със \"златните концесии\", които иначе били в ресора му.  \"Смятам, че ГЕРБ направи една тактическа грешка. Оттегли нещо, което няма никакъв лобизъм в него. Всеки юрист, който може да прочете закона, може да го каже. Само че този закон беше обсъждан без да се чете. Бяхме обвинявани ГЕРБ и \"Атака\", че спасяваме редник Киро, редник Киро не знам кой е, но много добре си спомням акцията по спасяване на редник Цеко, когато вицепремиерът изви ръцете на правителството\", заяви Сидеров, визирайки концесията на ски пистата в Банско.И допълни: \"Министерски съвет прие тази концесия, тя обслужва редник Цеко.\"Сидеров определи като \"абсолютни спекулации\" обвиненията в лобизъм в полза на Пеевски и Николай Банев. Сидеров поясни, че с поправките в закона за приватизацията на Български морски флот не се опрощават задължения. \"Не ги опрощаваме и няма такъв начин да се опрощава чрез поправки. Тази измама беше хвърлена в пространството именно от вицепремиера Валери Симеонов към \"Атака\" и ГЕРБ. Аз очаквам извинение и за Даниел () Кирилов, който е добър юрист, който беше очернен\", каза Сидеров и постави ултиматум, че ако той и колегата му Николай Александров, който внесе промените в закона за приватизацията, не получат извинение от Валери Симеонов, ще заведат срещу него дела за обида и клевета.\"Ще окуражим Даниел Кирилов и премиерът да заведат такива дела. Аз директно апелирам към премиера Борисов да постави нещата на място да покаже кой е премиер в държавата, кой е вицепремиер\", заяви Сидеров.Той припомни, че още очаква извинение от Симеонов за това, че нарекъл избирателите на \"Атака\" лумпени. Решил обаче да се яви заедно с НФСБ на избори, тъй като бил \"джентълмен\". Сидеров заяви, че не му пречи \"Атака\" да се яви сама на предстоящите избори за представители в Европейския парламент. Сидеров обясни, че държавата има 30% в БМФ, в момента \"нещата отиват към несъстоятелност\". Така държавата няма да може да прибере 300 млн. лв.Според него вече се готви друга коалиция, в която влизат партията на Валери Симеонов, Демократична България и президента Радев.", "date": "2018.07.25", "title": "Сидеров е готов да смени вицепремиера Симеонов"}
{"url": "https://offnews.bg/stil/ivanka-tramp-zakriva-modnia-si-biznes-685017.html", "text": "Дъщерята на американския президент Доналд Тръмп - Иванка, реши да затвори модния си бизнес, съобщи Би Би Си.Действието идва година след нейната раздяла с компанията ѝ за дрехи, обувки и аксесоари и встъпването ѝ в позицията на старши съветник в Белия дом.Президентската дъщеря пусна марката \"Иванка Тръмп\" през 2014 г., но след избирането на баща ѝ за държавен глава модната линия бе изправена пред бойкота на купувачите. Неколкократно Тръмп бе изправена пред трудностите по избягването на евентуален конфликт на интереси, докато работи в Белия дом.Говорител на компанията обяви решението, като подчерта, че то \"няма нищо общо с представянето на марката и е основано единствено на решението на Иванка да остане в Белия дом за неопределено време\".След 17 месеца в ролята си в Белия дом тя обяви, че не знае \"кога или дали някога ще се върна към бизнеса\".\"Но наистина знам, че моят фокус в обозримото бъдеще ще бъде работата, която върша тук, във Вашингтон, така че вземането на това решение е единственият честен подход към екипа и партньорите ми\", се казва в изявление на Иванка Тръмп. Тя благодари на \"невероятния\" си екип, който е \"вдъхновил толкова много жени\", включително нея самата.Според информация на NBC News Иванка Тръмп се е срещнала лично с всеки от 18-членния ѝ екип в \"Тръмп тауър\" в Ню Йорк, след като закриването на компанията е било обявено на служителите.", "date": "2018.07.25", "title": "Иванка Тръмп закрива модния си бизнес"}
{"url": "https://offnews.bg/razsledvane/mvr-si-zatvarialo-ochite-za-ohranata-na-parlamenta-kadeto-zagina-sluz-685009.html", "text": "МВР системно си е затваряло очите за охраната на сградата на Народното събрание,  на частна охранителна фирма. Това става ясно от отговор на ведомството на запитване на OFFNews.Инцидентът извади наяве поредица от нарушения на институциите, които би трябвало да извършват контрол. Едното от тях е, че охраната на обекта се е  между парламента и фирмата изпълнител на обекта. Според публичната информация договорът между строителя на новата пленарна зала на парламента и ръководството на Народното събрание изисква назначаване на денонощна охрана. Вместо това обаче охранители е имало само нощно време, както твърди собственикът на частното дружество \"Дефанс Консулт\" ЕООД. Оказва се, че нито МВР, нито парламентът са били наясно с този факт, който би трябвало да е достатъчно основание за прекратяване на договора с охранителната фирма, .Според отменения, а и според новия (ЗЧОХД), МВР е отговорно за контрола на дейността частните охранителни фирми. От отговора на МВР обаче става ясно, че те на са били уведомени за това, че в сградата на Народното събрание на пл. \"Княз Александър І\" частната фирма е поела охраната на обекта, където се извършват строителни дейности. Според закона задължение е на съответната фирма да уведоми МВР, че е поела обекта, както и да представи определен набор от документация, свързана с дейността ѝ на съответния обект. От отговора на МВР става ясно, че това не е направено, което за ведомството е достатъчно основание да си \"измият ръцете\".Това че частната охранителна фирма не е изпълнила задълженията си по закон на практика показва, че МВР не е способно да свърши дейността си по контрол, която му е вменена със същия този закон. Така на практика чиновниците във ведомството са неспособни да изпълнят закона и го нарушават. Получава се абсурдната ситуация, при която МВР твърди, че не знае, че частна охранителна фирма извършва дейност на територията на Народното събрание, докато в същото време т.нар. Партиен дом на жълтите павета е част от списъка с обекти, които МВР охранява (). Съществува и , която урежда взаимодействието на МВР и НСО по отношение на обекти \"определени като подлежащи на охрана в закон\" и според която и НСО, и МВР трябва да си предоставят информация за \"присъствието на лица, осъществяващи дейност по Закона за частната охранителна дейност\" в тези обекти.В същото време поредна година МВР отказва да изпълни закона за частната охранителна дейност (), в който ведомството е задължено да състави  на частните охранителни фирми. Този регистър трябва да съдържа пълната информация за дейността на лицензираните охранителни фирми, включително и обектите, които те охраняват, броят на охранителите и под. Това че МВР нарушава закона беше констатирано и от прокуратурата - според зам. главния прокурор Ася Петрова полицията, \"като част от изпълнителната власт, сама нарушава законите на страната\", но както е видно последствия от това няма и до днес.Още по-абсурдно - в отговор на поставените въпроси МВР твърди, че няма правомощия да извършва проверки в сградата на парламента през \"тъмната част на денонощието\", тъй като там има специален режим на достъп. Това на практика означава, че ведомството е неспособно да контролира частна охранителна фирма, което ѝ е вменено по закон. Или с други думи, НСО, с което МВР има инструкция за действие и то при обекти със значение от националната сигурност, не допуска проверяващи нощно време и така възпрепятства изпълнението на служебни задължения.Поради тази причина от МВР отново удобно бягат от отговорност, като не не дават отговор и на въпроса дали неизпълнението на договора за охрана е основание за прекратяването му.Отговорът на този въпрос остава без отговор и от страна на Народното събрание, тъй като главният секретар Стефана Караславова предпочете да не отговори на отправени към нея въпроси за това как е извършван контролът по договора. ", "date": "2018.07.25", "title": "МВР си затваряло очите за охраната на парламента, където загина служител"}
{"url": "https://offnews.bg/sviat/zhertvite-na-pozharite-v-gartcia-veche-sa-76-684998.html", "text": "Гърция продължава да се бори с унищожителните горски пожари, които горят в района на Атина, съобщава БНТ.Броят на загиналите достигна 76, повече от 180 са ранени, най-малко 10 са в критично състояние. Гръцките власти обявиха, че ще въведат редица мерки, с които да подпомогнат пострадалите от бедствието.Десет туристи се удавиха, след като опитаха да избягат от огнената стихия с лодка в гръцкия град Мати. Сред тях са майка и син от Полша, които загинали, след като лодката им се обърнала в морето. Спасителният плавателен съд бил изпратен за гостите на хотел в града, за да бъдат евакуирани. Много други са намерили смъртта си при опит да избягат от пожара, използвайки автомобилите си, след което били заклещени от други автомобили или от огнената стихия. Гърция създаде специален , в който бяха вписани изчезналите при горските пожари в областта Атика, съобщава Нова тв. В него всеки може да напише имената и да публикува данни и снимка за своите близки, роднини и приятели, които са в неизвестност. Само за няколко часа след пускането на страницата, в нея вече се издирват 35 души. Сред тях има и много малки деца.Българското Министерство на външните работи откри денонощна телефонна линия за всички наши сънародници в Гърция, които имат нужда от помощ и подкрепа. Номерът е: + 30 69 37 096 220.България има готовност за оказване на техническа помощ с 50 пожарникари и два пожарни автомобила. Модулът за наземно гасене на горски пожари е приведен в готовност и при нужда ще бъде използван.Македония предложи на Гърция 100 000 евро помощ за борба с големите горски пожари. Македонското правителство ще предостави сумата на гръцките институции, обяви в Туитър премиерът Зоран Заев. По-рано днес беше съобщено, че Македония ще изпрати в Гърция и два самолета за гасене на пожарите.", "date": "2018.07.25", "title": "Жертвите на пожарите в Гърция вече са 76"}
{"url": "https://offnews.bg/obshtestvo/lovtci-ot-strandzha-bojkotiraha-lova-na-diva-svinia-obnovena-685016.html", "text": "От днес трябваше да започне груповият лов на дива свиня с цел намаляване на нейната популация. Това е една от мерките, които държавата предприе заради опасността от навлизането на африканска чума по прасетата, след като в Румъния са регистрирани много огнища на заболяването.Бургаски ловци обаче отказаха да излязат на лов днес заради редица неуредици в законовата уредба. За това заболяване се знае от две години, но така и не бяха предприети адекватни мерки, коментира секретарят на най-голямото ловно–рибарско сдружение в Бургас Невен Каравасилев. Основната е, че е трябвало да се спазват изискванията за отглеждане на източнобалканската порода свине и техните кръстоски. Това не се прави, категоричен е Каравасилев и дава пример със Странджа, където прасета спокойно се разхождат и сеят зарази около Вършило, Индже Войвода, Крушевец. От пет години алармираме, пишем писма, но отговор няма, казва той и пояснява, че е абсурдно сега да излязат на лов:„“, подчертава Каравасилев.Отделно, практическите инструкции, свързани със заболяването, са неизпълними, смята той. След отстрел трябва да се вземат кръвни проби и проби от вътрешностите и да се изпратят в лабораторията, която е само една – в София. Месото да се съхранява, а кожата и вътрешностите да се сложат в специално изкопани за целта ями в ловно-стопанските райони. Те трябва да са с плътно затварящи се капаци и да се дезинфекцират с вар. Тези площадки за обработка на дивеча трябва да са в ловно–стопанските райони.„“, казва Каравасилев.Ловците в Бургаско ще започнат груповия лов на 1 октомври.След възраженията им от МЗХ обявиха, че забраняват груповия лов на дива свиня. „Приетите изменения и допълнения в Закона за лова и опазване на дивеча, които регламентират груповото ловуване на дива свиня през летните месеци извън досега определения срок, вкл. и в сряда, са недостатъчно добре съобразени и консултирани по отношение безопасността при провеждането на ловните излети“, признават от министерството. Те посочват, че в момента буйната растителност и плътната листна маса в горските територии силно ограничават видимостта, а респективно безопасността на лова. Това е сериозна предпоставка за инциденти с ловци, горски работници, туристи, билкари, гъбари и др. Статистиката показва, че по-голямата част от злополуките по време на групово ловуване през последните години са ставали, когато листната маса в гората още не е опадала.", "date": "2018.07.25", "title": "Ловци от Странджа бойкотираха лова на дива свиня (обновена)"}
{"url": "https://offnews.bg/politika/s-promeni-v-zakona-vavezhdat-elektronni-obshtestveni-porachki-685022.html", "text": "Правителството одобри проект на Закон за изменение и допълнение на Закона за обществените поръчки, с които се регламентира поетапното преминаване към изцяло електронно възлагане на обществените поръчки в страната и разработваната за целта централизирана електронна платформа.Предвид констатираната разнородна практика по прилагане на закона е предложено прецизиране на нормативната уредба, вкл. чрез подобряване на функциите и сътрудничеството между отговорните органи в тази област, съобщават от правителствената пресслужба.Централизираната електронна платформа обхваща целия процес на възлагане, като са предвидени разпоредби, които отчитат етапността на нейното въвеждане в експлоатация. Платформата ще е задължителна за използване от всички възложители. Допусната е възможност само централните органи за покупки да използват свои платформи, които трябва да отговарят на регламентираните към тях принципни изисквания за свързаност с националната платформа.Във връзка с въвеждането на задължителна електронна комуникация се предлага промяна в реда за подписване, публикуване и връчване на електронни документи в хода на възлагане и изпълнение на поръчките, съответно в правилата за съхраняване на информацията. Подробните правила за провеждане на процедурите за обществени поръчки чрез използване на платформата ще бъдат уредени в правилника за прилагане на закона.Част от процеса на електронизация на обществените поръчки е и електронното разплащане. В тази връзка и в съответствие с изискванията на Директива 2014/55/ЕС на Европейския парламент и на Съвета относно електронното фактуриране при обществените поръчки е регламентирано задължение на възложителите за приемане и обработване на електронни фактури във връзка с изпълнението на договорите.По-съществените промени, с които се цели развитие на нормативната уредба в областта на обществените поръчки, са в следните насоки:Предлага се повишаване на стойностните прагове в съответствие с новите регламенти на ЕК от декември 2017 г. – средно с около 5 на сто за доставки и стандартни услуги. Предвиденото по-значително увеличение на праговете за строителство и за социални и други специфични услуги цели доближаване до съответните европейски стойности.С оглед осигуряване на по-голяма прозрачност в процеса на възлагане и изпълнение на поръчките се предлага задължение за възложителите да публикуват на профила на купувача договорите за подизпълнение, а в Регистъра на обществените поръчки – информация за всички допълнителни споразумения към договорите.Предложено е прецизиране на кръга на лицата, които са задължени да декларират т.нар. лични обстоятелства при участие в поръчки. Той се свежда до законните и упълномощени представители на стопанския субект и до членовете на неговите на управителни и надзорни органи. Когато в тези органи членуват юридически лица, обстоятелствата се декларират само от физическите лица, които ги представляват по право и по пълномощие. Променени са съответните разпоредби, които уреждат допустимостта на замяна или включване на подизпълнител при изпълнение на договор за обществена поръчка. Предвидена е и санкция за неправомерна замяна на изпълнител или подизпълнител, като се цели постигане на дисциплиниращ ефект спрямо страните по договора.В законопроекта са предложени промени във функциите на специализирания орган, отговорен за методологията и предварителния контрол върху обществените поръчки – Агенцията по обществени поръчки. Те са свързани главно с осъществявания предварителен контрол и имат за цел да оптимизират вида и обхвата му, както и да прецизират съответните разпоредби, които регламентират неговото осъществяване.Предлагат се промени, които целят по-ефективно сътрудничеството между АОП и контролните органи в областта на обществените поръчки. В тази връзка е променена основната задача на действащия Методически съвет, преименуван на Експертен съвет за сътрудничество. Съветът приема насоки по въпроси, свързани с прилагане на разпоредби от закона, които ще имат характер на експертно становище. Целта е да се подпомогне еднаквото разбиране и прилагане на законодателството в областта на обществените поръчки. Независимо че отпада задължителният характер на насоките, контролните органи би следвало да ги съобразяват в своята практика. Предложени са промени в административнонаказателните разпоредби, които включват нови санкции за необхванати към момента нарушения, както и наказание за нарушения, извършени повторно.Очакваните ефекти от приемането на закона са подобряване на системата на обществените поръчки в страната и оптимизиране работата на държавните институции, което ще доведе до положително въздействие върху процеса на възлагане.", "date": "2018.07.25", "title": "С промени в закона въвеждат електронни обществени поръчки"}
{"url": "https://offnews.bg/politika/sled-kavga-pri-premiera-simeonov-ostava-685020.html", "text": "По време на заседанието на Министерския съвет в сряда е имало кавга между вицепремиера Валери Симеонов и лидера на \"Атака\" Волен Сидеров. Двамата се скарали в присъствието на всички министри, научи OFFNews. Напрежението между двамата идва след взаимните обвинение в лобизъм, които те си отправиха. Според Валери Симеонов внесените от \"Атака\" промени в закона за приватизацията са лобистки и обслужват бизнеса на Кирил Домусчиев. От своя страна Сидеров обвини Симеонов, че е лобирал за Цеко Минев заради концесията на ски пистите в Банско. Сидеров дори намекна за смяната на Симеонов и го упрекна, че убива българския бизнес с акциите си по нощните барове в морските ни курорти.Днес разправията между двамата се е пренесла и в присъствието на премиера и останалите министри от кабинета. Бойко Борисов не е взел страна, но по информация на OFFNews към момента Валери Симеонов запазва поста си.По-рано през деня Борисов заяви . След като във вторник нареди на депутатите от ГЕРБ да променят промените в закона, в сряда той припомни, че правителството води дело срещу фирма на Домусчиев. „На 6 юли 2017 г. това правителство одобри допълни разходи по бюджета на Министерството на икономиката за 2017 г. в размер на 2,4 млн. лева за заплащане на дължимата държавна такса за предявяване на иск за отмяна пред ВКС на решение на Арбитражния съд, постановено към „Кей Джи маритайм шипинг”. Ако сме искали редник Киро или редник Райън, или който и да е да пазим, е нямало да заведем тези дела”, аргументира се Борисов.В началото на юли Арбитражният съд към Българската търговско-промишлена палата (БТПП) е прекратил производството по искането на компанията - собственик на Български морски флот за промяна на приватизационния договор от 2008 г. Компанията \"Кей Джи Маритайм Шипинг\" на братята Кирил и Георги Домусчиеви искаше са се предоговорят редица клаузи на контракта заради влошени условия на пазара на превозите по вода. Преди две години арбитражът към БТПП се произнесе в полза на Домусчиеви, но по личното настояване на вицето Симеонов правителството задели 2.4 млн. лв., с които заведе ново дело във Върховния касационен съд. Магистратите върнаха решението в арбитража БТПП, който не потвърди собствената си позиция от 2016 г.По този начин, исканията на \"Кей Джи Маритайм Шипинг\" за промяна на приватизационния договор с Български морски форт са оставени без уважение и делото приключва окончателно в полза на държавата.Според Симеонов сега ще се наложи на Домусчиеви да платят неустойка от около 58 милиона лева.", "date": "2018.07.25", "title": "След кавга при премиера: Симеонов остава"}
