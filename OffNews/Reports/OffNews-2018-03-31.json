{"url": "https://offnews.bg/obshtestvo/klienti-napusnaha-4-zvezden-hotel-vav-velingrad-posred-nosht-zaradi-mi-677837.html", "text": "Експерти от министерството на туризма ще проверят условията за настаняване в четиризвезден хотел във Велинград, след като туристи го напуснаха посред нощ заради мизерия, повреди в стаите и неадекватно обслужване.Тук условията са ужасни! Контактите в стаята са измъкнати, сигнализира във видео в социалните мрежи една от клиентките на хотела.Дадоха ми моп - сама да си забърсвам банята. Казаха ми:  разказа пред Нова телевизия Пенка Попова.В събота вечерта министерството на туризма съобщи, че клиентите са подали сигнали за \"ниска хигиена в стаите, повредено оборудване и липса на адекватно обслужване. Те смятат, че обстановката не отговаря на изискванията за 4-звезден обект за настаняване и настояват да бъдат компенсирани разходите им\".Министерството на туризма ще сигнализира и други институции, за да бъдат направени съвместни инспекции.", "date": "2018.03.31", "title": "Клиенти напуснаха 4-звезден хотел във Велинград посред нощ заради мизерията и лошо обслужване"}
{"url": "https://offnews.bg/sviat/zapochna-seria-ot-aresti-sled-tragediata-v-ruskia-mol-677823.html", "text": "Следственият комитет на Русия повдигна обвинение в нарушаване на изискванията за пожарна безопасност срещу генералния директор на компанията собственик на изгорелия търговски център \"Зимна вишна\" в сибирския град Кемерово Юлия Богданова. Според разследването нейните действия са довели до гибелта на 64 души при пожара там на 25 март, предаде ТАСС. Според хората от руския град властите укриват броя на жертвите, които били много повече. По искане на Следствения комитет съдът наложи мярка за неотклонение задържане под страна на Богданова до 25 май.Представител на комитета заяви на днешното заседание на съда в Кемерово, че тя няколко пъти е внасяла изменения в плана за преустройство на бившата фабрика в търговски център, за да увеличи броя на помещенията, давани под аренда за търговски обекти, \"което е довело до създаване на препятствия на пътищата за евакуация, а също и до повреждане на системите за автоматично гасене на пожари и оповестяване на хората при пожар\".Представителят каза също, че търговско-развлекателният комплекс е започнал да работи през 2013 г. преди да бъде получено разрешение за въвеждането му в експлоатация. Той уточни, че разрешението е било получено по-късно, през септември същата година, като инспекторът на държавната строителна инспекция (Госстройнадзор) е извършил само визуален оглед на сградата и не е направил оценка на пожароопасността на вложените при довършителните работи материали, макар че е имал право да привлече експерти за целта. Не са били тествани и средствата за оповестяване и за гасене на пожар.Въз основа на това съдът реши да бъде задържана в ареста до 25 май и бившата началничка на областната дирекция на Госстройнадзор Танзилия Комкова, която би трябвало да забрани експлоатацията на незаконната сграда. Тя обаче не го направила, и според следствието вероятно е действала в интерес на своя син, който бил свързан с компанията собственик на търговския център. Обвинена е в злоупотреба с длъжностни пълномощия. Следователят съобщи в съда, че задържането й под стража се налага, защото тя се опитала да се скрие, заминавайки за Москва, но била принудително върната оттам в Кемерово. Комкова не се признава за виновна.Следствието съобщи също, че намиращият се в ареста служител на частната охранителна фирма \"Център за защита\", който е бил дежурен в търговския център - Евгений Антошин, научавайки за пожара, не е включил пожарната сигнализация. Пред съда самият Антошин обясни, че копчето за включването на сигнализацията било повредено и той е докладвал за това на началниците.Началникът на първи пожарогасителен отряд от федералната противопожарна служба в Кемеровска област Андрей Бурсин, който първи пристигнал със своя отряд на мястото на пожара, съобщи пред ТАСС, че никой не е посрещнал спасителите там - нито от охраната, нито от администрацията, за да даде информация колко хора има вътре.Подсъдими по това дело освен Богданова, Комкова и Антошин, са още 4 души и всички те вече са арестувани до 25 май. Вчера председателят на руския Следствен комитет Александър Бастрикин пристигна в Кемерово и каза, че предстои задържането на още лица във връзка с разследването. Той добави, че се проверяват всички без изключения версии за причините за пожара и на среща с местни жители обеща щателно и обективно разследване.", "date": "2018.03.31", "title": "Започна серия от арести след трагедията в руския мол"}
{"url": "https://offnews.bg/futbol/avstrijski-sponsor-na-levski-shte-pravi-kozirkata-na-gerena-677826.html", "text": "Един от спонсорите, с който Левски подписа през лятото на 2015 година, се е заел със задачата да постави козирка над Сектор А на стадион \"VIVAСОМ Арена Георги Аспарухов\".Става въпрос за чуждестранна строителна компания, чието лого стои на задната част на фланелките на сините. Тя е основният изпълнител на проекта по покриване на трибуната като, естествено, ще наеме и подизпълнители.Желанието на собственика на Левски Спас Русев е Сектор А да се сдобие с покрив до началото на есента. Босът веднъж вече се опари с напразно обещание.Още след като придоби мажоритарния пакет акции на клуба, той обяви, че първите му задачи са да направи козирка и ново информационно табло на „Герена\". След това обаче се оказа, че средства за изграждането на такива няма, а Русев заяви: \"Поставянето на козирка не е като отварянето на чадър\".Фирми, които се занимават с метални конструкции, вече са започнали работа по изработването на различни сегменти от съоръжението. Това обаче е сложен и дълъг процес. Затова и от клуба до момента не са се ангажирали със срокове кога \"Герена\" ще има козирка и шефовете мълчат по въпроса.", "date": "2018.03.31", "title": "Австрийски спонсор на Левски ще прави козирката на 'Герена'"}
{"url": "https://offnews.bg/sviat/moskva-vrashta-v-london-50-britanski-diplomati-677824.html", "text": "Русия уведоми Великобритания, че тя трябва да върне в родината си над 50 британски дипломати в отговор на решението на Лондон да изгони 23-ма руски дипломати заради отравянето на ексагента Сергей Скрипал и дъщеря му в Обединеното кралство, предадоха ТАСС и Ройтерс.Москва вече отговори реципрочно на действията на Лондон, като изгони 23-ма британски дипломати, а освен това закри британското консулство в Санкт Петербург и прекрати дейността на Британския съвет в Руската федерация.Вчера британският посланик в Москва Лори Бристоу бе отново повикан в руското външно министерство и му бе казано, че има един месец да съкрати дипломатическия персонал в Русия до размера на руската мисия в Обединеното кралство, отбелязва Ройтерс.Днес говорителката на руското МВнР Мария Захарова, цитирана от ТАСС, уточни, че разликата между броя на руските и британските дипломати е над 50 души.", "date": "2018.03.31", "title": "Москва връща в Лондон 50 британски дипломати"}
{"url": "https://offnews.bg/sviat/sportat-pomognal-za-sblizhavaneto-na-dvete-korei-677821.html", "text": "Севернокорейският лидер Ким Чен-ун се срещна с шефа на Международния олимпийски комитет Томас Бах, който бе на посещение в Пхенян, и му благодари за специалното отношение на МОК към спортистите от КНДР, участвали в зимната олимпиада в Пьончан, Южна Корея, предадоха севернокорейски държавни медии, цитирани от ДПА.Ким е приветствал затоплянето в \"замразените някога отношения между Севера и Юга\" на Корейския полуостров и казал, че \"това изцяло се дължи на усилията на МОК\".Според Франс прес Ким потвърдил пред Бах, че Северна Корея ще участва в предстоящата лятна олимпиада в Токио през 2020 г. и в зимната олимпиада в Пекин през 2022 г. Шефът на МОК каза това пред журналисти на летището в Пекин, пристигайки от Пхенян днес.", "date": "2018.03.31", "title": "Спортът помогнал за сближаването на двете Кореи"}
{"url": "https://offnews.bg/ikonomika/bivsh-shef-na-bdzh-shtetite-ot-pozhara-sa-pone-za-1-milion-leva-zast-677822.html", "text": "Щетите от пожара във влака София-Бургас са за минимум един милион лева. Това заяви бившият изпълнителен директор на \"Холдинг БДЖ\" Християн Кръстев.Според него тези щети ще си останат за сметка на БДЖ, тъй като до момента никой не споменава нищо за застраховател, който да е заинтересован причините за пожара да бъдат установени, за да може да покрие щетите.Според Християн Кръстев, най-вероятно причината за пожара е техническа.При положение, че няма застраховател, който да е заинтересован истинската причина за пожара да бъде открита, специализираното звено за разследване към министерството на транспорта ще установи това, което му нареди министърът, смята Християн Кръстев. \"Това \"специализирано звено за разследване на тежки произшествия\" се състои от един човек в министерството, който е подчинен на министъра. Този човек няма нито възможност, нито техническо обезпечение, за да установи какво се е случило, обясни той. - С промените в закона, вместо да изпълнят европейската директива и да отделят това звено, да го направят независимо, така че да не е на подчинение на министъра, те свършиха точно обратната работа. Промениха закона така, че това звено да бъде пряко подчинено на министъра. Затова смятам, че \"звеното\" от един човек ще посочи такава причина за пожара, каквато му нареди министърът\".", "date": "2018.03.31", "title": "Бивш шеф на БДЖ: Щетите от пожара са поне за 1 милион лева, застраховка няма."}
{"url": "https://offnews.bg/obshtestvo/hiliadi-motoristi-i-koloezdachi-na-shestvie-v-tcentara-na-sofia-galer-677829.html", "text": "Хиляди мотористи преминаха през центъра на София днес, за да отбележат началото на мотосезон 2018 г.Организатори на най-голямото мотосъбитие на годината са Sofia MC’s и Sofia Riders. То е под надслов „Не на агресията на пътя” и се провежда със съдействието на Столична община и СДВР.Участниците в шествието призоваха за повече толерантност, внимание и отговорност на пътя.Същевременно днес в столицата се проведе и велошествие от площад \"Народно събрание\" до Южния парк.Събитието се организира за втора поредна година от \"София – Европейска столица на спорта\", Център за градска мобилност и Столична община под мотото „София кара колело“.Проявата е част от кампанията на Столична община „Мисли чисто“, в която известни хора – общественици, спортисти, музиканти, приемат предизвикателството в рамките на ден или седмица да слязат от собствения си автомобил.", "date": "2018.03.31", "title": "Хиляди мотористи и колоездачи на шествие в центъра на София (галерия)"}
{"url": "https://offnews.bg/ikonomika/shefat-na-kzp-kupuvajte-hrani-za-velikden-ot-magazina-ne-na-ulitcata-677825.html", "text": "Хората да не се изкушават от примамливи оферти на амбулантни и временни търговци по Великденските празници, а да предпочитат търговски обекти. Това препоръча председателят на Комисията за защита на потребителите (КЗП) Димитър Маргаритов в предаването „Седмицата” на Кирил Вълчев по „Дарик” радио. Той посочи, че целта на контролните органи е да бъде ограничено до минимум нерегламентираното предлагане на хранителни стоки и на продукти, които могат да застрашат здравето и подчерта, че в последните години такива случаи все по-рядко се срещат.Маргаритов потвърди, че КЗП и Българска държавна агенция по безопасност на храните извършват превантивни проверки на най-често пазаруваните хранителни стоки за Великден – козунаци, яйца, агнешко месо.Относно Великденските намаления Маргаритов акцентира върху риска от фалшиви отстъпки.И сподели впечатления, че потребителите все по-малко се „хващат” на подобни трикове, тъй като следят динамиката на цените в Интернет и сравняват.В студиото на „Дарик” председателят на КЗП коментира и туристическите пътувания във връзка с предстоящите празници.Той препоръча потребителите да запазят хладнокръвие и да не се доверяват само на гръмките анонси.При проблеми туристите могат да разчитат на съдействието на Комисията, която реагира на всеки сигнал, освен че извършва проверки по свои планирани кампании. Но, за да не се стига до неприятни моменти, при избора на почивка е добре потребителите да се уверят, че насреща стои реален търговец и че той може да им предложи условия, каквито очакват да получат.", "date": "2018.03.31", "title": "Шефът на КЗП: Купувайте храни за Великден от магазина, не на улицата"}
{"url": "https://offnews.bg/112/20-godishni-momche-i-momiche-zaginaha-pri-katastrofa-v-razgrad-677833.html", "text": "Момче и момиче загинаха при тежка катастрофа тази нощ в Разград.Катастрофата е станала около 00:45 ч. на улица \"Хаджи Димитър\".22-годишният шофьор на БМВ от село Дянково е предприел изпреварване на \"Опел Зафира\", без да се съобрази с насрещно движещия се \"Опел Астра\".БМВ-то се е блъснало едновременно с изпреварвания и насрещно идващия автомобил, излязло от пътя и се е ударило в металната ограда на Дома за хора с деменции, после и в дърво.22-годишният шофьор и 20-годишната му спътничка са откарани в болницата в Разград, където са починали.", "date": "2018.03.31", "title": "20-годишни момче и момиче загинаха при катастрофа в Разград"}
{"url": "https://offnews.bg/futbol/liubimetc-na-sinite-fenove-kupata-e-na-zhivot-i-smart-za-nas-677828.html", "text": "Нападателят на Левски Станислав Костов и съотборникът му Васил Панайотов отговориха на въпроси на феновете. Голмайсторът изтъкна, че за клуба е на живот и смърт да спечели Купата на България този сезон.\"\", каза Костов.Колегата му Васил Панайотов пък призна, че е водил първоначални разговори с ръководството на \"сините\" за нов договор. Халфът потвърди, че всички в тима работят с мисъл за Купата на България.\"\", каза Панайотов.", "date": "2018.03.31", "title": "Любимец на \"сините\" фенове: Купата е на живот и смърт за нас"}
{"url": "https://offnews.bg/politika/bsp-ne-triabva-da-dopuskame-vloshavane-na-otnosheniata-s-rusia-677830.html", "text": "Не трябва да допускаме влошаване на отношенията с Русия. И не само заради историята, която ни свързва, а защото принципната позиция е да не вземаш крайни решения, без да имаш достатъчно доказателства.Това заяви заместник-председателят на БСП Кирил Добрев по време на среща с членове и симпатизанти на левицата в Ловеч.Добрев не подмина и партийните въпроси. Той подчерта, че на последните местни избори, в които участва БСП, резултатите са били близо 350 000 гласа, но в лявото политическо пространство тогава е имало още две сериозни политически сили, които са взели гласове от БСП:„Днес никой не говори за тях и никой не мисли, че има друга лява партия извън БСП“, каза той.Добрев коментира и откриването на строителните работи по 9-километровата отсечка Ябланица - Боаза:„За 10 години Сърбия, която не е член на ЕС, при далеч по-тежък терен, построи 80 км. магистрала от Ниш до Драгоман, а онзи ден вицепремиер, финансов министър, регионален министър организираха помпозно събитие и молебен за скромните 9 километра от магистрала „Хемус“. Представям си - за тези 80 км. Драгоман-Ниш сигурно ГЕРБ щяха да направят 10 първи копки, да отрежат 15 лентички и да направят още толкова молебени“, каза заместник-председателят на БСП.", "date": "2018.03.31", "title": "БСП: Не трябва да допускаме влошаване на отношенията с Русия"}
{"url": "https://offnews.bg/obshtestvo/zhp-madrost-vagonite-sa-kato-zheni-niama-stari-zheni-a-losho-gledan-677820.html", "text": "При първоначалния оглед ясно се вижда, че от третия вагон, където е апаратурата за осветлението, е най-голяма вероятността – около 90%, да е възникнал пожарът, който изгори два вагона от бързия влак София-Бургас снощи. Това заяви шефът на Специализираното звено за разследване на транспортни инциденти инж. Бойчо Скробански пред БГНЕС. От тази апаратура се командва на целия вагон отоплението и осветлението.Той подчерта, че температурата е била доста висока.Бойчо СкорбанскиТой е категоричен, че целта на неговото разследване не е да има наказани и уволнени.Все още няма окончателна версия, на която да се спрем във връзка с горелия влак на гара Коньово, заяви от своя страна Ангел Даскалов, директор на „Пътнически превози” – Пловдив.Той е категоричен, че възрастта на вагоните не е причина за този инцидент. Всеки път преди да излязат в експлоатация, вагоните минават технически преглед.Той добави, че оттук нататък следва да се закарат вагоните в депо, ще се направи още една експертиза, която изисква време. ", "date": "2018.03.31", "title": "Жп мъдрост: Вагоните са като жени. Няма стари жени, а лошо гледани жени"}
{"url": "https://offnews.bg/sviat/hiliadi-se-sboguvaha-sas-stivan-hoking-na-pogrebenieto-mu-v-kejmbridzh-677836.html", "text": "Хиляди роднини, приятели, колеги и почитатели се събраха в Кеймбридж на погребението на световноизвестния британски астрофизик Стивън Хокинг.Службата в памет на убедения атеист Хокинг се състоя в църквата \"Св. Мария\" на Кеймбриджкия университет, на две крачки от колежа \"Гонвил енд Кайъс\", където той работи над 50 години.Около църквата се бяха събрали стотици граждани, които аплодираха пристигането на ковчега, покрит с бели рози и лилии, символизиращи Полярната звезда и Вселената.Камбаната на църквата удари 76 пъти, по един за всяка от изживените години на прочутия учен.Сред около 500-те поканени гости на церемонията бяха китаристът на \"Куин\" Брайън Мей и съпругата му актрисата Анита Добсън, британският модел Лили Коул, кинопродуцентката Барбара Броколи, изпълнителният директор на \"СпейсЕкс\" Илон Мъск, британският астрофизик Мартин Рийс и актьорът Еди Редмейн, който изигра ролята на професора в биографичната драма \"Теория за всичко\" през 2014 г.Стивън Хокинг почина на 14 март в съня си на 76-годишна възраст. Миналата година той каза пред Би Би Си, че не е очаквал да доживее 75 години.Прахът на Хокинг ще бъде положен в Уестминстърското абатство в близост до гроба на Исак Нютон на 15 юни.", "date": "2018.03.31", "title": "Хиляди се сбогуваха със Стивън Хокинг на погребението му в Кеймбридж"}
{"url": "https://offnews.bg/sviat/karvavi-protesti-sreshtu-patnite-taksi-v-albania-pogrom-na-parvia-tol-677832.html", "text": "Днешните протести против планираните ТОЛ такси в Албания прераснаха в насилие. Демонстранти, събрали се край тунела Калимаш, близо до северния град Кукъс, започнаха да хвърлят камъни срещу полицията, която отвърна с гумени палки и сълзотворен газ.Протестиращите запалиха пункта за събиране на таксите и не позволиха на пожарникарите да се приближат.Албанската телевизия Топ ченъл съобщава за 12 ранени демонстранти и 5 ранени полицаи.Автомагистрала Тирана - Кукъс - граничен пункт Морина (на границата с Косово), наричана Пътя на нацията, се използва активно както от транспортни фирми, така и от множество туристи от Косово.Международен консорциум взе автомагистралата на концесия за 30 години със задължението да я поддържа, да я разшири и да събира пътните такси. Албанските власти обявиха, че от 15 април ще започнат да събират пътни такси от 2,5 евро за мотоциклет, 5 евро за лек автомобил, 11,2 евро за автобуси и лекотоварни автомобили и 22,5 евро за камиони, съобщава БТА.Премиерът Еди Рама заяви след днешния протест, че строителството на магистралата, която пресича планински терени, още не е завършено и тези, които я използват, трябва да плащат. Той добави, че не само няма да отмени таксите за магистралата, но ще въведе плащане и за други пътища в страната.Рама е категоричен, че насилието срещу полицията и държавното имущество ще бъдат наказани.Демонстрантите обаче призоваха за още по-радикални мерки, ако решението за събиране на пътни такси не бъде отменено.В четвъртък косовски шофьори пристигнаха на пункта Морина със 150 празни камиона, за да протестират срещу пътните такси. Към тях се присъединиха и десетки частни камиони от Албания, като направиха колона от няколко километра.", "date": "2018.03.31", "title": "Кървави протести срещу пътните такси в Албания, погром на първия ТОЛ пункт"}
{"url": "https://offnews.bg/gimnastika/ansambalat-ni-specheli-zlatoto-v-sofia-677838.html", "text": "Ансамбълът ни по художествена гимнастика спечели убедително титлата в многобоя на Световната купа в София. Момичетата на треньора Весела Димитрова изправиха на крака публиката в зала “Арена Армеец” с нова оценка над 20.000 точки. Симона Дянкова (капитан), Лаура Траатс, Мадлен Радуканова, Теодора Александрова и Елена Бинева заслужиха титлата със сбор от 41.250 точки.Сребърния медал в многобоя заслужиха японките със сбор от 38.700 точки. Днес те изиграха отново интересно съчетание с три топки и две въжета, за което получиха оценка от 19.200 точки.Италианките успяха да се преборят за бронзовите медали в многобоя със сбор от 38.550 точки.Катрин Тасева и Боряна Калейн пък останаха извън призовата тройка в индивидуалния многобой. Титлата спечели рускинята Александра Солдатов, която след стабилна игра днес събра актив от 72.100 точки. След като вчера заемаше втората позиция след сънародничката си Екатерина Селезньова, днес Солдатова записа 17.250 на лента и 18.450 на бухалки и си осигури златото. Селезньова остана втора в многобоя със 71.350 точки. Третата в многобоя от Световната купа в София през миналата година Линой Ашрам (Израел) повтори успеха си и със сбор от 68.700 точки отново си осигури бронзовото отличие.Катрин Тасева, която вчера вървеше пета, днес се придвижи с една позиция напред и зае четвъртото място с 68.050 точки.Започналата по отличен начин вчера Боряна Калейн, която вървеше трета, днес допусна груби грешки и в крайна сметка завърши на шестата позиция в многобоя със сбор от 65.100 точки. Калейн получи 13.650 на лента, където не успя да изпълни чисто изключително сложната си композиция и имаше изпускане на уред и оплитане. На бухалки Калейн също допусна сериозни неточности и получи оценка от 15.650 точки.Така Катрин Тасева се класира за четирите финала на Световната купа, а Боряна Калейн ще играе в тези на обръч и топка. На обръч Тасева влиза с втора оценка, а Калейн с шеста. На топка Боряна е трета, а Катрин пета. При бухалките по-опитната ни състезателка е трета, а дебютантката на купа в София – първа резерва. За лентата си Тасева получи четвърта оценка. Финалите започват утре в 15 часа.", "date": "2018.03.31", "title": "Ансамбълът ни спечели златото в София"}
{"url": "https://offnews.bg/112/dve-zhertvi-v-denia-na-otkrivaneto-na-motosezona-u-nas-677834.html", "text": "Началото на  беше помрачено от две катастрофи, в които загинаха мотористи - в Пловдив и на пътя Бяла-Русе.39-годишен моторист загина на място тази сутрин в Пловдив. Катастрофата е станала в 9:10 ч. на булевард „Мария Луиза\". Мъжът се е блъснал в паркиран автомобил. Приятели на загиналия съобщиха пред Радио Пловдив, че той не е отивал на мотошествието до Бачковския манастир, а на работа.При друг инцидент тази сутрин - на пътя между Асеновград и Бачково - моторист е навлязъл в насрещната лента и се е блъснал челно в автомобил Рено. Мъжът е на 38 години. Той е откаран в болница.Малко преди 10 ч. тази сутрин 25-годишен моторист загина при катастрофа на пътя Бяла-Русе. Той е застигнал товарен автомобил, пътувал към Русе.На около 2 км след разклона за Две могили, в района на паркинга Мидата, при изпреварване 25-годишният моторист се е ударил в товарния автомобил и от удара е загинал на място. ", "date": "2018.03.31", "title": "Две жертви в деня на откриването на мотосезона у нас"}
{"url": "https://offnews.bg/sviat/papa-frantcisk-zasramete-se-677803.html", "text": "Папа Франциск призова хората, включително служителите на Църквата, да преоткрият способността да изпитват срам заради ролята си в световните злини, предаде Ройтерс.В проповедта си след традиционното шествие Via Crucis около римския Колизеум снощи, възпроизвеждащо Кръстния път на Исус, папа Франциск говори за срама, понеже толкова много хора, дори някои от Божиите слуги, са позволили да бъдат съблазнени от амбиция и суета.По думите му много хора по света днес би трябвало да се засрамят, задето са загубили чувството за срам.Папа Франциск заклейми \"проказата на омразата, егоизма и арогантността\" и похвали онези служители на Църквата, които се опитват \"да събудят заспалата съвест на човечеството\" чрез работата си в помощ на бедните, имигрантите и затворниците. Събрани около осветения огромен амфитеатър, след като бяха преминали строги проверки за сигурност, 20 000 вярващи, повечето с факли в ръка, наблюдаваха в пълно мълчание среднощната процесия.Тази година носенето на кръста беше поверено на младежи, сред които едно момиче в инвалидна количка, на главата на католическата организация Каритас в Сирия, Рияд Сарги, който беше придружен от съпругата си и трите си деца, и на иракска монахиня от ордена на доминиканците - сестра Женвиев Ал Хадай, която почете християнските мъченици от Близкия изток. Текстовете, придружаващи отделните спирки, тази година бяха написани от 15 младежи на възраст от 16 до 27 години, които порицаха своите връстници, обсебени от върху социалните мрежи.За церемонията бяха превидени засилени мерки за сигурност, както и за утрешната меса на площад \"Свети Петър\". Министърът на вътрешните работи Марко Минити потвърди през седмицата повиеното ниво на риск от атентат в Италия, и разположи допълнително 10 000 полицаи, карабинери и войници, за да се грижат за сигурността в целия Рим, припомня Франс прес. Военни джипове и бронетранспортьори бяха поставени като бариари срещу евентуални атаки с камион. Въпреки всичко 12-метров камион с турски регистрационни табели, чийто шофьор се заблудил, успя да навлезе в зоната за сигурност в центъра на града, съобщи БТА.", "date": "2018.03.31", "title": "Папа Франциск: Засрамете се"}
{"url": "https://offnews.bg/politika/dogan-rusia-mozhe-da-e-vsiakakva-no-e-faktor-s-kojto-nie-triabva-da-677831.html", "text": "Аз не съм привърженик на това, което Русия направи в Крим, но не съм безразличен към това, което прави Западът. Русия може да е всякаква, но е сила, фактор, с който ние трябва да се съобразяваме.Това e заявил Ахмед Доган в приветственото си слово към гостите на рождения ден, който почетният председател на ДПС отбеляза на 29 март, съобщи сайтът на журналиста Илхан Андай Изданието на Андай първо извади речта на Доган, след която Местан беше отстранен от лидерския пост в ДПС и му се наложи да се крие в турското посолство.В четвъртък Доган е спазил традицията и е събрал за рождения си ден в Сараите близки приятели и активисти на ДПС.Колеги, тези от вас, които четат и следят, ако сте забелязали, най-големият купувач на петрол - Китай, настоява разплащането да става с юани, а не с долари, посочил почетният председател на ДПС.Според него „Европа търси своето място, Европа не е толкова силна“.Пред гостите Доган е говорил и за новата роля, която играят Русия, Венецуела, Иран, Китай.Това нещо, което се случва, ме притеснява, светът не отива на добре, на лошо е, казал той.По темата Турция пък заявил: \"Не ми харесват нещата, които се случват в нашата съседка!\"За ролята на ДПС в България пък подчертал, че партията е гарант за сигурността.По природа съм миролюбив човек, но ако някой ми посегне, ще отвърна, заявил още Ахмед Доган.", "date": "2018.03.31", "title": "Доган: Русия може да е всякаква, но е фактор, с който ние трябва да се съобразяваме"}
{"url": "https://offnews.bg/horoskop/horoskop-za-31-mart-6-april-ot-antonia-mechkova-675813.html", "text": "На границата между март и април мнозина са в приповдигнато настроение, за Цветница това е най-естествено. И все пак Овните да посветят повече грижи на делата си, сега има условия за общуване с повече хора, може би е дошъл редът на някои по-отдавнашни съвместни проекти. От Велика сряда обаче следва да проявявате повече търпение, трудът ви няма да иде нахалост, но и печалбите, и похвалите не идват лесно, по-високите постове също. Петък подлага на строги проверки партньорствата, не се изкушавайте от лесните победи в никоя област.   Напоследък не сте твърде последователни при изпълнение на делови и лични планове, но това донякъде е извинително заради многото празнични поводи на близки и познати. Телците поне режима и диетата си да не нарушават, нали им гарантират жизненост, работоспособност. От Велики понеделник следва да сте най-дисциплинираните и в службата, няма как да извинявате пропуските си с грешки на околните. Те да бъдат каквито си щат, а вие отделяйте повече време за усвояване на знания и умения, в четвъртък и петък резултатите са очевидни.Идващите 7 дни са напрегнати, ще ви поднесат и нежелани изненади. За доста Близнаци главната задача е да решат финансовите проблеми, да осигурят благосъстоянието у дома. Не е лесно, а и въпреки празнуването на Цветница не забравяйте да проучите и уредите правно нещата. Във вторник и сряда поемате твърде много ангажименти, но дали колеги и шефове ще оценят старанията ви? Велики четвъртък и Разпети петък създават условия да оправите усложнените служебни дела, не пилейте шанса, той няма да чака и не се повтаря безкрайно.Вероятно е да купонясвате много по Цветница, а май е по-разумно да отделите времето на най-близките, да се порадвате на хармонията у дома. С началото на Страстната седмица се очертават трудни делови задължения и макар че сте си обмислили изявите, може да не ви се получи съвсем добре. Не се обвързвайте с колеги, в чийто професионализъм и коректност не сте сигурни. Раците от сряда са най-взискателни към своята дейност и резултатът са ОК, макар че напредват по-бавно. С такт, отстъпки се постига повече, овладейте амбициите.Иде Цветница, а май не сте в настроение. Дано Лъвовете използват празника да се видят с повече близки, да обсъдят свои и техни проблеми, идеи. Някои имат финансови грижи, но и на другите не им е лесно, даже може да им искат помощ. Вие ще прецените, сега главната ви роля е да организирате екип или приятели за работа, те имат план, а вие - енергия и опит. В сряда и четвъртък вече ще отслабите дисциплината. Все пак бъдете нащрек, има рискове и трябва да ги спестите на хората, които обичате. А ги обичате, и да ви създават ядове...Другите почиват и купонясват, а вие имате куп задачи и даже през уикенда ще работите неуморно. Девите са организирани и умели професионалисти, сега има още една причина – близки и познати чакат тяхната помощ, набелязали са си обществено полезни инициативи. Ще успеете и с тях, на Велики понеделник предпочитате по-самостоятелни начинания, от вторник пък обсъждате бъдещи проекти. Набелязали сте доста срещи и разговори, обаче трябва да свиете кръга на посветените, делата ще вървят по-ефективно. Оправяте лични неща.На границата на март и април вие си налагате повече ограничения. Везните обичат празниците, обичат и да радват близки и познати. Така ще е и за тази Цветница, но работата не чака... Знаете си отговорностите към дома и родата, вероятно мнозина трябва да потърсят и подходящи партньори за свои проекти. От понеделник ще действате по тези замисли, вторник изисква задълбочено да анализирате мотивите на околните, сряда ви открива ненадейни шансове. До петък обаче главната задача е стабилизиране на доход и напредък в кариерата.Хубаво 7-дневие, а най-много ви радва хармонията в близкия ви кръг. Доста Скорпиони имат амбициозни планове за изява и печалби, но на първо място сега слагат празничните поводи – за Цветница се събират с роднини, приятели, познати. На маса често ще говорите и за професионални планове, другите са готови да участват в реализацията, да услужат с нещо. Не споделяйте всички идеи, трябва да се пазите и от конкуренти, и от интриганти, а и някои замисли ще попромените. От сряда гоните по-висок пост и печалби, доказан лидер сте.През тези 7 дни е редно да намалите малко активността си в деловата сфера. Доста Стрелци имат добри идеи за изява и печалби, обаче условията не са подходящи за изпълнението им, от вторник възникват непредвидени пречки. Второ, мнозина се ръководят само от своите желания, това ще им създаде още проблеми с финансите, от Велики понеделник се очертават и несъгласия с най-близки. Критични сте, спорите, но това ще умори и отегчи вас, а другите ще се чувстват потиснати, неразбрани. Такава победа не е победа, не ви трябва, нали.Лазарова събота и Цветница откриват шансове за реализация на стари ваши планове за делова активност и печалби. Някои Козирози отдавна мислят за такива промени в служебната сфера, сега малко изненадващи събития ще им напомнят – да уреждат точно финанси и отношения, нещата ще стават стъпка по стъпка. През Страстната седмица ще заздравите връзките си с доста колеги, влиятелни хора ще ви подкрепят и с общи усилия ще можете да разчистите редица пропуски и закъснения в работа. С такт прокарвате идеи и пред близки.През тези 7 дни от вас си зависи да не поемате много ангажименти и да не се претоварвате. Група Водолеи искат да пътуват и да се порадват на време за общуване с най-обичаните хора, дано подготвят нещата, както трябва. Иначе ще има пречки, изненади, с които ще се справите, но защо да си усложнявате живота? Още повече някои са толкова влюбени... От Цветница имате поводи да седнете на маса с колеги, приятели, поговорете подробно и за идеите си за работа, подскажете им шансовете, които виждате вие, авторитет сте в кръга си. И за вас 7-дневието е ведро, макар че деловите ви задачи са доста, а вие си добавяте и сериозни домашни ангажименти. Рибите да упорстват в работата, от Велики понеделник трябва да поддържат по-равномерно темпо, а и да бъдат безукорни при изпълнение на поръки на шефове, клиенти. Сега в екипа ви има интриги, завист, но вие помагате от сърце на обкръжението си, а и сте много благоразумни в начина си на живот. Успехите ви ще радват най-близките, в края на периода им покажете благодарността си за тяхната обич и подкрепа...", "date": "2018.03.31", "title": "Хороскоп за 31 март – 6 април от Антония Мечкова"}
{"url": "https://offnews.bg/112/bdzh-zapodozria-vanshna-namesa-za-gorelia-vlak-na-gara-koniovo-677805.html", "text": "Разследват се причините за пожара във влака София-Бургас, който избухна тази нощ. При инцидента за щастие нямаше жертви и ранени.Той уточни, че изгорелите вагони са 35-37 годишни, българско производство.Във влака са пътували 80 души. Изгорели са два вагона. Пожарът е избухнал около 20 часа при гара Коньово, между Нова Загора и Ямбол.В 4.23 часа е било възстановено движението по първа линия на гара Коньово.Малко преди 1 часа тази нощ пътниците от влака стигнаха крайната точна на пътуването си - Бургас.Посрещачи чакаха с часове пред гарата, без да имат информация за часа на пристигането на автобуса, с който бяха превозени техните близки.Повечето пътници в композицията са били ученици и деца, прибиращи се за ваканцията. Те разказаха, че огънят тръгнал от края на втория вагон, докато били в движение, но нямало паника.Той и другите пътници са убедени, че адекватните реакции на кондукторите са причина да няма пострадали.", "date": "2018.03.31", "title": "БДЖ заподозря външна намеса за горелия влак на гара Коньово"}
{"url": "https://offnews.bg/futbol/tcska-zagria-za-ludogoretc-s-boj-nad-botev-677839.html", "text": "Устремилият се към титлата отбор на ЦСКА разгроми Ботев Пловдив с 4:1 на старта в първата шестица на Първа лига.\"Червените\" изцяло доминираха в мача на \"Българска армия\", като пропуснаха на няколко пъти отлични възможности да направят резултата още по-убедителен.За отбелязване е, че домакините играха без доста от основните си футболисти, като особено осезателна беше липсата на наказания голмайстор на тима Фернандо Каранга. Двубоят започна с натиск на \"армейците\", но гол така и не падаше. В 25-ата минута вратарят на Ботев Иван Чворович направи отлично спасяване след удар на Бланко.Малко по-късно и пловдивчани имаха чудесен шанс, но удар на звездата им Тодор Неделев с левия крак профуча край гредата. Логичното се случи в 40-ата минута, когато след изпълнение на корнер бившият футболист на Левски Пламен Димов си заби автогол. Пет минути по-късно Раул Лое удвои от близка дистанция.След почивката ЦСКА стигна до трети гол чрез Тиаго, като заслуга за попадението имаше отбраната в \"жълто-черно\".Домакините върнаха жеста в края, когато след нескопосан опит на Дюлгеров да върне топката към Черниаускас, тя попадна у Стивън Петков, който вкара почетно за Ботев. В добавеното време новото попълнение Бланко оформи крайното 4:1 с дебютния си гол за ЦСКА.В следващия кръг ЦСКА гостува на Лудогорец, който по-рано през деня победи Верея с 5:0. Разликата между двата отбора в класирането е само 3 точки в полза на разградчани.", "date": "2018.03.31", "title": "ЦСКА загря за Лудогорец с бой над Ботев"}
{"url": "https://offnews.bg/futbol/zamesiha-bojko-borisov-vav-futbolen-skandal-677811.html", "text": "Името на премиера Бойко Борисов беше замесено в грозен футболен скандал, последвал срещата от втората осмица между Славия и Витоша Бистрица, завършил 0:0.Именно в отбора от Бистрица Борисов имаше картотека преди време. След срещата се стигна до размяна на заплахи и обиди между хора от ръководството на двата клуба, а президентът на Славия Венцеслав Стефанов се оплака, че е бил заплашван с Бойко Борисов.Ден по-късно се оказа, че колоритният бос на \"белите\" погрешно е разбрал и никой от Витоша не е заплашвал с името на премиера.\"Извинявам се на Бойко Борисов, че намесих името му в скандала след вчерашния мач. Не съм разбрал правилно какво са ми казали хората от моя щаб. Аз разбрах, че е споменато името на премиера и затова реагирах по този начин. Сега установих, че е споменато друго име, а не това на Борисов. Затова още веднъж се извинявам на г-н Борисов, заяви Стефанов пред Sportal.bg.\"Призовавам компетентните органи да вземат отношение около скандала. В този случай си държа на думите, защото бях свидетел и видях с очите си какво се случва. Не може някакъв си бивш квартален полицай да раздава правосъдие. Да иска да нахлуе в съблекалнята на Славия, за да търси сметка на моите играчи.Как е възможно Галев да заплашва човек от ВКС, че ще го изхвърли от делегатството и въобще от футбола. Защо бяха нужни подобни скандали и провокации? Никой не печели от това. Още повече, че мачът беше без значение. Нека компетентните органи да разобличат кой е подстрекател на този ненужен скандал\", добави членът на Изпълкома на БФС.", "date": "2018.03.31", "title": "Замесиха Бойко Борисов във футболен скандал"}
{"url": "https://offnews.bg/medii/rosen-petrov-se-vrashta-na-ekran-s-istorichesko-predavane-po-bulgaria-677806.html", "text": "Росен Петров се завръща в национален ефир с историческо предаване по Bulgaria ON AIR. Всяка неделя в 16,30 часа водещият ще обръща внимание на знакови моменти в българската и световна история, и значимите и противоречиви личности в „Операция: История“. „Операция: История“ ще предложи трибуна за полемика и плурализъм за миналото и истините, които трябва да знаем, и за героите, които трябва да помним. В рубриката „История на водещия“ ще бъдат представяни неизвестни факти и телевизионни разкази за живота на велики български личности, ще бъдат представяни непознати от учебниците герои, ще се изтъкват факти, които превръщат личната им история в завладяващ и емоционален разказ. „Исторически процес“ ще насочи вниманието върху противоречивите личности, процеси и периоди, като един срещу друг ще застават специалисти, общественици, хора на изкуството и културата.В рубриката Росен Петров ще дава трибуна и за вечните исторически спорове: „Имало ли е турско робство, или не? Трети март ли е нашият национален празник?“ „Кои са върховете и паденията в историята на страната ни“ и други важни теми. А в „Тяхната история“ популярни личности ще споделят своята любима история, която смятат за важна.Росен Петров е добре познат на българските зрители. Трупал е дългогодишен опит като телевизионен водещ, сценарист и продуцент, той е и търсен исторически анализатор и автор. А от 8 април се завръща в ефир след 4-годишна пауза.Не пропускайте първото издание на „Операция: История“ на Великден, 8 април, в 16,30 часа по Bulgaria ON AIR.", "date": "2018.03.31", "title": "Росен Петров се връща на екран с историческо предаване по Bulgaria ON AIR"}
{"url": "https://offnews.bg/futbol/paro-frantcia-stana-shampion-na-evro-1984-s-taktika-na-tcska-677814.html", "text": "След като спечелихме титлата през 1980 г., дойде време за участието на ЦСКА в турнира на УЕФА за Купата на европейските шампиони. Каква беше изненадата, когато ми съобщиха жребия! Още в първия кръг трябваше да играем с носителя на трофея от предишните два сезона, шампиона \"Нотингам Форест\".Този отбор вече беше станал първенец на Англия за пръв път в историята си през 1978 г. и още при дебютното си участие спечели КЕШ с победа 1:0 на финала срещу шведите от \"Малмьо\". След това завърши като вицешампион на английската Първа дивизия, след друг наш бъдещ съперник – големия \"Ливърпул\" на Боб Пейсли. Но като носители на купата \"Форест\" играха още веднъж в турнира. И отново победиха, сега с 1:0 срещу \"Хамбургер\". Този финал, който се игра на \"Сантяго Бернабеу\" в Мадрид, го бяхме гледали по телевизията само няколко месеца по-рано.Мениджър на \"Форест\" беше един доста самонадеян, но и много силен футболен специалист – Брайън Клъф. В състава им играеха английски национали, като вратаря Питър Шилтън и Вив Андерсън. Имаха и неколцина шотландски здравеняци начело с капитана им Джон Макгавърн и Джон Робъртсън, който беше вкарал победния гол срещу \"Хамбергер\" на финала. Там беше и асът на силния тогава тим на Северна Ирландия Мартин О’Нийл. Изглеждаха наистина внушително.Наясно бяхме, че подготовката за двата предстоящи двубоя с европейския шампион не се прави от днес за утре. Бях убеден, че младият ми отбор няма да се стъписа пред англичаните. Същото лято вече ходихме на турне в Испания, там играхме приятелски мачове срещу силни отбори и знаех, че момчетата вярват в себе си. Трябваше обаче да търсим всички начини да направим състава балансиран и готов за големи битки.Един от тези начини беше разузнаването – нещо, на което още навремето, през 60-те години, нашият треньор в ЦСКА Стоян Орманджиев наблягаше изключително много. Затова бързо изпратихме в Англия Борис Станков да разучи всичко за играта на \"Форест\". Боби тогава изпълняваше функциите на днешните спортно-технически директори. Разполагахме и със записи на техни мачове, излъчвани по телевизията, в това число и финала от същата година с \"Хамбургер\". Отделно вече имахме и самочувствието, че можем да ги отстраним.Битката ми с Брайън Клъф почна на загрявката за първия мач в София. Своенравният англичанин искаше да ни изгони от залата, където тренирахме. На \"Васил Левски\" за гостите от Нотингам имаше определена друга зала, оборудвана с всичко необходимо. Единствената разлика беше в настилките. Клъф обаче държеше да ги разменим. Повече от очевидно беше, че целта му е да ни попречи да си проведем подготовката. Направо побеснях! Казах на преводача да му нареди да изчезне веднага. Иначе аз ще го изгоня и ще станат неприятни сцени.На разбора обясних на моите момчета, че не трябва да им позволяваме да нападат. Оставим ли им инициативата за игра, сме загубени. В онези години английският стил се състоеше предимно в центрирания и игра с глава, това си беше тяхна запазена марка. Само че в ЦСКА имахме най-малко трима футболисти, за които бях убеден, че ще се справят в борбата за високите топки. Това бяха Ангел Рангелов, Георги Димитров и Георги Илиев – Майкъла.И така, дойде онзи следобед на 17 септември, в който щеше да се види кой колко струва. Всичко тръгна много добре за нас. Вкарахме ги в миша дупка с пресата, която наложихме. Още от първото полувреме се разбра, че ЦСКА е по-добрият отбор и заслужава победата.В това време Брайън Клъф продължи с провокациите. Нарочно беше наредил да сложат тяхната резервна скамейка точно по средата на пистата на националния стадион, което беше абсолютно забранено. По правилник всеки щаб трябва да бъде седнал зад едната половина на терена, но Клъф и хората му се бяха настанили пред тунела. От нашата позиция не виждахме голяма част от игрището, тъй като англичаните ни пречеха. Още на полувремето казах на милиционерите да разкарат скамейката. Като видя това, Клъф полудя от яд. Извика преводача да ми предаде, че на реванша в Англия ще сложи нашата пейка в центъра на игрището и оттам ще водя мача.Само че въпросът далеч не опираше до скамейките, а до това кой отбор какъв футбол играе. И когато Цветан Йончев заби гола за победата ни, вече бях сигурен, че европейският шампион ще падне на колене пред ЦСКА. Оставаше реваншът на \"Сити Граунд\", но аз знаех вътре в себе си, че просто няма как да загубим.Само че в навечерието на този мач се яви нов проблем, и то в отбраната. Динко Димитров не можеше да играе заради контузия. За неговия пост разполагах с Ангел Рангелов, на когото можех да се доверя напълно. Но точно преди да отлетим за Англия, на Ангел почина баща му.Вечерта преди полета отидох у тях. Звъннах на вратата, поднесох съболезнования. Казах му в колко часа излитаме и че той сам трябва да реши дали ще идва, или ще си остане в София. Ако беше отказал, никой нямаше да му се разсърди. Ангел беше наясно с тежката ситуация в защита. Стисна зъби и твърдо заяви, че тръгва с нас за Англия. След това се разделихме и го оставих с болката му.Така в онази вечер на 1 октомври 1980 г. двата отбора се строихме на препълнения стадион \"Сити Граунд\". Преди началния сигнал се случи нещо, което няма да забравя никога. На терена излязоха децата на Вили Събев, директор на туристическата ни компания \"Болкан Холидейз\" в Лондон. Бяха облечени в пионерски униформи и връчиха на отбора ни голям букет цветя. Ангел Рангелов ги получи и каза, че ще ги занесе на гроба на баща си. Беше много трогателно, Ангел се разплака, изключителен моментИменно Ангел Рангелов беше един от най-добрите на терена в този велик двубой, който спечелихме отново с 1:0. За съжаление, тогава телевизията ни така и не го излъчи. Цели 35 години по-късно се намери запис от мача, който гледах доста пъти. Направи ми впечатление с каква преса сме играли срещу англичаните! Преди реванша от техния лагер се чуваха закани, че ще ни бият с нашия маниер на игра от София. Но стана така, че ги принудихме още в началните минути да връщат топката към вратаря Шилтън, което едва ли се е харесало на тяхната публика.Голът на Керимов беше бижуто на нашите усилия срещу европейския шампион. По фланговете имахме двама изключително бързи футболисти в лицето на Цоньо Василев и Иван Зафиров. На Зафето например се падна нелеката задача да играе против известния шотландец Робъртсън. Не му даде да мръдне нито в София, нито в Нотингам. В центъра имах чувството, че Пламен Марков и Никола Велков играят като танкове, без да преувеличавам. Не оставиха топка да мине покрай тях. Когато наскоро гледах записа от този мач, още не можех да повярвам с какво бързо темпо сме действали на \"Сити Граунд\".Впрочем това беше признато и от английския печат. \"Дейли Телеграф\" написа, че \"вместо да стоят отзад и да позволяват на съперника да атакува, футболистите на ЦСКА разиграваха топката по цялото игрище така гладко и ефективно, че повечето от борбата се водеше в половината на \"Форест\" Футболният наблюдател на \"Гардиън\" Дейвид Лейси допълва: \"Ако вратарят Шилън не беше плонжирал да спре удара на Велков в 66-ата минута и по-късно не се беше гмурнал бързо под краката на Марков и Йончев, загубата на \"Нотингам Форест\" би била положително по-голяма\". Би Би Си отбеляза, че \"българите играха добър, техничен, интелигентен и красив футбол\". Когато авторитетни футболни медии пишат така за ЦСКА, значи наистина сме се представили на ниво.В интерес на истината, след загубата Брайън Клъф се държа като истински английски джентълмен. Дойде пръв да ни поздрави, стиснахме си ръцете. Призна, че неговите хора не са нанесли нито един удар към вратата ни. Точно тогава се сетих, че носим едно флагче от България. Помолих Димитър Пенев да му го подари, за да знае кой го е победил. Клъф го прие на драго сърце и това беше всичко за тази фантастична вечер за ЦСКА в Нотингам.За различните двубои променяхме тактиката, като, естествено, се стараехме да изненадаме противника. В мачовете с \"Нотингам Форест\" играехме с дълбока преса по системата 3-4-1-2, изпробвана в срещи от първенството, което изненада и обърка противника.През 1984 г. Франция стана Европейски шампион със същата система на игра, което се прие като новост в тактиката. У нас не бяха забелязали, че от 1980 г. в много мачове ЦСКА прилагаше тази \"новост\".", "date": "2018.03.31", "title": "Паро: Франция стана шампион на Евро 1984 с тактика на ЦСКА"}
{"url": "https://offnews.bg/112/ogromen-pozhar-izpepeli-tcial-blok-v-sandanski-677804.html", "text": "Огромен пожар вилня тази нощ в жилищен блок в Сандански.Според първоначалната информация въпреки огромното бедствие няма жертви и ранени.Огънят е лумнал малко след полунощ на улица „Първи май“ в Сандански. Пламъците тръгнали от магазин за перилни препарати на приземния етаж.Бързо на мястото са пристигнали три пожарни коли, но огънят вече е бил обхванал целия блок и се е наложила евакуация на десетки хора.Щетите със сигурност за милиони левове, а освен покъщнина има изгорели автомобили, паркирани пред блока.Полицията разследва и версия за умишлен палеж.", "date": "2018.03.31", "title": "Огромен пожар изпепели цял блок в Сандански"}
{"url": "https://offnews.bg/obshtestvo/v-denia-na-sv-lazar-porasnalite-momicheta-peiat-za-zdrave-677678.html", "text": "Днес е Лазаровден, първият от трите големи празника, свързани с чудото на възкресението заедно с Цветница и Великден. Имен ден празнуват Лазар, Лазарин и Лазаринка.Името има древноеврейски произход и означава \"Божия помощ\". Денят на св. Лазар се отбелязва винаги в съботата преди Страстната седмица. Той напомня за най-голямото чудо, извършено от Христос - възкресяването на Лазар 4 дни след смъртта му с думите \"Лазаре, стани!\". Това става и непосредствен повод за смъртната присъда на Спасителя. Затова именно от най-дълбока древност било установено случилото се да се спомня преди началото на Седмицата на Христовите страдания.В IV век Лазаровото възкресение се считало за общоцърковен и тържествен празник. Лазаровата събота е единственият ден в богослужебната църковна година, когато възкресната (неделната) служба не е в неделя.Народните традиции свързват Лазаровден с откъсването на зелени върбови клонки, които да красят вратите на Цветница. На този ден се изпълнява и обичаят лазаруване, след него момичетата стават готови да обичат и да се женят. Порасналите девойки обикалят къщите с цветя и пеят песни за всеки член на семейството. Стопанката ги дарява с яйца, символ на живота. В народните вярвания християнското възкресение се преплита с възраждането на природата за нов живот. На Лазаровден се почита и паметта на мъртвите, като се раздава жито. На трапезата се слагат само постни ястия. ", "date": "2018.03.31", "title": "В деня на Св. Лазар - порасналите момичета пеят за здраве"}
{"url": "https://offnews.bg/futbol/ludogoretc-sgazi-vereia-677835.html", "text": "Лудогорец стигна до безпроблемна победа с 5:0 над Верея в първия плейофен кръг на Първа лига. Зрителите на \"Лудогорец Арена\" трябваше да чакат почти цяло полувреме, докато завалят головете. В 40-ата минута Клаудиу Кешерю отбеляза първото попадение от дузпа, а две минути по-късно Джоди Лукоки удвои. В 72-ата минута Кешерю опъна мрежата за 3:0. В 84-ата минута Якуб Шверчок вкара четвърти гол, а в самия край на мача записа за втори път името си сред голмайсторите.С този успех разградчани увеличиха преднината си пред ЦСКА на 6 точки. Разградчани са с 69 пункта, докато \"червените\" имат 63, но и мач по-малко.По-късно тази вечер тимът на Стамен Белчев се изправя срещу Ботев Пловдив. Верея пък остава на шесто място във временното класиране с 35 точки.", "date": "2018.03.31", "title": "Лудогорец сгази Верея"}
{"url": "https://offnews.bg/obshtestvo/41-mln-lv-shte-badat-investirani-v-tcentrove-za-podkrepa-na-vazrastn-677812.html", "text": "Министерството на регионалното развитие и благоустройството ще инвестира над 41 млн. лв. в изграждането на центрове за подпомагане и грижа на възрасти хора в страната. Финансирането се осигурява от Оперативна програма „Региони в растеж“ 2014-2020 г. по мярката „Подкрепа за деинституционализация на социалните услуги за възрастни и хора с увреждания“ в рамките на приоритетна ос 5 „Регионална социална инфраструктура”, която вече е отворена за кандидатстване.Проектът предвижда изграждането, ремонта, обзавеждането и оборудването на общо 68 центъра за грижа за хора с увреждания и 6 дневни центъра за подкрепа на лица с различни форми на деменция и техните семейства в 29 общини (Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни, Тополовград, Търговище, Хасково, Шумен и Ямбол).Общините са включени в Картата на резидентните услуги и Картата на услугите за подкрепа в общността, разработени от Агенцията за социално подпомагане и Националното сдружение на общините в Република България. Основна цел е да се осигури достъп до качествени социални услуги за лица с увреждания и възрастни хора в съответствие с Плана за действие за периода 2018-2021 г. за изпълнение на Националната стратегия за дългосрочна грижа.С изпълнението на проектите, ще бъдат създадени по-качествени социални услуги. Предвидено е те да се изпълняват по интегриран начин чрез финансирането им по ОПРР 2014-2020 (за изграждане на инфраструктурата) и по Оперативна програма „Развитие на човешките ресурси“ 2014-2020 (за предоставянето на новите социални услуги) с цел осигуряване на допълняемост, интегрираност и устойчивост на създадените социални услуги.Крайният срок за кандидатстване по процедурата е 30.08.2018 г.Пакетът документи за кандидатстване е публикуван на интернет-сайта на ОПРР 2014-2020, в меню: Актуални процедури и в ИСУН 2020, както и на сайта на МРРБ.", "date": "2018.03.31", "title": "41 млн. лв. ще бъдат инвестирани в центрове за подкрепа на възрастни"}
{"url": "https://offnews.bg/obshtestvo/nad-2000-kandidat-studenti-na-testa-po-matematika-v-tehnicheskia-unive-677817.html", "text": "Кандидат-студентката Анна Сарандалиева от гр. Пазарджик изтегли Вариант №2 на днешния предварителен тест по математика за над 2000-те кандидат-студенти. При изтеглянето на темата асистира и кандидат-студентката Василена Борисова от Враца.Кандидатите избрали теста по математика имат шанса да бъдат приети в ТУ – София, филиалите в Пловдив и Сливен, още преди да са получили дипломите си от училище. Пликът с вариантите на теста беше отворен в присъствието на зам.-ректора по учебна дейност и акредитация проф. Любомир Димитров, декана на ФПМИ доц. Георги Венков и началника на Учебен отдел г-н Спасен Цветков.Пред кандидатите бе отворен и вторият плик с Вариант №1.Проф. Л. Димитров поздрави кандидатите с добрия избор и ги увери, „че са направили най-важния и правилен избор за своето бъдеще“ и това, че им предстоят, „най-хубавите години – студентските в ТУ!“", "date": "2018.03.31", "title": "Над 2000 кандидат-студенти на теста по математика в Техническия университет"}
{"url": "https://offnews.bg/politika/premisleno-ot-donchev-prorusko-lobi-v-pravitelstvoto-e-darzhavna-izmi-677807.html", "text": "България е изразила категорично солидарността си към Великобритания - и публично, и в частни разговори. Това заяви за вицепремиерът Томислав Дончев пред Нова телевизия по повод скандала около отравянето на бившия шпионин Сергей Скрипал в Лондон.Вчера заместникът на Бойко Борисов в кабинета се забърка в . В него той е цитиран да казва, че в правителството има силно проруско лоби като обяснение на меката позиция на страната ни по случая Скрипал, а по-късно правителствената информационна служба пусна На въпроса дали върху България е имало натиск по отношение на реакцията й по случая, той отговори:Според него ситуацията около конфликта между Москва и Лондон е по-лоша дори от тази по време на Студената война.\"Напрежението ескалира много, много бързо. Това е до голяма степен непозната ситуация и обичайните матрици не ни вършат никаква работа\", смята Дончев.Според него използването на бойно отровно вещество срещу Скрипало е абсолютно недопустимо.", "date": "2018.03.31", "title": "Премислено от Дончев: Проруско лоби в правителството е държавна измяна"}
{"url": "https://offnews.bg/tenis/agasi-i-dzhokovich-se-razdeliha-677816.html", "text": "Професионалните пътища на бившия номер 1 в тениса Новак Джокович и американската легенда в този спорт Андре Агаси се разделиха. Агаси обяви пред ESPN, че вече не е част от треньорския щаб на сърбина, който е преследван от контузии.Двамата работиха заедно по-малко от година, като в повечето време Ноле не вземаше участие в турнири заради травмата.\"Опитвах се да помагам на Новак с най-добри намерения, защото и аз съм изпадал в такава ситуация. Но имахме твърде много разногласия. Желая му всичко най-хубаво\", казва Агаси, който влезе в щаба на Джокович преди \"Ролан Гарос\" м.г.Сърбинът обаче продължава работата си с другия си треньор - Радек Щепанек.", "date": "2018.03.31", "title": "Агаси и Джокович се разделиха"}
{"url": "https://offnews.bg/obshtestvo/martina-koiato-specheli-stipendia-ot-polovin-milion-iska-edin-den-da-677815.html", "text": "Защо да не се върна в България? Така 18-годишна Мартина Гарабедян, която спечели 500 хил. лева стипендия за обучение в най-добрия университет за предприемачи в САЩ, реагира на въпроса дали смята да се прибере в родината след обучението си.Мартина спечели стипендия от фондация „Кроношпан“, която ще финансира четиригодишното ѝ обучение в „Бабсън колидж“.18-годишната Мартина Гарабедян се пребори с хиляди кандидати от Централна и Източна Европа и грабна пълната стипендия за четиригодишно обучениеЧе печели разбрала преди една-две седмици, след като получила съобщение от университета. В началото не повярвала.За самата програма научила, когато била в края на 11-и клас. Подала документи, които включвали есе, презентация за нея самата и извънкласните ѝ дейности.Вторият кръг се състоял в Бургас под формата на уъркшоп с останалите българи, които стигнали този етап – около 10 души.До последния кръг стигнали 14 кандидати от Централна и Източна Европа. Седем от тях били българи.Този последен етап бил кандидатстване в самия университет – „независимо пускане на документи до него, където трябваше всички да направим по две есета, да представим извънкласните си дейности, какви ни е интересно, с какво се занимаваме. След това бяхме поканени на интервю с представители на университета. Разбира се, всичко се случваше на английски“.Американската и българската образователни системи са много различни, но Мартина не смята, че може да се каже, че едната е по-добра от другата. Според нея българската система също дава много на учениците и студентите.След 10 години тя се надява да продължи да се занимава със социално предприемачество, както и в икономическата сфера. Иска да продължи да се занимава със социални и хуманитарни проекти.", "date": "2018.03.31", "title": "Мартина, която спечели стипендия от половин милион, иска един ден да се върне в България"}
{"url": "https://offnews.bg/bojni/kobrata-dava-predimstvo-na-dzhoshua-sreshtu-parkar-677813.html", "text": "Българската звезда в тежката категория на професионалния бокс Кубрат Пулев сподели очакванията си за предстоящия тази вечер двубой между Антъни Джошуа и Джоузеф Паркър в Кардиф. Според него в този мач е трудно да се говори за фаворит, но Джошуа има малко по-високи шансове.“Превъзхожда Паркър в ръст, което зависи от това, дали ще го използва добре, може да му донесе позитиви. Домакин е, което не е никак маловажно и ще изиграе роля.Освен това може би превъзхожда като подготовка и тактимеска постройка. Аз като цяло не смятам, че Джошуа е непобедим и не съм съгласен с това превъзнасяне от страна на някои хора и специалисти. Ще видим обаче какво ще се случи. Тук говорим за бокс в тежка категория. Няма най-силни.Има моментен най-силен, защото днес може да е той, а утре да е друг. Зависи от подготовката и дадено състояние. Видяхте колко интересна стана тежката категория, след като Кличко загуби и се оттегли. Видяхте мача на Ортис и Уайлдър, който бе крайно интересен. Все повече такива мачове ще има, включително и с мое участие.За да поднесе изненадата Паркър трябва да изиграе стратегически перфектен мач. Да наказва всяка грешка на Джошуа, да има точни попадения и да се възползва от слабостите му. А такива ще има. Ако успее да направи всичко това, може не просто да победи, а да запише брутална победа”, коментира Кобрата.Относно неговия мач с Доминик Бризийл той не може да каже нищо конкретно, тъй като тепърва предстоят преговори. Желанието на българина е обаче мачът да е в Европа, а не в САЩ. Той обаче изключва София като вариант.", "date": "2018.03.31", "title": "Кобрата дава предимство на Джошуа срещу Паркър"}
{"url": "https://offnews.bg/tenis/zverev-shte-tarsi-chetvarta-pobeda-sreshtu-isnar-677819.html", "text": "Германецът Александър Зверев се класира за финала на турнира по тенис от сериите Мастърс в Маями с награден фонд 7,97 милиона долара, след като отстрани испанеца Пабло Кареньо Буста със 7:6(4), 6:2 гейма.\"Не чувствах, че играя най-добрия си тенис в началото на мача. Тогава правех много грешки. Когато сетът отиде в тайбрек си помислих, че така или иначе губя и нищо не ми пречи да бъда по-агресивен.Направих точно това, записах няколко уинъра и бях късметлия, че измъкнах първия сет. Във втория налучках ритъма си и играта стана доста по-лесна\", каза Зверев.Германецът ще срещне представителя на домакините от САЩ Джон Иснър. До този момент Зверев и Иснър са играли три пъти помежду си, като и в трите мача победата е била за германеца.", "date": "2018.03.31", "title": "Зверев ще търси четвърта победа срещу Иснър"}
{"url": "https://offnews.bg/medii/nana-gladuish-se-varna-na-ekran-677818.html", "text": "Водещата на Съдебен спор Нана Гладуиш се завърна на екран на днешния Лазаровден.Тя получи като подарък от гостенка в студиото сурово яйце и уверения, че празникът предшестващ Цветница, носи изцеление за болните.Известната тв водеща слезе от екран миналото лято. Тогава тя обяви в ефира на предаването:Нана Гладуиш основа фондация \"Една от 8\", която работи по проекти в подкрепа на жените болни от рак на гърдата.", "date": "2018.03.31", "title": "Нана Гладуиш се върна на екран"}
