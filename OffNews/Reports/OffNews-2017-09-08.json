{"url": "https://offnews.bg/ikonomika/bulgargaz-predlozhi-poevtiniavane-na-gaza-sas-7-29-ot-oktomvri-664701.html", "text": "\"Булгараз\" предложи природният газ да поевтинее със 7,29% от 1 октомври. В средата на август дружеството обяви, че ще поиска поевтиняване с 6%. Внесеното в деловодството на енергийния регулатор предложение предвижда цената на газа да стане 343.22 лв. за 1000 куб. м (без цени за достъп, пренос, акциз и ДДС).Крайната цена обаче ще зависи и от цената за достъп и пренос до газопреносната мрежа, които от 1 октомври ще се изчисляват по нов метод. В момента потребителите плащат 19.71 лв. за 1000 куб. метра на 100 км, като тази цена не е променяна от 2005 г. Новият модел предвижда да се въведат отделни тарифи за различните входно-изходни точки за внос и износ на газ спрямо периода на закупуване на капацитет – годишен или месечен.Според енергийния министър Теменужка Петкова ефектът върху крайната цена на газа ще е до 2%. ", "date": "2017.09.08", "title": "Булгаргаз предложи поевтиняване на газа със 7,29% от октомври"}
{"url": "https://offnews.bg/obshtestvo/mon-dade-rektor%c2%a0na-prokuror-za-plagiatstvo-664698.html", "text": "Министерството на образованието даде на прокурор ректора на Техническия университет във Варна проф. инж. Росен Василев.Причината е плагиатство в дисертацията му \"Изследване на методите и средствата за повърхностно обработване на материали за дентални импланти\" за присъждане на научната степен \"доктор на науките\" към катедра \"Материалознание и технология на материалите\" при Машинно-технологичния факултет в ТУ-Варна.Преписването е доказано от вътрешна комисия на МОН, сформирана, за да провери сигналите във връзка със случая. На 5 септември излязъл и резултатът от проверката - става въпрос за \"брутално\" преписване, споделиха от МОН пред OFFNews. Някои от главите са 90% 1:1 с чужд труд, показала проверката на комисията, оглавявана от акад. Петър Кендеров.Чуждият труд са два доктората на докторанти на професора, сподели друг наш източник университетските среди. Те обаче не надигнали глава, защото работят в Университета и са зависими от ректора.Заради плагиатството, установено от 8-членната комисия с безспорни авторитети в областта, от МОН изпратили препоръка до ректора да не провежда защитата. Той обаче обявил \"автономия\" и днес я провел. Това станало в условията на скандали и напрежение в Университета и директни обвинения, че е преписал. В крайна сметка обаче тази вечер журито гласувало в полза на ректора.Това сваля авторитета на цялото ни висше образование, ректорът ще понесе последствия за това, коментираха от МОН пред OFFNews.Вероятно цялото бързане за провеждането на процедурата за научната степен е свързано с внесения в парламента проект за промени в Закона за развитие на академичния състав, който засяга минималните национални наукометрични показатели за заемане на академични длъжности и придобиване на образователни и научни степени. Ако той бъде приет, това ще сложи ясни граници каква научна продукция е приемлива и каква - не за защита - въпрос, който сега е изцяло в правомощията на университетите. Втората важна промяна е, ще даде контролни функции на МОН по отношение на процедурите, а третата - че държавата ще може да наложи контрол и по отношение на плагиатството.Репортер на OFFNews не успя да се свърже с проф. Василев тази вечер за коментар. Готови сме да му дадем думата, за да изрази позицията си по скандала.", "date": "2017.09.08", "title": "МОН даде ректор на прокурор за плагиатство"}
{"url": "https://offnews.bg/koloezdene/favoritite-zapaziha-sili-za-reshitelnata-bitka-na-vueltata-664711.html", "text": "Сравнително спокойно премина днешният 19-и етап на Обиколката на Испания от Касо до Хихон (149,7 км), който предшества утрешната решителна битка на Англиру.Етапът е дълъг 117.5 км, като в последните 45 км са събрани последователно три брутални височини, където фаворитите ще си дадат яростна битка, тъй като именно оттам могат да дойдат разликите.С оглед на предстоящото, днес лидерите и техните отбори решиха да спестят сили, като още в началото пуснаха група от 28 души да се бори за победата. Разликата между бегълците и пелотона достигна в един момент 18 минути. 34 км преди финала се реши и развръзката на върха.В атака тръгна Иван Гарсия, който имаше минута преднина преди последната височина, но я изгуби, защото тръгна твърде рано в атака. Той беше изпреварен в зрелищния финален спринт от белгиеца Томас де Хент. Харлинсон Пантано остана втори, а Иван Гарсия допълни подиума.Спокойствието на пелотона за пореден път беше нарушено от атака на Алберто Контадор. Илнур Закарин се опита да го прихване, но не издържа на темпото. При спускането след последната височина той получи подкрепа от съотборника си Едуард Тейнс, но и това не му помогна, тъй като беше неутрализиран от отбора на лидера Крис Фрум Sky 2 км преди финала.Така на върха в генералното класиране на настъпиха промени. Фрум продължава да води с 1,37 минути на Винченцо Нибали. Вилко Келдерман е трети на 2:17 минути зад Фрум. Холандецът има аванс от 12 секунди пред четвъртия Закарин и 77 секунди пред петия Контадор.", "date": "2017.09.08", "title": "Фаворитите запазиха сили за решителната битка на Вуелтата"}
{"url": "https://offnews.bg/politika/ebvr-oproverga-goranov-kalin-mitrev-e-diplomat-balgaria-mozhe-da-go-664706.html", "text": "Европейската банка за възстановяване и развитие опроверга финансовия министър Владислав Горанов и обяви, че българското правителство има правомощието да оттегли съпруга на Ирина Бокова Калин Митрев, който е представител на България в ЕБВР.Горанов обясни в четвъртък, че правителството не може да уволни Митрев, тъй като той не е негов служител, а само органите на ЕБВР могат дa предприемат действия срещу него.„Калин Митрев не е служител на ЕБВР. Той е дипломат, назначен и изпратен от българското правителство, за да представлява интересите на страната в борда на директорите. Така че Калин Митрев е назначен и изпратен от българското правителство в ЕБВР и то има властта да го оттегли“, обяснява директора за комуникациите на институцията Джонатан Чарлз след запитване на Mediapool.До казуса се стигна след публикации в европейски медии, според които правителството на Азербайджан е изпрало 2,9 милиарда долара през 4 кухи британски компании между 2012 и 2014 г. А част от средствата са плащани на европейски общественици и журналисти за лобиране в полза на режима на Илхам Алиев. На Калин Митрев са платени 425 000 евро за консултантски услуги.По този повод Чарлз посочва, че банката разглежда сериозно изнесените твърдения, макар че те се отнасят за период преди изпращането на Митрев като представител на България в институцията.Досегашната практика показва, че е напълно възможно представител на България в банката да бъде отзоваван. Самият Митрев е назначаван и отзоваван неведнъж.За първи път той поема поста в ЕБВР през 1996 г., когато е изпратен от кабинета „Виденов“. Година по-късно е уволнен от правителството на Иван Костов. По времето на кабинета „Сакскобургготски“ Митрев отново заема поста, но по-късно е уволнен.През 2005 г. Сергей Станишев отменя последното решение и оставя Калин Митрев за още един мандат.През първия кабинет на Бойко Борисов за поста е определена Стефка Славова, но през пролетта на 2014 г. правителството на Пламен Орешарски връща Митрев на поста.През есента на същата година на поста е върната Славова, но Митрев така и не е отзован и през март 2016 г. официално е върнат на поста, който заема до днес.", "date": "2017.09.08", "title": "ЕБВР опроверга Горанов: Калин Митрев е дипломат, България може да го отзове"}
{"url": "https://offnews.bg/sviat/posolstvoto-ni-vav-vashington-sazdade-krizisen-shtab-zaradi-irma-664709.html", "text": "Заради наближаващия крайбрежието на американския щат Флорида ураган Ирма към посолството ни във Вашингтон е създаден кризисен щаб, съобщиха от Министерството на външните работи. По информация на местните власти, макар ураганът да е отслабнал до четвърта категория по скалата „Сафир-Симпсън”, той представлява опасност за жителите на Флорида. Губернаторът на щата Рик Скот предупреди, че стихията може да причини значителни поражения на щата. В тази връзка кризисният щаб към посолството на Република България препоръчва следното:∙Информирайте се постоянно за развитието на ситуацията;∙Стриктно изпълнявайте указанията на местните власти;∙Не подценявайте опасността и при съвет за евакуация го направете∙Според данни на Националния център по ураганите във Вашингтон, стихията ще достигне бреговете на Флорида в неделя;∙В петък вечерта е предвидено летищата в Маями и Форт Лодърдейл да преустановят дейност.При извънредна ситуация можете да се свържете по всяко време с представител на посолството на денонощния дежурен телефон: 202-387-5770.", "date": "2017.09.08", "title": "Посолството ни във Вашингтон създаде кризисен щаб заради Ирма"}
{"url": "https://offnews.bg/temida/favoritat-za-shef-na-vas-izleze-s-obiasnenia-za-deklaratciite-si-664705.html", "text": "Фаворитът за председател на Върховния административен съд Георги Чолаков изпрати отворено писмо до медиите с обяснения за подадените от него декларации до Сметната палата и Инспектората на ВСС. В отвореното писмо Чолаков обяснява, че всички притежавани от него имоти и земи са описани в имотната му декларация. По думите му в момента в медийното пространство се прави опит да се опетни името му. Публикуваме писмото на Чолаков без редакторска намеса:", "date": "2017.09.08", "title": "Фаворитът за шеф на ВАС излезе с обяснения за декларациите си"}
{"url": "https://offnews.bg/sviat/putin-predupredi-it-kompaniite-da-minat-na-ruski-softuer-za-da-poluch-664715.html", "text": "Руският президент Владимир Путин предупреди IT компаниите, че ако не преминат на изработен в Русия софтуер, ще загубят държавни поръчки.  Путин посочи, че в някои сфери държавните институции не могат да работят с компании, използващи чуждестранен софтуер, защото това представлява риск за националната киберсигурност.\"С оглед на сигурността, има неща, които са критично важни за държавата, за поддържането на нормалното функциониране на живота в някои сектори и региони. И ако вие продължите да внасяте хардуер и софтуер в такива количества, то в определени области държавата неизбежно ще ви каже: Вижте, ние не можем да купим това, защото някой някъде ще натисне едно копче и всичко тук ще се срине\", каза той, цитиран от Ройтерс и БТА. \"Имайте това предвид\", подчерта Путин. Руските държавни институции постепенно преминават на използване на родни технологии като част от усилията на Кремъл да съкрати вноса.Тези мерки се засилиха, след като западните държави наложиха санкции на Русия заради анексирането от нея на украинския Кримски полуостров през 2014 г. Много частни фирми в Русия обаче все още използват предимно вносни технологии. ", "date": "2017.09.08", "title": "Путин предупреди IT компаниите да минат на руски софтуер, за да получават държавни поръчки"}
{"url": "https://offnews.bg/sviat/kola-se-vzrivi-v-tcentara-na-kiev-edin-chovek-zagina-664718.html", "text": "Мъж загина, а жена беше тежко ранена при взрив на кола в центъра на Киев. Загиналият мъж е гражданин на Грузия. Жената е откарана в болница. Дете се е спасило по чудо от експлозията и не е получило ранения. От украинската полиция обявиха, че става въпрос за поставена в колата бомба. По думите на прессекретаря на МВР на Украйна Андрей Швеченко загиналият е Тимур Махаури. Той е криминално проявен. Бил съден през 2017 г., но след споразумение е получил условна присъда. ", "date": "2017.09.08", "title": "Кола се взриви в центъра на Киев, един човек загина"}
{"url": "https://offnews.bg/sviat/nad-260-vtorichni-trusa-sled-moshtnoto-zemetresenie-v-meksiko-664716.html", "text": "Над 260 силни вторични труса са регистрирани след катастрофалното земетресение в Мексико с магнитуд 8,2. Някои от вторичните трусове са били с магнитуд 6,1, съобщиха ТАСС и БТА.Трусът бе с епицентър на 137 километра югозападно от град Тонала в щата Чапас, на дълбочина 58 километра, според данни на Националната сеизмологична служба на Мексико.Жертви на земетресението станаха 34 души.Това е най-силното земетресение в Мексико от 1985 г., когато мощен трус с магнитуд 8,1 погуби над 10 000 души.", "date": "2017.09.08", "title": "Над 260 вторични труса след мощното земетресение в Мексико"}
{"url": "https://offnews.bg/sviat/gubernatorat-na-florida-predupredi-vsichki-v-shtata-da-se-gotviat-za-e-664708.html", "text": "Губернаторът на Флорида Рик Скот призова всички 20 млн. жители на щата да са готови за евакуация заради приближаването на урагана Ирма и да се евакуират по най-бързия начин, ако им бъде наредено от властите. \"Ако ви призоват да се евакуирате, изнесете се веднага. Не излагайте себе си и семейството си на риск. Днес е денят да направите правилното нещо за семейството си и да се изтеглите във вътрешността на страната на сигурно място\", каза Скот. \"Това е катастрофална буря, каквато нашият щат не е виждал. Можете отново да построите своя дом, но не можете да върнете живота си\", предупреди губернаторът, цитиран от ДПА и БТА.Той подчерта, че в първите часове от пристигането на урагана ще е невъзможно оказване на помощ. Президентът Доналд Тръмп излезе с аналогично съобщение. \"Ирма е ураган с епични мащаби, вероятно най-мощният, който някога сме виждали. За да бъдете в безопасност, веднага се махнете от пътя му, ако е възможно\", написа Тръмп в Туитър.Голяма част от южните райони на щата очакват заповеди за евакуация, но много хора вече са на път, без да изчакат окончателното нареждане.Затова и много хора се притесняват, че евакуацията вече е невъзможна, тъй като пътищата са задръстени с коли. Очаква се Ирма да достигне американския бряг в неделя сутринта. ", "date": "2017.09.08", "title": "Губернаторът на Флорида предупреди всички в щата да се готвят за евакуация"}
{"url": "https://offnews.bg/futbol/tcska-sofia-se-pozabavliava-s-vereia-i-se-utvardi-na-varha-664714.html", "text": "Лидерът в Първа лига ЦСКА-София показа шампионска игра и се позабавлява с Верея във втория за деня двубой от 8-ия кръг и загубата с 0:3 на \"Българска армия\",е най-малкото, с което заралии можеха да си тръгнат от София. На два пъти гредите спасиха гостите от попадение, а с успеха столичани събраха 19 точки и имат с четири повече от шампиона Лудогорец, който в събота играе със Славия.Двубоят започна със силен натиск на домакините, които търсеха ранно попадение и го постигнаха още в 7-ата минута. Тогава Кирил Десподов подаде към Тиаго, който центрира отдясно, но бранител на гостите не изчисти по най-добрия начин и топката попадна в Густаво Кулма. Колумбийският нападател шутира от 12-13 метра, топката отиваше в ръцете на вратаря Аргилашки, но Осман Балт реши да изчисти и си вкара нелеп автогол.В 37-ата минута ЦСКА-София удвои преднината си. След контраатака топката достигна до Густаво Кулма, който опита да изведе Фернандо Каранга сам срещу вратаря. Пасът му обаче бе избит с шпагат от бранител в синьо, топката се върна в Кулма, който със шут в горния десен ъгъл не остави шанс на Аргилашки. Пет минути след почивката шансът спаси гостите от попадение, след като Александър Дюлгеров стреля със страхотна задна ножица в напречната греда. Малко по-късно и удар на Фернандо Каранга срещна гредата, но в 67-ата минута бразилецът стигна до осмия си гол в шампионата за сезона, след като прониза с глава вратата на гостите.До края нямаше интересни ситуации, а дебют за домакините направи новото попълнение Александър Барт.В първия двубой от програмата на осмия кръг по-рано през деня Берое победи с 2:0 като домакин Черно море. Попаденията за тима на Александър Томаш реализираха Педро Еуженио, разписал се още в 3-ата минута, и Мартин Камбуров, който бе точен в самия край на първата част. Това бе първи гол за бившия национал с фланелката на заралии и общо 190-и за него в елита на България. С победата Берое събра 13 точки в актива си, изкачи се до шестата позиция във временното класиране и се доближи само на точка от днешния си съперник, който е на пето място в подреждането.", "date": "2017.09.08", "title": "ЦСКА-София се позабавлява с Верея и се утвърди на върха"}
{"url": "https://offnews.bg/obshtestvo/politciata-vav-varna-izdirva-izcheznal-32-godishen-mazh-664690.html", "text": "Полицията във Варна издирва изчезнал мъж - 32-годишният Асен Маринов. Мъжът е висок 165 см, със слабо телосложение. Лицето му е продълговато, с мургав цвят на кожата, има черна много къса коса и кафяви очи.Облечен е с тъмнозелени панталони с дължина под коляното, сива фланелка с къс ръкав и носи бяла шапка с козирка. Обут е с кафяви чехли.Асен Щерев Маринов се издирва от 12 август 2017 г., когато около 13:00 ч. е напуснал дома си в гр. Варна, ж.к. \"Аспарухово\", и оттогава е в неизвестност.Ако някой има информация за местонахождението на Асен Маринов, може да позвъни на телефон 112 или да подаде сигнал в най-близкото поделение на МВР.", "date": "2017.09.08", "title": "Полицията във Варна издирва изчезнал 32-годишен мъж"}
{"url": "https://offnews.bg/politika/radev-ne-e-samotcel-da-naznachavam-shefa-na-antikoruptcionnia-organ-664712.html", "text": "„Явно има политици, които не осъзнават, че тъкмо корупцията може да блокира и загроби парламентарната република, която те уж отстояват. Виждате колко голямо е недоверието в институциите. Да назначавам председателя на антикорупционния орган изобщо не е самоцел. Много важно е този орган да работи ефективно, това е очакването на всички българи и трябва да се замислим сериозно върху него.“Това заяви пред журналисти президентът Румен Радев в коментар на думите на Цветан Цветанов, че президентът не може да назначава председателя на антикорупционния орган, защото не сме президентска република.„Само допреди няколко месеца във връзка с районирането при мажоритарните избори се настояваше от същите хора това да бъде направено от президента, като равно отдалечен от всички власти и натоварен с огромно обществено доверие. Сега нещо смени ли се?“, попита Радев.Президентът коментира и случая със съпруга на Ирина Бокова Калин Митрев, който беше замесен в скандал за пране на пари. На въпрос дали Митрев трябва да напусне поста си в ЕБВР след разкритията Радев отговори: \"До момента разполагаме с медийни публикации. Мисля, че трябва да изчакаме компетентните становища на разследващите органи, както на българските, така и на европейските\".Той коментира и намерението на партията на Веселин Марешки \"Воля\" да инициира вот на недоверие към правителството. „Нормално е в една парламентарна република да има искане на вот на недоверие, но те винаги трябва да бъдат аргументирани и съпроводени с алтернативни предложения“, каза той.Румен Радев откри първата Европейска младежка олимпиада по информатика, която се провежда под негов патронаж. ", "date": "2017.09.08", "title": "Радев: Не е самоцел да назначавам шефа на антикорупционния орган, той трябва да е ефективен"}
{"url": "https://offnews.bg/temida/pusnaha-lazar-vlajkov-pod-domashen-arest-664693.html", "text": "Районният съд в Пазарджик пусна под домашен арест общинския съветник Лазар Влайков, на когото беше повдигнато обвинение, след като с неговия пистолет беше застрелян 47-годишния Наско Тонкев. Мотивите на съда са, че Влайков е с чисто съдебно минало, не е криминално проявен, няма връзки с криминално проявени и няма опасност да се укрие. Според съда няма опасност и той да въздейства на свидетели във връзка със започналото разследване срещу него. Влайков беше арестуван и му беше повдигнато обвинение за трагедията във Виноградец. Пред съда свидетелите на случилото се са дали противоречиви показания. Едни твърдят, че 6-годишното дете е стреляло с пистолета, а други - че фаталният изстрел е произведен от самия Влайков.  Днес обаче стана ясно, че пред разследващите 6-годишният Юри е казал, че той е стрелял с пистолета, който Лазар Влайков му дал. Влайков и защитата му оборват това твърдение. Детето е казало, че мъж с кожено яке му дал пистолета, а според двама свидетели само Влайков е бил с кожено яке. В показанията на детето обаче има противоречия.  Експертизите трябва да покажат какво точно се е случило. ", "date": "2017.09.08", "title": "Пуснаха Лазар Влайков под домашен арест"}
{"url": "https://offnews.bg/bojni/usik-se-kani-da-pogrebe-huk-664687.html", "text": "\"Ще станете свидетели на боксово погребение направо на ринга. Искам да стана велик шампион, а това трябва да мине през трупа на друг голям шампион, какъвто безспорно е съперникът ми Марко Хук\", изцепи се украинският боксьор Александър Усик по време на пресконференцията преди мача с германския боксьор от босненски произход в берлинската зала \"Макс Шмелинг\" в събота вечер.Срещата е от категория полутежка 1/4-финал от Световните боксови суперсерии (WBSS). Крайният победител ще вземе специален трофей на името на Мохамед Али, както и тлъст чек.\"Смели думи, но Усик се намира в моя Берлин и по-добре да се готви, вместо да говори. Имам повече опит и го очаква истинска война\", каза от своя страна Хук, който е роден преди 32 години в бившата Югославия.Усик е тотален фаворит на букмейкърите. Залози за негов успех се приемат при коефициент 1,05, докато за съперника му ставките са 9,00.", "date": "2017.09.08", "title": "Усик се кани да погребе Хук"}
{"url": "https://offnews.bg/obshtestvo/do-10-bona-globa-za-fekalnite-vodi-na-ahtopol-664703.html", "text": "От 2 000 до 10 000 лв. глоба ще бъде наложена за изливането на отпадъчните води на Ахтопол в морето. Санкцията ще е за ВиК – Бургас, които експлоатират канализацията. До акта се стига след като миналата седмица РИОСВ – Бургас и Басейновата дирекция „Черноморски район“ извършват проверка по граждански сигнал. Констатацията им е, че от канализацията, водите се изливат непречистени директно в морето край Ахтопол. Това се случва от десетки години, коментира кметът на Община Царево Георги Лапчев.„“, пояснява Лапчев.Избрани са и фирми – изпълнители по проекта, който е одобрен за финансиране по вече приключилата Оперативна програма „Околна среда“. Стойността му е над 37 млн. лв. Финансовият ресурс, обаче, се изчерпал и за пречиствателната станция на Ахтопол не останали пари. Въпросът е поставян и в парламента, след питане на депутата Ивелина Василева. Министър Нено Димов е пояснил, че ще се търсят механизми за финансиране на пречиствателни станции за малки населени места – под 10 000 души. Новата оперативна програма не предвижда такова, подчертава Ивелина Василева.От Басейновата дирекция поясняват, че финансиране може да получи ВиК – операторът, след сключен договор със съответната ВиК асоциация. Но, от тяхна гледна точка, законът е нарушен, защото бургаското ВиК нямало разрешение за заустване на канализацията в морето, посочва инж. Ирина Димитрова от институцията.„“, пояснява Димитрова.Ако ВиК – Бургас направят подобни постъпки, може да им бъде издадено разрешително. Но, докато това се случи, мръсната вода от Ахтополската канализация ще продължи да се излива в морето. Така, както това е ставало десетки години досега. Поне докато не се намери финансов ресурс за изграждане на пречиствателна станция. А държавните институции, спазвайки буквата на закона, могат да продължат да налагат санкции, които, косвено, пак излизат от джоба на гражданите.", "date": "2017.09.08", "title": "До 10 бона глоба за фекалните води на Ахтопол"}
{"url": "https://offnews.bg/obshtestvo/promiana-v-plana-ni-paveta-ni-asfalt-zasipvat-dondukov-s-piasak-664672.html", "text": "Столичният булевард „Княз Александър Дондуков“ става арена на турнир по плажен волейбол два дни преди знаковата за столица улица да бъде пусната за движение, съобщиха от столична община.Събитието ще се проведе на 12 септември от 14.00 до 22.00 часа в участъка между ул. „Сердика“ и ул. „Веслец“. Там ще бъде изградено истинско игрище за плажен волейбол. За целта на булеварда ще бъде изсипан 150 тона пясък.От 14.00 часа, първи на терена ще излязат детските и юношеските отбори на спортните клубове в столицата, а от 17.00 часа стартира представянето на отборите на звездите от спорта, музикалната и артистичната сцена, политиката, бизнеса. Той допълни, че събитието е част от инициативата “БулевАРТ” на Столична община, където идеята е знакови улици на столицата да се превръщат в поле за различни спортно-културни прояви.Плажният волейбол ще бъде съпътстван от DJ-музикално парти като сцената ще бъде качена върху „паяк“ на Центъра за градска мобилност.В събитието могат да вземат участие всички любители на този спорт. Записването се извършва на фейсбук страницата на Транспорт за София - https://www.facebook.com/transportzasofia/?fref=tsОсновни партньори на общината в инициативата са Българската федерация по волейбол. “Спортна София”, “Център за градска мобилност”, “София - европейска столица на спорта 2018” и други.", "date": "2017.09.08", "title": "Промяна в плана: Ни павета, ни асфалт, засипват Дондуков с пясък"}
{"url": "https://offnews.bg/futbol/motogp-i-shampionski-bitki-ot-ufc-prez-uikenda-v-sportnite-kanali-na-m-664675.html", "text": "Поредният старт от сезона в MotoGP, този път за Голямата награда на Сан Марино, е основен акцент през уикенда в програмата на Mtel Sport 1.Надпреварата в „кралския” клас вече достигна кулминационната си точка, след като цели петима мотоциклетисти имат шанс да спечелят световната титла. На пистата, която носи името на трагично загиналата през 2011 г. италианска звезда Марко Симончели, Андреа Довициозо ще опита да запази първото място във временното класиране.Пилотът на Дукати има преднина от едва 9 точки пред Марк Маркес, 13 пред Маверик Винялес и съответно 26 и 35 точки пред Валентино Роси и Дани Педроса. Развитието на целия състезателен уикенд може да се проследи само по Mtel Sport 1. Квалификациите са в събота от 13:30 часа, а състезанията започват в неделя от 12:00 часа.Mtel Sport 2 отново ще предложи на феновете на бойните спортове най-качествените и очаквани битки от UFC. В 3:00 часа на неделната сутрин, каналът ще предава пряко мачовете от UFC 215 в Канада. Основният акцент ще е двубоят за световната титла в категория „муха” между шампиона Деметриъс Джонсън и Рей Борг.Ако известният с прякора си Mighty Mouse боец успее да запази световната си титла за 11-и пореден път, ще задмине недостижимото досега постижение на легендата Андерсон Силва от брой успешни защити. Подгряващите двубои също предизвикват сериозен интерес, като сред тях се откроява мачът за титлата в категория „петел” между Аманда Нунеш и Валентина Шевченко, които вече отложиха битката помежду си заради мистериозния отказ на бразилката.Футболните емоции в програмата на спортните канали на Мтел и този път са свързани с най- интересното от първенствата на Русия и Холандия. Дербито от Руската първа лига между Спартак Москва, с Ивелин Попов в състава, и Рубин Казан, както и домакинството на Ахмат срещу Локомотив Москва, ще се предават пряко по Mtel Sport 1.Първата среща е в събота от 19:00 часа, а втората в неделя от 21:30 часа Изявите на трите гранда от холандската Ередивизи, също може да се проследят на живо през уикенда. В събота от 19:30 часа по Mtel Sport 2 е мачът Хераклес – Фейенорд, а от 21:45 часа по Mtel Sport 1 Аякс посреща Цволе. В неделя от 13:30 часа Mtel Sport 2 ще излъчи дербито Хееренвеен – ПСВ Айндховен.", "date": "2017.09.08", "title": "MotoGP и шампионски битки от UFC през уикенда в спортните канали на Мтел"}
{"url": "https://offnews.bg/tenis/greshnikat-fonini-se-izvini-na-shvedska-sadijka-664686.html", "text": "Италианският тенисист Фабио Фонини се извини за обидата, която нанесе на съдията на стола по време на първия кръг на турнира от Голeмия шлем \"US Open\".Фонини загуби мача срещу Стефано Травалия, а по време на двубоя нарече шведската реферка Луис Енгзел \"к***а\". Това му донесе глоба в размер на 24 000 долара. \"Извинявам се на всички, не само на съдията на стола, на когято вече се извиних в Ню Йорк, но и на всички, които се чувстваха обидени - най-вече жените. Обявиха ме за сексист и това ме нарани, защото не е вярно\", каза Фонини пред италианската телевизия \"Sky\".\"Готов съм да вляза в тенис училище, или което и да е училище за да се поправя. Направих грешка и това няма да се случи отново\", добави той.Това не е първото прегрешение на италианеца. През 2014 година Фабио Фонини плати глоба от 27 500 долара заради невъздържано поведение по време на турнира \"Уимбълдън\".Фонини без малко да стане български зет. Топмоделката ни Светослава Симеонова имаше връзка с простака, но навреме я прекрати.  ", "date": "2017.09.08", "title": "Грешникът Фонини се извини на шведска съдийка"}
{"url": "https://offnews.bg/evropa/polskiat-evrokomisar-za-briuksel-evroskeptichnite-strani-sa-po-goliam-664689.html", "text": "Брекзит беше шок за всички, но сега казвам с цялата си отговорност така, както виждам нещата, в Брюксел, не казвам изрично Полша, но страните от рода на Полша, са представяни като по-голяма заплаха за ЕС от Брекзит. Това заяви полският еврокомисар Елжбета Бенковска, която отговаря за вътрешния пазар и индустрията. Тя направи изявлението по време на среща на \"гражданския диалог\" в южния полски град Краков, цитирана от Франс прес и БТА.Отговаряйки на въпроси от аудиторията, Бенковска, която бе номинирана за еврокомисар от предишното полско правителство, на либералната партия \"Гражданска платформа\", припомни няколко спора между ЕК и сега управляващата в родината й консервативна партия \"Право и справедливост\".Тя изброи отказа на Полша да приеме мигранти в солидарност с други държави от ЕС и реформите за засилване на контрола на изпълнителната власт върху съдебната и неправителствените организации.Полша трябва да участва в развитието на европейската отбранителна индустрия въпреки отказа на консервативното правителство през октомври миналата година от купуването на хеликоптери \"Каракал\" на \"Еърбъс\", заяви Бенковска.Тя изрази недоумение от това решение на управляващите във Варшава, което според нея влиза в разрез с полските национални интереси, и предупреди, че то е хвърлило сянка за години напред върху двустранните отношения с Франция.", "date": "2017.09.08", "title": "Полският еврокомисар: За Брюксел евроскептичните страни са по-голяма заплаха от Брекзит"}
{"url": "https://offnews.bg/kultura/naj-zrelishtniat-festival-burning-man-v-snimki-galeria-664677.html", "text": "Едва преди дни завърши 31-вото издание на най-зрелищния фестивал в света - \"Burning man\".За поредна година близо 70 000 души от всички краища на света дойдоха до пустинята Блек Рок, за да създадат временния град Блек Рок Сити и да утолят жаждата си за изкуство и свобода. И тази година чудатите скулптори и арт инсталации се събудиха за едноседмичния си живот, а незабравимото пиро шоу по време на фестивала може да видите в снимките на фотографите на \"Ройтерс\" Джим Бърг и Джим Ъркуърт.", "date": "2017.09.08", "title": "Най-зрелищният фестивал Burning Man в снимки (галерия)"}
{"url": "https://offnews.bg/sviat/chehia-i-slovakia-zaedno-shte-si-ohraniavat-nebeto-664666.html", "text": "Камарата на депутатите - долната камара на чешкия парламент, ратифицира договора със Словакия за взаимна охрана на въздушното пространство. Документът беше подкрепен от 73 при общо присъстващи 104 депутати.За да влезе в сила, остава единствено договорът да бъде подписан от чешкия президент Милош Земан.Министрите на отбраната на Чехия и Словакия се споразумяха за взаимната охрана на въздушното пространство още през февруари тази година.Договорът дава правна възможност за взаимни действия на териториите на двете страни: например, военни пилоти под ръководството на страната домакин могат да използват бойно оръжие.", "date": "2017.09.08", "title": "Чехия и Словакия заедно ще си охраняват небето"}
{"url": "https://offnews.bg/leka-atletika/bolt-stava-liavo-krilo-na-pes-2018-664676.html", "text": "Японската компания \"Konami\", която разработва футболната игра Pro Evolution Soccer 2018, публикува на своята страница в Туитър характеристиките на Юсейн Болт, ако реши да стане играч.Ямайският спринтьор ще бъде най-добър на футболния терен на позицията ляво крило. Общият рейтинг на футболиста Болт е 75 OVR (OVR – общ рейтинг на играча), от максималният 99.За никой не е изненада, че атлетът ще бъде най-бързият на симулатора, защото неговите показатели скорости и ускорения ще са мерилото или максималните 99 ОVR.След него остава звездата на Борусия Дортмунд Пиер-Емерик Обамеянг с 97 OVR, а нападателят на Реал Мадрид Гарет Бейл е трети с 95 OVR.Преди време Болт сподели, че би било изключително удоволствие за него, ако получи шанс да изживее мечтата си и стане играч на Манчестър Юнайтед.В същото време суперзвездата на  Реал Мадрид Кристиано Роналдо, очаквано ще е с най-голям рейтинг на FIFA 2018, пише Mirror.Според авторитетното английско издание четирикратният носител на Златната топка ще има 95 точки. Скоростта и влиянието му ще са на ниво 93, дрибъла – 92, физиката 82.Португалският национал взе участие в забавна реклама на EA Sports, която промотира най-популярната компютърна футболна игра.Там Кристиано признава, че е машина и заявява, че рейтингът му трябва да е 100. Роберт Левандовски смята, че трябва да е оценен на 90 т., на същото мнение е и Томас Мюлер. Деле Али е по-скромен и си дава 85-86 т. Следваща седмица излиза демо версията на FIFA 2018, а през есента и оригиналът ще бъде пуснат в продажба.", "date": "2017.09.08", "title": "Болт става ляво крило на PES 2018"}
{"url": "https://offnews.bg/futbol/vole-na-kurtoa-sabra-pogledite-po-vreme-na-trenirovka-na-chelsi-video-664663.html", "text": "Вратарят на Челси Тибо Куртоа демонстрира завидни умения в нападение по време на тренировката на \"сините\" от Лондон преди двубоя срещу Лестър утре.Стражът нацели от воле по прекрасен начин центрирана топка отдясно и препарира колегата си Едуардо. След сензационното попадение Куртоа не пропусна да отпразнува гола, плъзгайки се на колене пред един от помощник треньорите на Челси. Утре от 17:00 Лестър приема Челси на стадион \"Кинг Пауър\" в мач от четвъртия кръг на Премиър лийг. По подобие на миналата година \"сините\" от Лондон започнаха разочароващо преди да покажат, че имат нужното качество да претендират за трофеи и тази година.Дълбочината на състава може би все още е под въпрос, но привличането на Дани Дринкуотър именно от Лестър може да подобри ситуацията.\"Лисиците\" пък спечелиха само една от първите си три срещи и \"сините\" няма да са лесен съперник за бившия шампион. Към момента Лестър е с 3 спечелени точки и се намира на 15-ото място, докато Челси е 6-ти с 6 пункта.", "date": "2017.09.08", "title": "Воле на Куртоа събра погледите по време на тренировка на Челси (видео)"}
{"url": "https://offnews.bg/sviat/irma-razrushi-naj-izvestnoto-letishte-v-sveta-664671.html", "text": "Световноизвестното летище \"Принцеса Жулиана\" на остров Сент Мартен на Карибите е сериозно повредено от урагана Ирма.Летището е известно с това, че самолетите прелитат едва на метри над главите на почиващите на близкия плаж. Всеки ден стотици души се събират, за да се снимат с кацащите машини. Сега обаче това е невъзможно, тъй като пороите са наводнили салона на летището, а оградите му са разрушени от вятъра, който се движи с близо 270 км/ч, пише \"Индипендънт\".За сега летището е недостъпно, а островът е погълнат от разруха.Броят на жертвите все още не е ясен. Френските власти потвърдиха за 8 жертви, но холандските, под чиито контрол е другата част на острова, заявиха, че все още \"нямат конкретни данни\".", "date": "2017.09.08", "title": "Ирма разруши най-известното летище в света"}
{"url": "https://offnews.bg/sviat/meditcinski-helikopter-se-razbi-v-severna-karolina-chetirima-zaginaha-664717.html", "text": "Медицински хеликоптер се разби в американския щат Северна Каролина. Инцидентът е станал в района на град Белведер. По данни на полицията са загинали всички членове на екипажа. Той се е състоял от един пилот, двама медици и пациент, съобщиха ТАСС и БГНЕС.По случая е започнало разследване на Федералното авиационно управление на САЩ.", "date": "2017.09.08", "title": "Медицински хеликоптер се разби в Северна Каролина, четирима загинаха"}
{"url": "https://offnews.bg/kultura/kinoto-mozhe-da-obrazova-sofia-film-fest-za-uchashti-i-tazi-esen-pro-664668.html", "text": "Да си различен и да отстояваш себе си, да се стремиш към свобода, да се влюбваш, да си част от общество и да те е грижа. Такива са темите в есенната селекция на Дискусионния клуб за българско и европейско кино „София Филм Фест за учащи”, включваща 15 заглавия.„Гуча!” на режисьора Душан Милич е филмът, който ще открие есенното издание още на 10 септември. Историята е „Ромео и Жулиета” по сръбски, с много музика (изпълнена и записана от най-добрия сръбски духов оркестър - на Бобан и Марко Маркович) и комични моменти, а прожекцията ще е на открито. Мястото е ОКИ - Дом на културата „Искър”, бул. Кръстю Пастухов 23, до езерото в квартал Дружба. Начало – 20:30 часа.„Белгийският крал” на режисьорския тандем Джесика Удуърт и Петер Бросенс ще бъде представен два пъти в есенната програма – на 15 септември на открито пред Културен център Люлин (бул. Захари Стоянов, бл. 324-325 , до входа на 33 ОУ, начален час – 20:30) и на 25 септември в Дома на киното. Почти изцяло заснет в България, той ще даде възможност за среща с актьорите Нина Николина и в Валентин Ганев, изпълняващи ключови роли в киноразказа за екстравагантното пътешествие през Балканите на кралската свита.„Светът е голям и спасение дебне отвсякъде”, превърнал се в любим на поколения българи, ще има специална прожекция на открито в двора на 103 СУ „Васил Левски” в квартал Филиповци на 16 септември. Неговият режисьор Стефан Командарев наскоро представи последния си филм „Посоки”, получавайки международно признание в Кан и Сараево. Началният час на прожекцията на „Светът е голям...” е 20:30 часа.„Безбог” на Ралица Петрова, донесъл на България отличието „Златен леопард“ от Локарно, ще има своята среща с младежката публика на 4 декември. Прожекцията ще се състои броени дни преди церемонията по връчването на Европейските филмови награди, за които филмът е номиниран.Нарастващият интерес към документалното кино е причина за присъствието на три родни заглавия. Колоритният, но нелек живот извън софийските предели е тема и на трите филма:- „Пустиняци” на режисьора Цветан Драгнев за реалността в северозападна България;- „Хляб и зрелища” на емблематичното трио Джеки (Георги Стоев), Джони (Георги Пенков) и Чарли (Христо Илиев) за ромската махала в Кюстендил;- „Пощальонът” на Тонислав Христов за живота в покрайнините на България и търсещите убежище бежанци.„Куче” и „Синът” на младите режисьори Владимир Петев и Христо Симеонов са двете късометражни заглавия в програмата. Филмите са носители на най-голямото отличие в категорията си „Златна роза“ – съответно през 2015 и 2016 г.Две са финландските заглавия. „Другата страна на надеждата” на Аки Каурискамки е актуален филм за срещата между северната европейска реалност и бежанец от Сирия, за топлината и съпричастието, които споделят добрите хора, независимо от това какъв е произхода им. „Най-щастливият ден в живота на Оли Маки” на Юхо Куосманен е прекрасна история за силата на любовта, заснета в черно-бялата гама, но излъчваща сила и чар, каквито подобават на един истински виртуоз на боксовия ринг.Италианското кино присъства с филма на Паоло Дженовезе „Перфектни непознати” – филм за четирима приятели, жените им и неразкритите тайни, които дебнат в ежедневието. Какво се случва, когато отворим „черната кутия” на нашето съвремие – мобилния телефон.Немското кино е представено с особено силна доза хумор – „Тони Ердман” на Марен Аде, абсолютен фаворит на Европейските филмови награди през 2016 година и номиниран за чуждоезичен Оскар. Отново абсолютно актуален – за съвременния млад човек, стремящ се към кариера и все по-отдалечен от себе си и семейството, любимите му близки хора.Важна е срещата и с остро социалното британско кино, представено от носителя на „Златна палма” от Кан ‘16 „Аз, Даниел Блейк” на майстора-ветеран, режисьора Кен Лоуч – това е увлекателен и важен филм за достойнството и отстояването на личността въпреки бремето на бедността и самотата.Ксавие Долан - най-вълнуващият съвременен глас в канадското кино, е автор на поредния си визионерски филм „Това е само краят на света”, включен в програмата на Дискусионния клуб. В ролите са Гаспар Юлиел, Натали Бай, Леа Сейду, Венсан Касел, Марион Котийар.Финалът на есенното издание е с „Лунна светлина” на Бари Дженкинс, носител на Оскар ’17 за най-добър филм.Лектори са изтъкнатият преподавател и режисьор проф. Георги Дюлгеров и директорът на Българската национална филмотека и киновед Антония Ковачева.На открито:10 септември (неделя), 20:30 часана открито пред Дом на културата „Искър”, бул. „Кръстю Пастухов” № 23 \"Гуча!\", режисьор Душан Милич 15 септември (петък), 20:30 часана открито пред Културен център Люлин , ж.к. Люлин 3, бул. „Захари Стоянов”, бл.324 - 325 П, /в близост до входа на 33 ОУ\"Белгийският крал\", режисьори Петер Бросенс и Джесика Удуърт16 септември (събота), 20:30 часа на открито в двора на 103 СОУ Васил Левски, ж.к. Люлин, кв. Филиповци\"Светът е голям и спасение дебне отвсякъде\", режисьор Стефан КомандаревПрограма в \"Дом на киното\"25 септември, 18:00 часа\"Белгийският крал\", режисьори Петер Бросенс и Джесика Удуърт2 октомври, 17:30 часа\"Пустиняци\", режисьор Цветан Драгнев9 октомври, 18:00 часа\"Хляб и зрелища\", режисьор Георги Стоев-Джеки16 октомври, 18:00 часа \"Пощальонът\", режисьор Тонислав Христов23 октомври, 18:00 часа\"Другата страна на надеждата\", режисьор Аки Каурисмаки30 октомври, 18:00 часа\"Най-щастливият ден в живота на Оли Маки\", режисьор Юхо Коусманен6 ноември, 18:00 часа \"Перфектни непознати\", режисьор Паоло Дженовезе13 ноември, 18:00 часа \"Тони Ердман\", режисьор Марен Аде20 ноември, 17:00 часа \"Аз, Даниел Блейк\", режисьор Кен Лоуч27 ноември, 18:00 часа \"Куче\", режисьор Владимир Петев / СИНЪТ, режисьор Христо Й. Симеонов (късометражно кино)4 декемврия 18:00 часа\"Безбог\", режисьор Ралица Петрова11 декември, 18:00 часа \"Това е само краят на света\", режисьор Ксавие Долан18 декември, 18:00 часа\"Лунна светлина\", режисьор Бари Дженкинс", "date": "2017.09.08", "title": "Киното може да образова: София филм фест за учащи и тази есен (програма)"}
{"url": "https://offnews.bg/izvan-terena/mbape-obra-podigravkite-v-pszh-s-falshivo-peene-video-664670.html", "text": "Новото попълнение на Пари Сен Жермен Килиан Мбапе още е тийнейджър и цял свят го познава като един от най-големите таланти във футбола, но не и в пеенето.Нападателят се присъедини към клуба след дълга сага. Той вече впечатлява на тренировки, но извън терена стана за смях. Очевидно Мбапе е доста скаран с музикалните тонове и той се оказа в доста забавна ситуация пред неговите нови съотборници.В хотела на отбора 18-годишният футболист трябваше да изпълни традиционната песен за добре дошъл, което вече се практикува в редица грандове и се превърна в мода.Мбапе попадна за първи път в групата на парижани за гостуването на Метц довечера от 21:45 часа. Домакините са на последно място във временното класиране на Лига 1. Пари Сен Жермен пък се намира на първо място в таблицата с равен брой точки с шампиона Монако - по 12, като парижани имат по-добра голова-разлика. ", "date": "2017.09.08", "title": "Мбапе обра подигравките в ПСЖ с фалшиво пеене (видео)"}
{"url": "https://offnews.bg/temida/vaprosi-okolo-publichnite-deklaratcii-na-favorita-za-shef-na-vas-664669.html", "text": "Висшият съдебен съвет ще вземе решение по отношение на предложението си за нов председател на Върховния административен съд (ВАС) следващия понеделник. Безспорен фаворит е Георги Чолаков, който най-вероятно ще получи подкрепата на мнозинството членове на ВСС.Междувременно обаче се появи информация в интернет за някои неясноти в подаваните от Чолаков декларации пред Сметната палата до 2016 г. и пред Инспектората на ВСС през 2017 г.Какво прави впечатление?След своето встъпване в длъжност на 01.03.2012 г.  (на 30.03.2012 г., в рамките на едномесечния срок) по тогавашния закон пред Сметната палата в графа „право на собственост и ограничени вещни права“ сред другата си собственост и десетина ниви, основно в Добричка област. Като основание за придобиването на нивите посочва „предварителни договори“ от 2011 г., без да става ясно от декларацията за какви договори става въпрос. Посочени са цени на придобиване на изброените имоти. Основанието „предварителен договор“ буди недоумение като основание за право на собственост или ограничени вещни права.На 28.03.2012 г., между датата на встъпване в длъжност и датата на подаване на декларацията, по данни от службата по вписвания в Балчик, Чолаков е извършил сходен брой сделки по цедиране на задължения, при които е изкупил дългове към частно лице, обезпечени с ипотеки на ниви от различни физически лица, конституирайки се като цесионер.В графа “вземания над 5000 лв.“ деклараторът посочва два договора за заем на обща стойност малко над 53 000 лв.В службата по вписванията се появява учредяване на договорна ипотека от 15.02.2016 г. върху поземлен имот - 15 дка в с. Стражица, при която Чолаков е посочен като кредитор. Вероятно става въпрос за една от нивите, посочени още в декларацията му от 2012 г.В графа „парични суми, в това число влогове, банкови сметки и вземания на обща стойност над 10 000 лв.“ в  от 15 юни 2017 г., подадена от Чолаков вече като кандидат за председател на ВАС, са посочени само вземания от натрупани суми по застраховка „Живот“.Има ли проблем?Трудно е да се отговори еднозначно. Възможно е тези разминавания да се дължат на недостатъчната детайлност на попълваните данни. Възможно е да има непълнота или технически грешки в регистрите, възможно е и ние да нямаме достъп до достатъчно данни и затова няма да правим заключения, но разминаванията трябва да се проверят. Ако имат логични обяснения, да се оповестят.Кредитор или собственик? Изчерпателно или не са посочени данните в попълваните от Чолаков декларации и ако не, защо? Това са част от въпросите, на които следва да отговори Инспекторатът на ВСС, ВСС, а и президентът, преди да подпише указ за назначаване, ако се стигне до там. Все пак става въпрос за фаворит за шеф на една от най-важните институции в системата на правораздаването – Върховният административен съд.", "date": "2017.09.08", "title": "Въпроси около публичните декларации на фаворита за шеф на ВАС"}
{"url": "https://offnews.bg/ikonomika/za-poredna-godina-chivas-dava-1-mln-dolara-za-biznes-s-kauza-664681.html", "text": "\"Chivas Regal\" обяви старта на четвъртото издание на глобалния конкурс за социални предприемачи - \"Chivas Venture 2018\". От началото на проекта през 2014 г. до днес Chivas Regal подкрепя следващото поколение стартиращи компании, които имат потенциал да внесат позитивна промяна в живота на хората. До момента в конкурса са взели участие над 6000 социални предприемачи от цял свят. Във финалният етап на \"Chivas Venture 2018\" компаниите ще се състезават за наградния фонд на обща стойност 1 млн. долара.Четвъртото издание на конкурса, който тази година ще се проведе в България под мотото „Успелите спят по-малко“, ще включи серия от вечерни събития - \"Бизнес по тъмно\".В рамките на тези срещи, които ще се проведат на 14 септември, 5 и 19 октомври в Sbar, младите български предприемачи ще имат възможност да се вдъхновят от опита на успели български мениджъри, които са се посветили на каузата да направят света по-добро място, независимо, че им се налага да работят по-упорито от останалите и понякога да жертват съня си, за да развият идеитe си в успешни бизнес начинания.За участие в тазгодишното издание на \"Chivas Venture 2018\" са поканени стартъпи от 29 страни на пет континента.Всяка държава ще трябва да излъчи най-талантливите си млади предприемачи, които да се конкурират на световната сцена. Победителите в националния кръг ще имат възможност да се включат в бизнес акселераторска програма, последвана от три седмици онлайн гласуване, в което ще бъдат разпределени първите 200 000 щ. долара от наградния фонд. За четвърта поредна година публиката ще бъде тази, която с гласовете си ще разпредели финансирането към всички проекти на първия етап от конкурса.На следващият етап на конкурса Chivas Venture, който ще се проведе през 2018 г., международно жури ще избере най-перспективните идеи, които използват силата на предприемачеството и иновациите, за да развият бизнес в помощ на много хора и ще разпредели останалата част от наградния фонд.През 2017 г. финалът на Chivas Venture в Лос Анджелис събра петима финалисти, които защитиха своите идеи пред жури, в което взе участие и актрисата Хали Бери - носителка на Оскар и известен филантроп. Младите мениджъри представиха компаниите си пред престижна публика, включваща бизнес лидери, инфлуенсъри, както и холивудските звезди Хавиер Бардем, Джош Гад и Дон Чийдъл.Компанията \"Siam Organic\", чийто екип се е посветил на каузата за борбата с бедността при малките земеделци в Тайланд, спечели финансиране в размер на 400 хил. долара, а останалата част от сумата беше разпределена между финалистите в надпреварата.Всяка година участниците в конкурса \"Chivas Venture\" доказват, че светът може да е по-добро място за живеене и използват своите предприемачески умения, за да внесат положителна промяна в него. Визията за бъдещето на финалистите от миналогодишни издания включва рециклирането на отпадъците и превръщането им в обзавеждане за дома и дрехи, осигуряване на достъп до чиста вода за цялото човечество, изкореняване на бедността и други.Наградният фонд от 2 млн. щ. долара за първите две издания на конкурса е използван за подкрепа на компании, които имат над 300 000 бенефициенти в повече от 40 страни в цял свят.„Чрез годишния награден фонд от 1 млн. долара имаме възможност да ускорим растежа на някой от най-важните бизнеси, имащи потенциал да създадат по-добро бъдеще за следващите поколения“ - коментира старта на четвъртото издание на конкурса Ричард Блек, глобален бранд директор на \"Chivas Regal\" – „Това е нашето наследство – да използваме силата на преприемачеството за добри каузи и аз нямам търпение да видя тазгодишните бизнес предложения, които наистина могат да ни помогнат да оформим нашето колективно бъдеще към по-добро.“Допълнителна информация за конкурса \"Chivas Venture\" ще откриете . ", "date": "2017.09.08", "title": "За поредна година Chivas дава 1 млн. долара за бизнес с кауза"}
{"url": "https://offnews.bg/sviat/balgaria-bi-izbrala-tramp-za-prezident-tvardi-politiko-664679.html", "text": "България е една от страните, които биха избрали Доналд Тръмп за президент, става ясно от изследване на \"Политико\" на базата на \"Индекс на съвместимост с Тръмп\", представен от изданието. Според индекса България е поставена на осмо място сред страните, които биха гласували за Тръмп.Изданието сравнява идеи на американския президент, които са одобрявани в други страни, както и поведението на Тръмп с подобно, което се толерира или не в дадена страна. Най-голям шанс за избор на Тръмп има в Чехия, Италия, Русия и Турция. За него биха гласували още в Унгария, Азербайджан, Полша, Малта. Топ 10 на страните, които биха избрали Тръмп са още Франция и Великобритания, които заедно заемат последното място. България вече има стена, за която Тръмп може само да мечтае, пише \"Политико\", визирайки оградата на границата с Турция, поставена с идеята да спира мигрантския поток към страната. В обяснението си за България изданието посочва още, че \"президентът Румен Радев, бивш военен пилот, спечели изборите миналата година с обещанието, че няма да позволи страната да се превърне в \"мигрантско гето\".\"Премиерът Бойко Борисов явно отначало също даваше благословията си на националистическите патрули, които обкръжаваха и сплашваха бежанци, но после трябваше да намали подкрепата си\", продължава \"Политико\".Борисов, който е бивш шампион по карате, може да прави мачистки забележки, излезли все едно от речника на Тръмп. Попитан през 2014 г. дали му е време да се завърне на премиерския пост в период на политическа несигурност, той каза: \"Когато зимата има буря, мъжът кара колата, защото е по-опитен.\"Подобно на сегашните обитатели на Белия дом, българската политика е дълбоко и задкулисно преплетена с интересите на Кремъл и руските олигарси. Голяма разлика с Америка на Тръмп е, че България далеч не е протекционистка, когато става дума за чуждестранни инвестиции. За разлика от антикитайски настроения Тръмп, България вече е показвала, че е отворена за китайски инвестиции в сектори като транспорт и инфраструктура, отбелязва още изданието. В частта си за Русия „Политико“ пише, че Тръмп би постигнал по-голям успех в страната, ако замени голфа с „плуването с голи гърди“, тъй като Русия явно предпочита алфа поведението в обществената сфера.За Чехия, която оглавява класацията, изданието отбелязва, че подобно на САЩ, в страната има силно недоволство към традиционните политически партии, затова ако се появи някой като Тръмп, той би имал голям шанс да заеме президентския пост. Изданието коментира, че в страната вече има политик, често сравняван с Тръмп, с големи шансове да бъде избран за премиер през октомври – Андрей Бабиш.Бабиш е милиардер без политически опит и е известен с политически некоректните си коментари за мигрантите. По повод сравненията с Тръмп пък Бабиш казва, че между двамата има една голяма разлика – че той никога не е фалирал, за разлика от Тръмп.", "date": "2017.09.08", "title": "България би избрала Тръмп за президент, твърди \"Политико\""}
{"url": "https://offnews.bg/kultura/den-na-otvorenite-vrati-i-start-na-sezona-v-armiata-na-17-septemvri-664683.html", "text": "Искало ли ви се е някога да надникнете там, където се случва театъра? Ще имате възможност да надникнете зад кулисите на театър \"Българска армия\" на 17 септември и да разберете как се подготвят актьорите преди представление. Входът е свободен, а актьорите от трупата на театъра ще отворят вратите на ул. „Раковски“ 98 в 11:00 ч. Известните лица от малкия екран и сцената ще се преобразят в ролята на гидове, които ще развеждат гостите си из историята на театъра. Всички ще могат да разглеждат и да се снимат с театрални костюми и експонати в специалния селфи корнър.От 11 ч. на сцена-клуб „МаксиМ“ новите лица от трупата на театъра ще четат приказки за най-малките, докато техните родители се разхождат из потайностите зад сцената. Бате Ненчо също ще допринесе за магическата атмосфера на този ден със своите фокуси в 12 ч.В 16 ч. на сцена „МаксиМ“ ще излязат Стефка Янорова, Антоанета Добрева–Нети, Луизабел Николова, Пламена Гетова и Сабина Коен за репетиция на комедията „Вдигай завесата“, за която може да закупите билети по 7 лв. и да гледате в 19:30 ч.Всички гости на театъра са поканени да изпият чаша кафе в кафе-клуба на театъра, а вечерта ги очаква първата за сезона постановка – „Завещанието на целомъдрения женкар“.", "date": "2017.09.08", "title": "Ден на отворените врати и старт на сезона в Армията на 17 септември"}
{"url": "https://offnews.bg/medii/star-fm-stava-novinarsko-radio-bez-muzika-664684.html", "text": "Нова радиостанция изцяло с новини и без музика ще зазвучи в софийския ефир от октомври.Тя ще е на честота 105,6 FM, на мястото на рок радио Star FM, и ще се казва \"Новините сега\".Радиото е част от веригата станции на компанията \"Оберон Радио Макс” (Радио FM+, Radio Fresh!, Z-Rock, Melody). В програмата му ще има новини, интервюта и анализи, представени от емблематичните радио водещи - Елена Розберг, Ива Дойчинова и Евелина Павлова. Създателите му го обявиха за първото talk радио в България. Преди дни компанията присъедини и радиостанцията Z-Rock, чиято честота е нейна собственост, но досега радиото бе в портфолиото на bTV Radio Group.", "date": "2017.09.08", "title": "Star FM става новинарско радио без музика"}
{"url": "https://offnews.bg/temida/pusnaha-pod-garantcia-zadarzhanite-s-podkup-inspektori-ot-agentciata-p-664688.html", "text": "По 3 000 лв. парична гаранция постанови Бургаският окръжен съд за двама инспектори от Областната дирекция по безопасност на храните. Те бяха арестувани във вторник в Несебър заради получаване на подкуп. Според обвинението, д-р Мая Колева и Петър Арабаджиев, е трябвало да получат 500 лв. от несебърски ресторантьор. Самите задържани инспектори отказаха всякакъв коментар на влизане в съдебната зала. Техните адвокати посочиха, че основните доказателства са именно свидетелските показания на въпросния ресторантьор – Самуил Марков. Самите банкноти пък са открити на задната седалка на автомобила на инспекторите. Техни колеги, пожелали анонимност, коментираха, че е твърде възможно служителите да са натопени. Посочват ги като едни от най-стриктните и честни инспектори. Странен е, обаче, фактът, че във въпросния ден, Колева и Арабаджиев е трябвало да бъдат на проверка на юг от Бургас, а не в Несебър. И двамата служители поискаха по-лека мярка от постоянния арест. Мая Колева е разведена, грижи се за малката си дъщеря. Нейният колега също е разведен. Решението на Окръжния съд подлежи на обжалване.", "date": "2017.09.08", "title": "Пуснаха под гаранция задържаните с подкуп инспектори от Агенцията по храните"}
{"url": "https://offnews.bg/tenis/sharapova-pokaza-i-ruskata-koritca-na-avtobiografiata-si-664678.html", "text": "Бившата номер 1 в света Мария Шарапова показа и корицата на руски на чаканата с огромен интерес своя автобиографична книга.Произведението носи заглавието \"Неудържима. Моят живот\" и ще бъде официално представено на четящата публика на 12 септември.Мемоaрите обхващат живота на Маша от детството й в Сибир до наложената дисквалификация през юни 2016 година заради употреба на мелдоний.В книгата ще има със сигурност и няколко страници или поне глави на любовите на Маша, която имаше връзка и с нашия Григор Димитров.Със сигурност обаче има текстове за Серина Уилямс, тъй като отделни части вече се появиха в медиите. В книгата си Шарапова разказва за отношенията с по-малката от сестрите, като си припомня и първата им среща през 2004 година.\"За първи път се срещнахме през 2004 година на \"Уимбълдън\", когато я победих. Порази ме нейната сила, нейният характер и нейният талант. Накара ме да се почувствам като малко момиченце\", пише Маша.", "date": "2017.09.08", "title": "Шарапова показа и руската корица на автобиографията си"}
{"url": "https://offnews.bg/sviat/moshtno-zemetresenie-8-1-udari-meksiko-i-vdigna-valni-tcunami-ima-zhe-664640.html", "text": "Мощно земетресение с магнитуд 8.1 по Рихтер разтърси южните брегове на Мексико, уби най-малко петима души и предизвика малки вълни цунами, които доведоха до поражения по сгради. В няколко квартала на столицата е прекъснато електричеството. Прозорците на летището в Мексико сити са изпочупени, рухна коридор в хотел в щата Оахака.Епицентърът на силния трус е в Тихия океан, на около 87 км югозападно от град Пихихяпан, а дълбочината му - 69.7 км, по данни на Геофизическия институт на САЩ (USGS).Сградите се разлюляха точно преди полунощ, всичко продължи около минута. В паника много жители на столицата Мексико избягаха на улиците по пижами, някои увити в чаршафи в хладната нощ, посред воя на сирените и плача на деца, пише \"Ройтерс\". Хеликоптери кръжаха във въздуха, търсейки разрушения.Никога не съм бил на място, където земята се движи толкова много, сподели пред Би Би Си ужасеният Луис Карлос Брисено.Три от жертвите са от Чиапас, други двама са загинали в щата Табаско. За още една жертва съобщи президентът на Гватемала Джими Моралес, но все още не е сигурно, че причината за смъртта е силното земетресение.След първия силен трус последваха 10-ина вторични със сила между 3.7 и 5.7.Предупреждение за нови вълни цунами остава в сила за Мексико, Гватемала, Ел Салвадор, Коста Рика, Никарагуа, Панама и Хондурас.Това е най-силното земетресение в Мексико от 1985 г., когато мощен трус с магнитуд 8,1 погуби над 10 000 души.", "date": "2017.09.08", "title": "Мощно земетресение 8.1 удари Мексико и вдигна вълни цунами, има жертви"}
{"url": "https://offnews.bg/futbol/izvesten-fen-na-levski-bit-ot-svoi-na-gerena-navrah-saedinenieto-664639.html", "text": "Грозен инцидент се разиграл по време на дербито между Левски и Лудогорец. По време на срещата е бил пребит жестоко Адриан Петров, пише \"Меридиан мач\".Той е от фракцията \"South Division\", която наскоро се завърна в Сектор \"Б\". Известен е сред феновета с прякора Дългия и е син на легендата на Левски от 80-те години Петър Петров.Адриан дълго време разпяваше агитката на \"сините\", но след скандалите между фракциите на Южната трибуна, рядко се появяваше на \"Герена\".Не е ясно каква е причината Петров да бъде пребит, но за случилото се потвърдиха много хора в социалните мрежи. Не е ясно кой точно е нанесъл побоя над Дългия, но според очевидци това са хора от \"София-Запад\". Адриан е бил изнесен от стадиона от двама свои приятели, след което е успял да се прибере вкъщи.Две са версиите, които са лансират сред феновете, довели до инцидента. Според едната е, че Дългия е разпявал агитката по време на световната квалификация между България и Швеция, в която имаше фенове на различни отбори.Това не се харесало на тарторите в Сектор \"Б\". Втората е, че е пробвал да защити хора от агресията на стюардите.Каквото и да е, но станалото е срамно петно, след като дербито бе анонсирано от НКП като мач на обединението на феновете.", "date": "2017.09.08", "title": "Известен фен на Левски бит от свои на \"Герена\" навръх Съединението"}
{"url": "https://offnews.bg/futbol/stilian-petrov-sashto-shte-uchastva-v-shouto-na-stoichkov-v-stara-zago-664665.html", "text": "Легендарният български футболист Стилиян Петров също ще се включи в звездния сблъсък между Дрийм тийма на Барселона и отбора на Христо Стоичков и приятели. Бившият капитан на националния ни отбор потвърди, че ще уважи Камата и ще участва в паметния мач, който ще се проведе на 20 септември в Стара Загора.С присъединяването на един от най-великите полузащитници на България публиката на стадион \"Берое\" ще има отново невероятната възможност да види в действие мощното атомно трио Димитър Бербатов - Стилиян Петров - Мартин Петров.Тримата ще се изправят срещу едни от най-големите легенди на испанския гранд, включвайки се в отбора на Камата и приятели.Участието на Стенли е поредното доказателство, че датата 20 септември ще се превърне в истински празник за всички футболни фенове в \"града на липите\".Събитието \"Дрийм тиймът на Барселона срещу отбора на Стоичков\", част от \"Стара Загора - Европейски град на спорта\", е на 20 септември 2017 година на стадион \"Берое\", Стара Загора. Начало 20.00 часа.Билети за звездния футболен мач има в мрежата на Eventim, както и на специалната каса пред Община Стара Загора. Цена на билетите: от 30 лв. до 80 лв.", "date": "2017.09.08", "title": "Стилиян Петров също ще участва в шоуто на Стоичков в Стара Загора"}
{"url": "https://offnews.bg/temida/greshka-na-prokuraturata-shte-zabavi-deloto-sreshtu-lazar-vlajkov-664673.html", "text": "Делото срещу бившия председател на общинския съвет в Септември Лазар Влайков ще се забави заради грешка на прокуратурата. Искането за постоянен арест е внесено в внесено в Окръжния съд в Пазарджик. Съдия Георги Веселинов обаче прекрати наказателното производство, тъй като престъплението, за което Влайков беше задържан вчера, е подсъдно на Районния съд в Пазарджик и само той може да се произнася по искането за налагането на най-тежката мярка - постоянен арест, съобщава БНР.Предстои насрочване и разглеждане на делото от районен съдия.На извънреден брифинг вчера прокуратурата разкритикува действията на пазарджишките прокурори след инцидента., че не е предприел необходимите мерки за безопасност и от това е последвало причиняване на смъртта на 47-годишния Наско Тонкев.„Съвестта ми е чиста”, заяви Влайков, след като  като председател на Общинския съвет в Септември.Както вече стана ясно срещу него е имало две производства. Едното е от 2008 година, а второто - от 2012 г. И двете обаче са прекратени и в момента двете постановления са изпратени за проверка за основателността им.Първото дело е водено от Районната прокуратура във Велинград. То е е за нанасяне на средна телесна повреда \"при афект\". Второто дело е от 2012 г. и е отново за нанасяне на средна телесна повреда. Тогава Влайков нападнал шофьор на пътя, тъй като при разминаване с колата, в която се возил и общинарят, мъжът не изключил дългите светлини. Тогава той намушкал мъжа пет пъти с нож. Делото обаче било прекратено, защото липсвало тъжба от страна на пострадалия мъж.И двете дела ще бъдат ревизирани от Окръжната прокуратура в Пазарджик.Заради съмнения за безпристрастност при воденето на разследването главният прокурор Сотир Цацаров  то да бъде поето от прокуратурата в Пловдив.", "date": "2017.09.08", "title": "Грешка на прокуратурата ще забави делото срещу Лазар Влайков"}
{"url": "https://offnews.bg/medii/kolegite-na-ani-tcolova-nauchili-ot-mediite-che-e-svalena-ot-efir-664648.html", "text": "Колегите на Ани Цолова в сутрешния блок и Нова телевизия са научили от медиите вчера, че от понеделник тя вече няма да води „Здравей, България“.Новината очевидно е изненадала дори екранния й партньор Виктор Николаев, който сподели днес, че му е тежко и на първо време ще води предаването сам. Той обаче не спомена в ефир каква е причината за тази промяна. Само пожела на Ани успех и каза, че тя е от хората с чисти, сърца, с които професията го е срещната. Ироничното е, че точно на този ден преди четири години двамата започнаха да водят „Здравей, България“, премествайки се в Нова от сутрешния блок на bTV.Новината за изтече вчера, след като решението е било взето от ръководството на медията. Причини не се съобщават.Днес, след като заглавията в медиите гръмнаха, от пиар отдела на Нова телевизия съобщиха, че Ани Цолова „отваря нова страница в кариерата си“ и ще прави ново предаване. Самата журналистка е цитирана да казва:\"След 19 години в новините и актуалната публицистика, 13 от които в сутрешния блок на двете най-големи телевизии, избрах за себе си нова посока и реших да предложа на NOVA един различен проект. Това е план, върху който работя вече повече от година. Обявявам го в момента, в който съм готова с екипа и концепцията за неговия успешен старт. Това е мой дълго обмислян професионален избор. Благодарна съм за доверието на зрителите през всичките тези години. Ще бъдем отново заедно скоро. На Виктор - един от най-добрите ми приятели, и на екипа на \"Здравей, България\", желая успех.\"“Благодаря на Ани за усилията и успехите, които донесе на NOVA. Щастлива съм, че ще продължим да работим заедно по нов телевизионен проект извън новините. Пожелавам успех на бъдещото предаване“, допълва Силва Зурлева, член на Борда на директорите на Нова Броудкастинг Груп.Никой в телевизията, а и мнозина извън нея, не вярват на тази версия.„Най-накрая успяха“, „Опитваха, опитваха и успяха“ – са най-често срещаните коментари за рокадата.И докато всички очакваха Ани бурно да се защити, телевизията я изпревари с един ход и ѝ предложи ново предаване в очевиден опит да тушира скандал и да елиминира възможността журналистката да се защити публично, тъй като Нова все още е неин работодател. Дори предаването ѝ да не потръгне и след един сезон да бъде свалено от екрана, тогава общественият отзвук ще е отшумял и не би се вдигнал толкова шум. Това е вторият сериозен удар на \"групата на bTV\" в Нова. Става въпрос за кадрите, които се преместиха преди 4 години от конкурентната телевизия. Наскоро, чийто имидж пострада сериозно около скандала с напускането на разследващия журналист Васил Иванов. Той я . Тогава телевизията я защото, но по-късно прекрати договора си с нея. Ани Цолова не е първият успешен журналист в рейтингово предаване, с когото Нова се разделя. След кратък престой в медията свалено бе и предаването на Сашо Диков, който бе лично поканен в Нова на мястото на Мартин Карбовски и за кратко успя да направи „Дикoff” едно от най-гледаните предавания в българския ефир. Предаването не издържа дълго в ефира и се наложи да се премести в телевизия BiT.Последната публична атака срещу Цолова дойде от евродепутата Николай Бареков и бе подхваната от определен медиен кръг. Поводът бе сигнал на Бареков до прокуратурата за проверка на имотите на водещите на сутрешните блокове, но фокусът падна основно върху Цолова. Не стана ясно защо точно сега Бареков реши да подхване темата, която по думите му е в отговор на медийни разследвания за негови имоти. Тези новини обаче са с давност от поне две години, а актуален повод сега нямаше.", "date": "2017.09.08", "title": "Колегите на Ани Цолова научили от медиите, че е свалена от ефир"}
{"url": "https://offnews.bg/futbol/znamenitiat-uil-grig-prepodpisa-s-uigan-664652.html", "text": "Знаменитият северноирландски нападател Уил Григ поднови договора си с английския Уигън до 2020 година.Името на футболиста нашумя изключително по време на Евро 2016, когато феновете от острова пееха песен в негова чест.Парчето \"Will Grigg's on fire\" по мелодията на евроденс хита \"Freed from desire\" на Гала стана една от емблемите на шампионата на Стария континент, а ирландските фенове спечелиха симпатиите на цял свят.За разлика звездата на Левски Жорди Гомес, Григ остана верен на Уигън, който изпадна в третото ниво на английския футбол - League One.Миналият сезон не беше особено успешен за футболиста след фурора в предходния. Той отбеляза едва 5 гола в 33 мача, като явно се чувства затормозен от световната слава, която го връхлетя.", "date": "2017.09.08", "title": "Знаменитият Уил Григ преподписа с Уигън"}
{"url": "https://offnews.bg/futbol/prav-li-e-ventci-stefanov-da-se-pritesniava-ot-sadiata-georgi-davidov-664650.html", "text": "Президентът на Славия Венци Стефанов предупреди главния съдия Георги Давидов да внимава как ръководи двубоя от 8-ия кръг на Първа лига срещу Лудогорец в събота на стадиона в квартал Овча купел.\"Ако ни пореже, жална му майка. Аз не искам помощ, а коректност. Повече ще говоря след края на мача\", заяви Стефанов пред \"Тема спорт\".Темата около съдийската подкрепа на Лудогорец доста нашумя напоследък, след като от Левски твърдят, че са ощетени след поредица от грешки на рефера Никола Попов по време на двубоя между \"сините\" и разградчани в сряда, който завърши 0:0.Босът на \"белите\" определено има от какво да се притеснява, тъй като името на Георги Давидов нашумя покрай домакинствата на \"орлите\" с Верея (4:0, 3:1).В първото от тях отмени гол на старозагорци при резултат 0:0, след като бе осъдена засада, която беше покрита с цели 10 метра. В началото на новото първенство зачете гол на шампионите, който бе от засада.", "date": "2017.09.08", "title": "Прав ли е Венци Стефанов да се притеснява от съдията Георги Давидов?"}
{"url": "https://offnews.bg/112/otkriha-niva-s-ton-i-polovina-marihuana-kraj-petrich-664651.html", "text": "Нива с 343 канабисови растения с общо тегло около 1,4 тона откриха полицаи край петричкото село Драгуш, съобщиха от пресцентъра на ОДМВР-Благоевград.В четвъртък полицейски служители на РУ-Петрич извършват проверка в местността Трапо, в землището на с. Драгуш, община Петрич. При проверката са открити около 343 бр. тревисти растения с общо тегло около 1 440 килограма.След направен полеви тест, същите са реагирали положително на канабис. За случая е уведомена РП-Петрич. Образувано е досъдебно производство.", "date": "2017.09.08", "title": "Откриха нива с тон и половина марихуана край Петрич"}
{"url": "https://offnews.bg/futbol/faustinio-asprilia-kak-mozhe-da-karat-mesi-da-igrae-sas-stado-magaret-664657.html", "text": "Бившата колумбийска футболна звезда Фаустиньо Асприля се изказа в подкрепа на Лионел Меси след поредната издънка на Аржентина в световните квалификации.\"Гаучосите\" завършиха 1:1 с Венецуела в Буенос Айрес и поставиха под сериозна въпросителна участието си на Мондиал 2018 в Русия.Дори и геният на Меси не помогна на Аржентина да улесни достигането до финалите.\"Какво очаквате от него? Принуден е да играе със стадо магарета. Трябват му истински съотборници. Не му е лесно да играе с тия пекари\", избухна Асприля в ефира на ESPN, където е в ролята на анализатор.В момента Аржентина е изправена до стената. Тимът върви на пето място, което му осигурява поне бараж с Нова Зеландия.За да си го гарантира обаче Аржентина трябва да постигне задължителни победи в последните си два мача през октомври срещу Перу в Буенос Айрес и Еквадор в Кито.", "date": "2017.09.08", "title": "Фаустиньо Асприля: Как може да карат Меси да играе със стадо магарета?"}
{"url": "https://offnews.bg/tehnologii/shvejtcaria-na-inovatciite-snimki-664644.html", "text": "В понеделник на Моста на влюбените в София официално се открива изложбата „Швейцария: природа и иновации“, част от първите по рода си Швейцарски дни в София. Изложбата може да бъде видяна още от днес. OFFNews ви предлага в аванс малка онлайн-разходка в Швейцария по темата иновации, но пълна представа ще добиете от изложбата.През 2017 за седма поредна година Швейцария бе определена за най-иновативната страна в света в класацията на Глобалния иновационен индекс (Global Innovation Index). Страната е на челните места в класациите на патенти на глава от населението, предприемачество, отвореност към бизнес, образование и зелен начин на живот.Проектът „Син мозък“ (Blue Brain)Проектът „Син мозък“ (Blue Brain) е швейцарска инициатива за създаване на изкуствен мозък, започната от известния професор Хенри Маркрам. Целта е да се възпроизведат точни биологични симулации и модел на животински мозък, което да доведе до възпроизвеждане и на човешки. Тези модели и симулации, пресъздадени от супер компютри, предлагат радикално нов подход за разбирането на многопластовата структура и функциите на мозъка.Снимката показва съвместните усилия на инженери и научни работници, да възпроизведат точни биологични симулации и модел на животински мозък.Разбирането на мозъка е жизненоважно, за да бъде вникнато в биологичните механизми на мислите и емоциите, които ни правят човешки същества, но и по чисто практически причини. Знанията как мозъкът обработва информацията могат съществено да подпомогнат развитието на нови технологии – като невророботика и невроморфни изчисления. Още по-важно е, че познаването на мозъка е изключително важно за разбирането, диагностицирането и лечението на мозъчните заболявания, които стават все по-голям проблем за застаряващото население в света.Снимка: Blue Brain Project / EPFL© 2005 – 2017. All rights reservedОт дълбините на мозъка – до високо горе в космосаШвейцария e една от страните-основателки на Европейската космическа агенция и участва в развитието на европейската космическа промишленост още от ранния ѝ стадий. Швейцарските технологии и инженеринг са много важна част от успешните космически проекти.Наскоро Европейската космическа агенция одобри в мисията PLATO, която участва и Швейцария – чрез Университетите в Женева (UNIGE) и Берн (UNIBE). Това е най-голямата в Европа изследователска мисия за екзопланети, целта й е търсенето на планети с условия за живот в дълбокия Космос. Мисията ще даде възможност на астрономите да открият и определят планетите с размерите на Земята и тъй наречените \"супер-Земи\", които са в орбитата на звезди от слънчев тип в своята обитаема зона.Снимка © / © ESA-Stephane CorvajaПравенето на наука – още от студентската скамейкаОще по време на следването си швейцарските студенти участват в научни изследвания. Екип от 40 студенти по физика, математика, електротехника, машинно инженерство и гражданско строителство в Швейцарския федерален технологичен институт в Цюрих (ETH Zurich) работят по проектирането и изграждането на нов вид наземен транспорт. Нарекли са проекта си Swissloop, като работят за международно състезание, организирано от SpaceX за прототипи на Hyperloop - система за превоз на хора и товари с възможно най-висока скорост при минимално съпротивление. В проекта участват и студенти по дизайн и бизнес в Швейцария. Swissloop е добър пример как швейцарското университетско образование стимулира иновативното мислене.Снимка: SwissloopУниверситетът в Цюрих - с внимание и към децатаШвейцарските университети са образователни и изследователски институции на световно ниво и неслучайно няколко от тях са в класацията на 100-те най-добри университети в света. Един от тях е Университетът в Цюрих, един от водещите изследователски университети в Европа. Сред възпитаниците му са 12 Нобелови лауреата, сред които и Алберт Айнщайн. Основан в далечната 1833 година. През първата година е имал 161 студенти, днес в него се обучават повече от 25 000 студенти.Университетът се стреми да събуди интереса към наука и сред най-малките. В Музея по зоология към Университета децата могат да се научат да боравят с микроскоп, което би ги вдъхновило да се занимават в бъдеще с научно-изследователска дейност.Снимка: © University of Zurich / Ursula MeisserУниверситетите в ШвейцарияСъпоставена на международната сцена с други държави, академичната система на Швейцария постига изключителни резултати. Повечето студенти в Швейцария следват в кантонални университети, които са сред 200-те най-добри университети в цял свят според различни класации.Според влиянието на научните публикации в различни сфери на науката за периода 2007- 2011 г. Швейцария е на първо място в областите технологии, инженерство и информационни науки, физика, химия и геология, селско стопанство, биология и природни науки, на трето място - в науките за живота, на четвърто в социалните и поведенчески науки, както и на седмо място в приложната медицина.Снимка: © University of Zurich / Ursula MeisserИнститут „Пол Шерер“„Пол Шерер“ (PSI) е най-големият изследователски институт за естествени и инженерни науки в Швейцария, който провежда авангардни изследвания в три основни направления: вещества и материали, енергия и околна среда, човешко здраве. Тук се разработват, изграждат и използват огромни изследователски съоръжения.Повече от 2 500 учени от Швейцария и цял свят идват всяка година тук, за да използват уникалните съоръжения на института за своите експерименти, които е невъзможно да направят на което и да е друго място. Чрез фундаментални и приложни изследвания се търяст дългосрочни решения на основните предизвикателства пред обществото, промишлеността и науката.Екипът на „Пол Шерер“ наброява 2 100 души, а годишният му бюджет възлиза на приблизително 380 млн. швейцарски франка, като се финансира основно от Конфедерация Швейцария.Снимка: Paul Scherer Institute / Michel JaussiУчебния център РолексРазположен в кампуса на Конфедералния технологичен институт Лозана (ЕПФЛ), Ролекс учебен център е лаборатория за обучение, библиотека и международен културен център. Разположен на площ от 20 000 кв. м. Открит е през 2010 година. Отворен е както за студенти, така и за обществеността.В изграждането му са вложени 110 милиона швейцарски франка, които идват основно от швейцарското правителство, но и от частни спонсори като Rolex, Logitech, Bouygues Construction, Crédit Suisse, Nestlé, Novartis and SICPA.Библиотеката на Центъра осигурява достъп до повече от 40 000 електронни книги, 10 000 онлайн научни списания и 500 000 печатни издания. Това е една от най-богатите в Европа сбирки на научна литература.Снимка: Vitra, Photographer: Eduardo Perez", "date": "2017.09.08", "title": "Швейцария  на иновациите (снимки)"}
{"url": "https://offnews.bg/obshtestvo/spirat-vodata-v-tcentara-na-sofia-manastirski-livadi-i-bankia-664604.html", "text": "Централни столични улици ще останат без вода заради ремонтни дейности, предупреди \"Софийска вода\".От 9 до 18 ч. няма да има вода \"Парчевич\" - от бул. „Витоша“ до ул. „Ангел Кънчев“.При продължителност на строително-ремонтните дейности над 12 часа „Софийска вода” ще осигури водоноска на адрес: ул. „Парчевич“ ъгъла с ул. „Ангел Кънчев“.На \"Солунска\" също няма да има вода, в участъка от бул. \"Витоша\" до ул. \"Княз Борис I\", от 9 до 21 часа.Ако работите продължат на 12 часа, водоноската ще е на ъгъла на улиците „Солунска“ и „Цар Асен“.В Банкя няма да има вода на улиците \"Иларион Макариополски\" и \"Росица\", както и по \"Бор\" - от ул. \"Цар Освободител\" до \"Булаир\" от 9:30 до 16:30 ч.Ако работите продължат повече от 12 часа, ще има водоноска на ъгъла на „Иларион Макариополски“ и „Росица“.В \"Манастирски ливади\" няма да има вода от 10 до 16 ч. на ул. \"Луи Айер\" от №159 до №229. Там се налага подмяна на сградно водопроводно отклонение, ако работите продължат повече от 12 часа, водоноска ще чака на №221.", "date": "2017.09.08", "title": "Спират водата в центъра на София, Манастирски ливади и Банкя"}
{"url": "https://offnews.bg/112/razkriha-shema-za-falshivi-zdravni-knizhki-664649.html", "text": "Служители на „Икономическа полиция“ във Варна разкриха схема за изработване и търговия с фалшиви здравни документи.При полицейска операция под ръководството на Районна прокуратура, служители на отдел „Икономическа полиция” в ОДМВР–Варна са установили и задържали четирима души, участвали в схема за изработване и търгуване с различни неистински документи.За срок до 24 часа са задържани двама мъже и две жени: А.Т. (53 г.), И.И. (55 г.), В.Х. (50 г.) и Д.Т. (62 г.)В автомобил, управляван от 53-годишния мъж, са намерени готови фалшиви документи - лични здравни книжки, медицински свидетелства, много печати.При последвалото претърсване в имоти на задържаните, са намерени над 200 неистински печата на лекари, медицински лаборатории и държавни учреждения, както и над 250 неистински документа. Установено е, че дейността си четиримата са осъществявали през продължителен период от време и на територия, обхващаща цялото Черноморие.По случая е образувано досъдебно производство, материалите са докладвани на Районна прокуратура – Варна.Предстоят масирани съвместни проверки по заведенията и търговските обекти съвместно с компетентните държавни контролни органи, като при установяване на неистински документи, ще бъде търсена наказателна и административна отговорност на ползващите ги, както и на работодателите, сключили трудови договори с тях.", "date": "2017.09.08", "title": "Разкриха схема за фалшиви здравни книжки"}
{"url": "https://offnews.bg/obshtestvo/puskat-gradskia-transport-v-ovcha-kupel-sled-remonta-664607.html", "text": "Тази сутрин се възстановява движението на градския транспорт след ремонта по бул. \"Овча купел\" между \"Цар Борис Трети\" и ул. \"Коломан\", съобщиха от общината.Бул. “Овча купел“ в посочения участък е цялостно ремонтиран.Извършен е цялостен ремонт на пътните платна, тротоари и осветление, поставен е нов релсов път. При полагането на релсовия път е използвана нова технология, с цел намаляване на шума и вибрациите при преминаване на трамваите. Направени са и понижения на тротоарите в зоните на кръстовищата и пешеходните пътеки с цел осигуряване на достъпна среда. Предстои полагане на пътна маркировка.", "date": "2017.09.08", "title": "Пускат градския транспорт в Овча купел след ремонта"}
{"url": "https://offnews.bg/na-tozi-den/dnes-rozhden-den-imat-663965.html", "text": "Благой Рагин, председател на Българска хотелиерска и ресторантьорска асоциацияДоц. Даниела Бобева, бивш вицепремиер по икономическото развитиеДаниел Петров, олимпийски шампион по боксИван Велчев - Йово, художникЯнаки Стоилов, депутат в 43-ото НС, зам.-председател на ИБ на БСП", "date": "2017.09.08", "title": "Днес рожден ден имат"}
{"url": "https://offnews.bg/snukar/tcska-sofia-privleche-zvezdi-na-snukara-664634.html", "text": "Легендите на снукъра Рони О'Съливан и Стивън Хендри позираха с фланелки на ЦСКА-София с техните имена на гърба. Двамата са в България са серия от демонстративни мачове, като един от тях беше в столичната зала \"Универсиада\".Именно там те имаха среща с главния скаут на тима от Борисовата градина Велизар Димитров, който е запален фен на джентълменския спорт. Той е поканил дуото да гледа мача с Верея днес, но това не е възможно заради ангажиментите и на двамата.Димитров и Рони са в близки отношения вече от няколко години. Двамата дори направиха сутрешен крос в Борисовата градина за радост на ранобудниците, които не вярваха на очите си, че виждат на живо Ракетата.Бягането е другата страст на Рони след снукъра като той дори е пожелал да участва в щафетния маратон на 6 септември, но едва е бил разубеден от мениджъра си.Балансът от срещите помежду им в България вече е 2:1 победи в полза на Рони, който снощи спечели с 6:4 фрейма във Варна. Днес им предстои ново шоу в Бургас.\"Познаваме се от няколко години и с двамата, мога да кажа, че сме добри приятели. Тук, за демонстративните мачове в София, Пловдив, Бургас и Варна, те са по покана на председателя на българската федерация по снукър Олег Велинов. Със сигурност двамата са най-великите в този спорт, както е и ЦСКА в България.Те се интересуватот футбол, естествено, а също така са и добре запознати с историята на клуба. Често говорим на тема футбол и по-специално за ЦСКА\", призна за CSKA.BG Велизар Димитров.", "date": "2017.09.08", "title": "ЦСКА-София \"привлече\" звезди на снукъра"}
{"url": "https://offnews.bg/obshtestvo/96-tijnejdzhari-meriat-sili-po-it-na-olimpiada-v-sofia-664612.html", "text": "96 ученици на възраст до 15 години и половина от 23 европейски страни ще мерят сили на първата Европейска младежка олимпиада по информатика (eJOI), чийто домакин е София. Тя ще бъде открита днес в 17 ч. от образователния министър Красимир Вълчев в Софийския университет.Олимпиадата продължава до 13 септември.Неин инициатор е проф. Красимир Манев, президент на Международната олимпиада по информатика (IOI), a съорганизатори са Сдружението на ръководители на олимпийските отбори по природни науки, софтуерната компания „Мусала Софт“ и шуменската школа по информатика „А&Б“ със създател Бисерка Йовчева.Олимпиадата се провежда под патронажа на президента Румен Радев, на еврокомисаря по образованието, културата, младежта и спорта Тибор Наврачич и на еврокомисаря по цифровата икономика Мария Габриел. Институционални партньори са Министерството на образованието и науката, Столична община, Българска академия на науките и други.Състезанието ще се проведе във Форум „Джон Атанасов“ в София Тех Парк и ще следва правилата и стандартите на Международната олимпиада по информатика.България има впечатляваща история, свързана с провеждането на международни олимпиади и състезания по информатика. Страната ни е на шесто място в света по завоювани медали от Международната олимпиада по информатика (МОИ), а в индивидуалната ранглиста към 2017 г. българинът Христо Венев е на второ място в света с 4 златни и 1 сребърен медал от МОИ.Столична община, като домакин на кампанията, е осигурила богат награден фонд за победителите, информационни материали, свързани с културното и историческото наследство на столицата, както и допълнителни материални награди за участниците и гостите.", "date": "2017.09.08", "title": "96 тийнейджъри мерят сили по IT на олимпиада в София"}
{"url": "https://offnews.bg/tenis/sloun-stivans-madisan-kijs-e-finalat-na-us-open-664636.html", "text": "Американките Слоун Стивънс и Мадисън Кийс ще спорят за титлата на US Open. И за двете това ще е дебют на финал от турнири от Големия шлем.В първия полуфинал Стивънс надделя над 37-годишната ветеранка Винъс Уилямс.Бившата №1 в света и двукратна шампионка в Ню Йорк направи всичко възможно, за да обърне мача в своя полза, след като в първия сет взе само гейм, но в крайна сметка преклони глава пред 24-годишната Стивънс с 1:6, 6:0, 5:7 и пропусна златен шанс за пореден голям трофей в кариерата си.Кийс се класира на финала много убедително, давайки само три гейма на поставената под №20 Коко Вандевег - 6:1, 6:2 след 68 минути игра.Финалистките Кийс и Стивънс са играли помежду си само веднъж досега. Стивънс печели с 6:4, 6:2 на турнира в Маями през 2015 година.", "date": "2017.09.08", "title": "Слоун Стивънс - Мадисън Кийс е финалът на US Open"}
{"url": "https://offnews.bg/na-tozi-den/dnes-e-malka-bogoroditca-maria-praznuva-imen-den-664551.html", "text": "На 8 септември православните отбелязват Рождение на Пресвета Богородица и наричат празника обично – Малка Богородица.Както и другите дни, свързани с Божията майка, и този е на изключителна почит сред жените, нали тя закриля домашното огнище, родилките, помага за изцеление и в драматични житейски изпитания. Който пък е минал през тежка болест или друга трудност, на този ден правел курбан или давал обет за отказ от някаква храна, за да го пази Божията майка. За празника ѝ месели и раздавали богородична пита – по парче за всеки в семейството, за къщата, за домашния добитък. Смятат Богородица за най-грижовна застъпница за сираци и на 8 септември раздават хляб, сладки, плодове.Много поверия учат как невести да си „поръчат” рожба от определен пол – като дарят дрешки на бедно момче или момиче. На този ден бездетните пък могат да осиновят сираче и така да заслужат благодатта да си родят и свое дете.Запалена в храма свещ, която гори със силен и ярък пламък, също показвала, че молбата на жената е чута и тя ще зачене. За Рождество Богородично жените не работят домашна работа, изключение са грижа за цветя и събиране на лековити треви.Празник имат Мариите, които са още деца или не са минали под венчило – смята се, че е под влияние на гръцката традиция.* На имен ден се ходи без покана, освен ако виновникът за тържеството е изразил изрично желание да не празнува. Някои имена могат да бъдат почетени на различни дати през годината - според избора на именяка.", "date": "2017.09.08", "title": "Днес е Малка Богородица, Мария празнува имен ден"}
{"url": "https://offnews.bg/sviat/irma-pomete-dva-ostrova-ubivajki-14-dushi-664635.html", "text": "Ураганът Ирма помете островите Търкс и Кейкос, опустошавайки Карибите и убивайки най-малко 14 души по пътя си, предават световните агенции.Бурните ветрове и суровите вълни удариха отвъдморските британски територии, които за първи път преживяват ураган пета категория. На архипелага живеят около 35 000 души.Покривите на къщи на островите са отнесени, улиците са наводнени, стълбове са съборени. Жителите на по-ниските райони са евакуирани и изпратени в приюти. Най-високата точка на островите е едва 50 метра.Разрушения и наводнения има в Република Хаити, която все още се възстановява от опустошителното земетресение през 2010 година.Евакуацията на щата Флорида продължава. Очаква се Ирма да достигне американските брегове в неделя.Поривите на вятър отслабнаха от 295 на 270 км/ч.Приблизително милион и 200 хиляди души бяха засегнати от \"Ирма\". Броят им може да нарасне на 26 милиона, прогнозира \"Червеният кръст\". Има опасения от бързо разпространение на зарази там, където питейната вода вече е негодна за пиене и няма достъп до медицински услуги. Това също е предпоставка за увеличение на жертвите.Накъде отива \"Ирма\"?Очаква се след Търкс и Кейкос ураганът да се придвижи към Бахамите, след което да удари Куба и да достигне САЩ.На фона на прогнозираните катастрофални последици петимата живи бивши президенти на САЩ се обединиха в инициатива за набиране на средства за възстановяване на щатите Тексас и Луизиана, които пострадаха от урагана Харви, и за Флорида, която се готви за Ирма.Зад инициативата стоят Барак Обама, Джордж Буш - син, Бил Клинтън, Джордж Буш - баща и Джими Картър.Специална сметка е отворена чрез фондацията на Президентската библиотека на Джордж Буш - баща за събиране и бързо разпределяне на даренията. Организаторите увериха, че дарените суми ще бъдат изцяло насочени за пострадалите от ураганите.", "date": "2017.09.08", "title": "Ирма помете два острова, убивайки 14 души"}
{"url": "https://offnews.bg/evropa/kati-piri-otgovori-na-dzhambazki-imame-200-oplakvania-na-izselnitci-o-664654.html", "text": "Холандският евродепутат Кати Пири отговори на писмото на българския си колега Ангел Джамбазки, който поиска от нея или да докаже обвиненията си, че митничарите на ГКПП \"Капитан Андреево\" масово си искат подкупи от турските гастарбайтери, или да се извини.В писмото си до българския евродепутат Пири заявява, че само през последните седмици е получила \"около 200 оплаквания от граждани на ЕС, които описаха това което са видели и преживели в България през лятото, пътувайки към и от Турция\".Ето и целия текст на писмото ѝ, разпространен от пресслужбата на ВМРО:", "date": "2017.09.08", "title": "Кати Пири отговори на Джамбазки: Имаме 200 оплаквания на изселници от митничарите ви"}
{"url": "https://offnews.bg/temida/proveriavat-prokuror-dali-ne-se-pravi-na-bolen-pred-sada-664660.html", "text": "Специализираната прокуратура разпореди спешна проверка на медицинската документация за здравословното състояние на прокурор Димитър Захариев. Причината е разследване на Нова тв, според което той се явява с патерици само за пред съда. Прокурорът отговаря пред съда по обвинения за принуда върху свидетел. Срещу държавното обвинение той натискал свидетел по , за да натопи бившия шеф на спецпрокуратурата Светлозар Костов.Повод за новата проверка са кадри на предаването „Разследване“, в които се установява, че обвиняемият прокурор, който е под домашен арест, вероятно е представил медицински документи с невярно съдържание.Специализираната прокуратура е изискала справка от 2 РУ МВР Плевен относно спазването на мярката за неотклонение „домашен арест“. Разпоредена е спешна проверка от Регионалните центрове по здравеопазване в Плевен и София на цялата медицинска документация, представена от обвиняемия Захариев пред прокуратурата и пред Специализирания наказателен съд. Проверката е възложена и с оглед данни за извършено документно престъпление.Назначена е петорна съдебно-медицинска експертиза за здравословното състояние на Димитър Захариев.От Нова телевизия са изискани записи от репортажа с оглед установяване на данни за отклоняване на Захариев от взетата му мярка за неотклонение и основания за внасяне на искане за изменение на мярката за неотклонение в „задържане под стража“.При установяване на нарушения на взетата от СпНС мярка за неотклонение „домашен арест“ от Димитър Захариев, Специализираната прокуратура ще поиска от съда вземане на най- тежката мярка за неотклонение “задържане под стража“.На 27 юли прокурорът се яви в специализирания съд с патерици и обясни, че имал спешна нужда от 6-месечно лечение в болница заради нова травма – спукал тазобедрена става, докато местел тенекии с мед вкъщи.На кадри от камера пред дома на Захариев се вижда, че патерици той не ползва нито веднъж за повече от месец преди да отпътува към съда.От края на юни, когато твърди, че спукал ставата, до сутринта на деня преди делото, той не спира да влиза и излиза на два крака. Патерица вади едва на 26 юли малко след като изпраща гостенка. Вади я втори път на същата вечер, когато слиза от колата свободно, отваря задната врата, оглежда се и започва да куца.На 27-и юли той се явява на делото с двете патерици. На прибиране в Плевен обаче Захариев енергично излиза и подрежда кофите за боклук пред вкъщи. Седмици наред след това той продължава да е подвижен на два крака.", "date": "2017.09.08", "title": "Проверяват прокурор дали не се прави на болен пред съда"}
{"url": "https://offnews.bg/obshtestvo/slanchevo-do-28-dnes-dazhd-i-zahlazhdane-idnata-sedmitca-664606.html", "text": "Нощта ще е ясна, а днешният ден - слънчев с временни увеличения на облачността, сочи прогнозата на Националния институт по метеорология и хидрология при БАН.Ще духа слаб юг-югоизточен вятър, а максималните температури ще бъдат между 27° и 32°. В София те няма да надвишат 28°.Над планините ще преобладава слънчево време. Ще духа слаб, по билата до умерен вятър от южната четвърт. Максимална температура на 1200 метра ще е около 23°, на 2000 метра – около 15°.По Черноморието ще е предимно слънчево, със слаб до умерен югоизточен вятър. Максималните температури ще бъдат между 26° и 29°, температурата на морската вода е 22°-24°. Вълнението на морето ще е около 2 бала.Уикендът ще започне дъждовно. Ще вали в събота, средната минимална температура за страната тогава ще е 15 градуса, а максималната - 29. Температурите ще се покачват и в първия работен ден от новата седмица ще достигнат 31 градуса, след което отново ни очакват дъжд и захлаждане.", "date": "2017.09.08", "title": "Слънчево, до 28° днес. Дъжд и захлаждане идната седмица"}
{"url": "https://offnews.bg/izvan-terena/ronaldo-puska-aftarshejv-za-40-leva-664658.html", "text": "Суперзвездата на Реал Мадрид Кристиано Роналдо продължава да се развива и извън терена, след като пусна собствен афтършейв CR7 на пазара.След двете победи на Португалия от световните квалификации срещу Фарьорските острови (5:1) и Унгария (1:0), нападателят намери време да се впусне в ново предизвикателство в бизнеса.\"Това е моето тайно оръжие. Започвам деня си с CR7 и той ми дава сили и увереност да изживея всеки ден на пълни обороти\", каза Роналдо по време на партито по случай откриването на новата модна марка. Цената на афтъшейва е 19 паунда.Португалецът събра погледите и повдигна настроението на гостите на купона, след като влезе в ролята на диджей. Името на 32-годишния футболист е сред най-продаваните във футбола, а той определено знае как да се възползва от това.В последните няколко години Роналдо умишлено се насочва към бизнеса извън терена, тъй като нападателят малко по малко наближава края на своята сензационна кариера.", "date": "2017.09.08", "title": "Роналдо пуска афтършейв за 40 лева"}
{"url": "https://offnews.bg/futbol/kristiano-ronaldo-si-ima-i-ekspert-po-sania-664637.html", "text": "Португалската мегазвезда на Реал Мадрид Кристиано Роналдо явно е решил още дълги години да не слиза от футболния небосклон. Португалецът е маниак на тема здравословен живот и тренировки.Той си има подръка дори и специалист, който се грижи за това как спи. Името му е Ник Литълхейлс, който говори за работата си с носителя на \"Златната топка\" пред \"Индипендънт\".\"Роналдо винаги се е интересувал от работата ми. Той печели много пари, но и инвестира непрекъснато в себе си. Не го интересуват странни диети, а само нещата, които биха работили при него\", разказва експертът по съня.По думите му Роналдо спи 5 пъти по 1,5 часа в поза ембрион, като всеки път му сменят чаршафите. Половин час преди нощното заспиване той не гледа телевизия или мобилния си телефон, за да може организмът му да се отпусне за сън. Добрият сън е важен за Роналдо, тъй като той се в останалото време.Това са универсални съвети, но не всеки има волята да ги спазва. Колко от нас заспиват с мобилен телефон до главата си?Роналдо не е единственият звезден клиент на експерта. Той работи също така с колоездачния Реал Мадрид - британския отбор Team Sky.Експертът дори посещава хотелите по маршрутите на трите големи колоездачни състезания в Европа, за да се убеди, че условията са подходящи за възстановяване на колоездачите. Съветът му е да се спи на матраци с минимум 10 см пяна.Експертът отрича клишето за осем часа нощен сън. Според него човек е най-непродуктивен между 13 и 15 часа и трябва да си вземе почивка в този отрязък от време. В южните страни наричат това сиеста.", "date": "2017.09.08", "title": "Кристиано Роналдо си има и експерт по съня"}
{"url": "https://offnews.bg/temida/antikoruptcionnite-zakonoproekti-zaobikaliat-reformata-v-prokuraturata-664661.html", "text": "Законопроектите и на ГЕРБ, и на БСП за създаването на нов антикорупционен орган, който да е безконтролен и с дублиращи функции, заобикалят основната тема - реформата на прокуратурата. Това становище изрази председателят на Върховния касационен съд (ВКС) Лозан Панов, който днес проведе среща с ръководството на парламентарната група на БСП.„Основният въпрос, който трябва да се постави е, че и сега има институции, които са компетентни за разследвания на корупционни действия, извършват аналитични функции и имат достатъчен експертен потенциал, но защо не го правят? С какво ще се промени всичко в страната на тема корупция със създаването на още един такъв орган?\", попита Панов.Според него няма пречка президентът да назначава шефа на новия антикорупционен орган. \"Той е равно отдалечен от всички власти и органът, който се опитва да бъде създаден ще разследва включително представители на парламента“, обясни Панов, цитиран от \"Фокус\".„Едно е отговорността да се поеме от един колективен орган, друго е да се поеме еднолично от някой, който ще носи отговорност и за това, което е предложил като назначение“, коментира още Панов. Според него погледнато отстрани темата кой ще назначава този орган и за БСП, и за ГЕРБ изглежда като борба за още един властови ресурс в държавата.„Същото е мнението ми спрямо законопроекта на ГЕРБ. Ако дебатът се води на тема кой ще назначава директора на тази служба, дали ще има разследващи или неразследващи функции, това е второстепенен дебат“, посочи председателят на ВКС. „За създаването на нова институция - никой не отговаря на въпроса колко ще струва това на данъкоплатеца“, каза още той.След срещата лидерът на БСП Корнелия Нинова каза, че с Панов били на едно мнение по отношение на назначаването на председателя на антикорупционния орган и за това той да има разследващи функции.„Оставаме на различни позиции по отношение на прокуратурата. Г-н Панов смята, че трябва да се направи по-комплексна реформа и тя да обхваща и промяна в прокуратурата, което минава през промяна на Конституцията“, обясни тя и допълни, че БСП не споделя това мнение.„Имаме политическо решение да не се отваря темата, да не се променя Конституцията“, заяви Корнелия Нинова.Тя смята, че предложенията на БСП не са насочени към дублиране, а напротив - дава нещо ново. Тя коментира критиката на Панов, че вливането на действащите към момента няколко институции в бъдещия антикорупционен орган, може да се окаже неефективно.„Тези органи досега се занимават със събиране на информация, но не правят разследване“, обясни тя. „Лозан Панов предложи да направим анализ защо сегашните органи, които имат отношение към корупцията, не работят. Представихме позицията си, че не всички трябва да бъдат поставяни под един знаменател, някои имат по-добри резултати, други - не“, обясни Корнелия Нинова.На въпрос как ще коментира определението на Лозан Панов, че създаването на антикорупционен орган изглежда като борба за власт между БСП и ГЕРБ тя посочи: „Съвсем директно и много искрено заявих, че не споделяме такова мнение. Той дори каза, че се прави заради предстоящия доклад“. „Ако управляващите искат преди доклада да демонстрират, че вършат нещо, то това не може да бъде аргумент за опозицията, аргументите ни са принципни“, каза още тя.", "date": "2017.09.08", "title": "Антикорупционните законопроекти заобикалят реформата в прокуратурата, смята Панов"}
{"url": "https://offnews.bg/sport/sportat-v-efir-na-8-septemvri-664638.html", "text": "Много емоции чакат феновете пред тв екрана днес. Безспорно с най-голям интерес се очаква сблъсъкът на \"Българска армия\" между лидера ЦСКА-София и Верея. Ще успеят ли \"червените\" да се откъснат пред Левски и Лудогорец? Отговорът ще научим след 20 часа.10,00 Тенис, турнир за жени в София БНТ HD (пряко)10,45 MotoGP, Гран при на Сан Марино (трен.) Mtel sport 1 (пряко)12,30 Голф Mtel sport 2 (пряко)14,35 \"Гуанчжоу Евъргранде\" - \"Чанчун\" Mtel sport 2 (пряко)15,00 MotoGP, Гран при на Сан Марино (трен.) Mtel sport 1 (пряко)15,15Колоездене, обиколка на Великобритания Eurosport 2 (пряко)15,45 Колоездене, обиколка на Испания Eurosport 1 (пряко)16,30 Голф Mtel sport 2 (пряко)17,30 \"Берое\" - \"Черно море\" \"Диема спорт\" (пряко)17,30 \"Амкар\" - ЦСКА (М) Mtel sport 1 (пряко)19,00 Тенис, US Open Eurosport 1 (пряко)20,00 ЦСКА - \"Верея\" \"Диема спорт\" (пряко)21,20 Колоездене, обиколка на България БНТ HD21,30 \"Хамбургер\" - \"Лайпциг\" Eurosport 2 (пряко)21.45 \"Мец\"-\"Пари СЖ\" \"Диема спорт\" 2 (пряко)21,45 \"Дарби К\" - \"Хъл\" \"Нова спорт\" (пряко)", "date": "2017.09.08", "title": "Спортът в ефир на 8 септември"}
{"url": "https://offnews.bg/politika/tcacheva-niama-chadar-nad-lazar-vlajkov-664642.html", "text": "Няма „чадър” над Лазар Влайков, с чието оръжие беше убит човек по време на детски рожден ден. ГЕРБ реагира веднага, като го е изключи от редиците си вчера и го посъветва да напусне общинския съвет на Септември, на който Влайков беше председател, заяви в сутрешния блок на бТВ правосъдният министър Цецка Цачева.Тя обаче не коментира предишните отстранявания на Влайков от ГЕРБ, тъй като нямала информация за тях и можела да говори само за този случай от последните дни.Няма как да знаем за всеки конкретен случай във всяко село, представя се свидетелство за съдимост, което е било чисто, посочи още Цачева.Върховенството на правото гарантира справедливост, а това означава и липса на страх у гражданите, каза още Цачева.Цачева обясни и че очаква през октомври, ноември и декември съдържателни дебати, така че в края на годината да бъде приет антикорупционният закон.По думите ѝ гражданите искат да няма „хранителна среда” за лица на висока публична позиция, които могат да придобият неправомерно имуществени или неимуществени блага, които не им се следват – това е смисълът на антикорупцията.", "date": "2017.09.08", "title": "Цачева: Няма чадър над Лазар Влайков"}
{"url": "https://offnews.bg/obshtestvo/otpadashtite-ot-uchilishte-vse-po-malko-v-es-vse-poveche-v-balgaria-664659.html", "text": "Преждевременно отпадащите от училище деца намаляват на ниво ЕС, но се увеличват в България, показват данни на Евростат, публикувани днес по повод Международния ден на грамотността. Страната ни все повече се отдалечава от целта на \"Европа 2020\" - 10% напуснали, преди да завършат през 2020 г.Средният им дял в Съюза е намалял от приблизително 19% през 2002 на 10.6% през последната измерена 2016 година. Страната ни е следвала тази тенденция до 2011 г., когато е отчетено и най-ниското ниво - 11.8%, след което нараства.Момичетата са по прилежни, средният процент на отпадналите в ЕС за 2016 г. е 9.2%, а при момчетата - 12.2%. Тук България, Румъния и Чехия са изключение.Най-ниският процент на отпаднали е в Хърватия, а най-високият - в Малта и Испания. При хърватите той е едва 2.8 (2016), в Литва е 4.8, Словения - 4.9. В Полша и Люсембург е съответно 5.2% и 5.5%.На противоположния край са Малта (19.6%), Испания (19.0%) и Румъния (18.5%). България и Италия заемат петото място с 13.8%. Зад този процент стоят повече от 200 хил. деца, които трябва, но не ходят на училище. Именно тях се опитва да върне Министерството на образованието с акциите, предприети от новия управленски екип на \"Дондуков\" 2А.", "date": "2017.09.08", "title": "Отпадащите от училище все по-малко в ЕС, все повече в България"}
{"url": "https://offnews.bg/ikonomika/zapochva-obshtestvenoto-obsazhdane-na-pette-varianta-za-sruma-eto-gi-664662.html", "text": "На 11 септември от 9 часа в спортна зала „Септември“ в Симитли и от 14 часа в залата на община Кресна е общественото обсъждане на Доклада за оценка на въздействието върху околната среда /ОВОС/ на инвестиционното предложение за обект: „Подобряване на трасето на лот 3.2 на АМ „Струма” Крупник - Кресна с дължина от 21 километра.Докладът е публикуван на интернет страницата на Агенция „Пътна инфраструктура“ на 28 юли 2017 г. в секция „Нормативна база“, подсекция „Документи“ - Докладът за ОВОС на инвестиционното предложение, заедно с всички негови приложения, в т. ч. Доклад за оценка на степента на въздействие, бяха обществено достъпни и на разположение на интересуващите и на хартиен носител всеки работен ден в сградите на Министерството на околната среда и водите, на АПИ, на РИОСВ-Благоевград, на Община Симитли и на Община Кресна.Вариантите на трасе, които се разглеждат за изграждането на най-сложния участък от АМ „Струма“ през Кресненското дефиле са следните:ИЗТОЧЕН ВАРИАНТ Г10.50Източният вариант разделя движението на две самостоятелни и раздалечени едно от друго пътни платна. В посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле.Платното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което интензивният тежкотоварен трафик ще бъде изведен извън града. Обходният път преминава през 4 тунела с дължина 1266 м, 1 виадукт - 316 м, 2 моста с дължина 691 м, 7 надлези и подлези с дължина 206 м, както и подпорни и укрепителни стени - 245 м.Платното от Кулата за София е по нов терен на изток от Кресненското дефиле. Започва на 100 м след пресичането с жп линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите „Ораново“ и „Дълга Махала“ на гр. Симитли. След това трасето пресича път II-19 Симитли - Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето - Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит.В платното за София е предвидено изграждането на 18 виадукта с обща дължина 5087 м, 5 тунела с обща дължина 4 200 м, 1 мост - 96 м, 11 надлези и подлези, подпорни и укрепителни стени.При Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна.Две големи площадки за търговия и отдих е предвидено да има на отсечката. Едната площадка е на обходния път на Кресна в посока Кулата и е с площ 17 декара. Другата е по новото трасе, което ще се изгражда и е на 2 километра след пътен възел „Кресна“, пътувайки за София. Тя е 19 декара. И двете площадки ще имат директна връзка с град Кресна. Те ще бъдат с електричество, водопроводна и канализациона мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента.Приблизителната дължина на трасето е 24 км.„ДЪЛЪГ ТУНЕЛЕН ВАРИАНТ“, ТУНЕЛ „КРЕСНА“Началото на участъка е при пътен възел „Крупник“. Преминава през река Струма и река Резена, като между двете реки е разположен съществуващия пътен възел за Крупник и Черниче. Преди портала на тунела трасето пресича последователно река Струма и ж. п. линията София - Кулата. След изхода на тунела магистралата пресича съществуващ третокласен път и р. Струма с мостово съоръжение. Непосредствено след това е предвидено изграждането на пътен възел „Кресна“.Тунел „Кресна“ е с дължина 15,4 км. Той е с две тръби и с възможност за евакуация във втората тръба през напречни връзки. Дължината на цялото трасе на автомагистралата в този участък, включващо пътна и тунелна част, е около 21 км. Предвидено е освен изграждането на тунел „Кресна“ и изграждането на подпорни и укрепителни стени, 3 подлеза, 6 моста, две площадки за отдих и един пътен възел.Предвидено е тунел „Кресна“ да се изгражда по класически тунелен метод с пробивно-взривни работи и стоманобетонова облицовка. Участъците при порталите на тунела ще бъдат изпълнени по открит способ.ИЗТОЧЕН ВАРИАНТ Г20, ИЗВЪН КРЕСНЕНСКОТО ДЕФИЛЕТози вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава.Трасето започва около 100 м след пресичане с жп линията за мина Ораново, ляво от съществуващия път Е-79 и се развива успоредно на него, след което тръгва на югоизток, успоредно на река Градевска, между кварталите Ораново и Дълга махала на град Симитли. Пресича път II-19 Симитли – Гоце Делчев на две нива, където е предвидено изграждането на пътен възел за връзка на автомагистралата с град Банско и обратно. След пресичане на II-19 трасето навлиза в ската и се преминава през тунел с дължина 350 м, а след това е по виадукт дълъг 200 м.Надлъжните наклони в пътния възел, тунела и виадукта са 4%, след което наклонът е 5% и е предвидена трета лента за спускащите се в посока София, а също така и аварийни изходи. След това трасето поема в югоизточна посока, обхожда с. Полето и пресича пътя Полето – Брежани и р. Резена. След това отново се преминава през тунел с дължина 1 130 м.По-нататък трасето върви на юг, западно от с. Ракитна и успоредно на пътя Ракитна – Мечкул, след това го пресича и преминава западно от с. Мечкул. Продължавайки на юг и източно от с. Стара Кресна пресича пътя Стара Кресна – Ощава и преминава в тунел. Трасето продължава в южна посока, след което поема в югозападна посока близо около съществуващия път за с. Влахи.На местата, където пътното трасе преминава в тунел, за всяко платно е предвидена отделна тръба, което от своя страна налага раздалечаването им едно от друго, с цел осигуряване на необходимото разстояние между тръбите. Пред порталите са проектирани площадки, които са за обслужващата инфраструктура.Поради по-високите надлъжни наклони, които се намират в началото и края на трасето, с цел подобряване на пропускателната способност и осигуряване на безопасността, е предвидена трета лента за бавно движещи се превозни средства в двете посоки.В този вариант е предвидено изграждането на 5 тунела с обща дължина 4 200 м, 18 виадукта с дължина 5087 м, един мост с дължина 96 м, подлези и надлези, както и подпорни и укрепителни стени. При пресичане на съществуващите напречни пътища са предвидени пътни възли, осигуряващи всички посоки на движението.ВАРИАНТ Г20 – СИНТози вариант се развива през Кресненското дефиле, при максимално използване на трасето на съществуващият път I-1 (Е79). Двете платна на автомагистралата са разработени така, че последователно се раздалечават и доближават едно спрямо друго в ситуационно и нивелетно отношение. Проектното трасе започва южно от пътен възел „Крупник” при км 376+000. В Кресненското дефиле едното платно в основната си част следва съществуващия път Е-79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при пътен възел „Кресна”.Лявото платно на участъка е в началото на Кресненското дефиле - при км 376+000, след пътен възел „Крупник”. Трасето на лявото платно в основната си част следва съществуващия път, като ползва съществуващите мостове над р. Струма, надлеза при и ж.п. линията и тунела. На местата, където трасето напуска съществуващия път Е79, са предвидени нови мостове и тунели.Дясното платно се развива вдясно от съществуващия път и е изцяло по нов терен. Следва ситуационно лявото, а в отделни случаи се отдалечава от него. В нивелетно отношение често е на второ, по-високо ниво от лявото, в изкоп или в тунел. Към края двете платна отново са успоредни едно на друго и се развиват заедно до края на участъка, като се раздалечават само при тунелните съоръжения.Участъкът завършва на около 2,5 км преди гр. Кресна, като се напуска съществуващия път по левия бряг на р. Струма. Трасето преминава над реката няколко пъти, пресича и съществуващия път I-1 и ж. п. линията София – Кулата. Към края на отсечката се предвижда нов тунел, мост над р. Влахинска и обход от североизток и изток на гр. Кресна.Предвидено е изграждането на общо 3 пътни възела - при Крупник, Ощава и Кресна, както и две площадки за отдих. По този вариант на трасе е необходимо да се изградят 13 виадукта с обща дължина 3 075 м, 23 тунела с дължина 7 345 м, 5 моста, надлези и подлези, подпорни и укрепителни стени. Ще се извършат реконструкции на 4 съществуващи виадукта, 2 съществуващи тунела и един мост.Приблизителната дължина на трасето е 21 км.ВАРИАНТ Г20 – ЧЕРВЕНТози вариант в по-голямата си част също преминава през Кресненското дефиле. Проектното трасе започва южно от пътен възел „Крупник”. В Кресненското дефиле едното платно следва в основната си част съществуващия път Е79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при п. в. „Кресна”. Приблизителната дължина на трасето е около 21 км.Началото на лявото платно на участъка е при км 376+000 - в началото на Кресненското дефиле. Първоначално лявото платно следва нивото на съществуващия път, като се ползват съществуващите мостове на р. Резена и р. Струма и преминава над ж. п. линията София – Кулата.Предвижда се изграждането на нов мост над р. Струма, нов тунел успореден на ж. п. тунела и още един нов мост над р. Струма, след което се включва в съществуващия път, като се ползват съществуващите два моста и тунел.Предвидени са подходи към местата, които са за каяк и рафтинг. След това лявото платно следва съществуващия път. Ползва съществуващият тунел с дължина 340 м и преминава край „Кресненско ханче”.Дясното платно се развива изцяло по нов терен, вдясно от съществуващия път, като следва ситуационно лявото. Предвидени са нови мостове над р. Резена, р. Струма и ж. п. линията София – Кулата.Най-характерното при този вариант е решението за разполагане на двете платна едно над друго на голяма дължина. Целта е незасягане на картираните граници на резерват „Тисата“.За безконфликтно пресичане са предвидени три пътни възела - п. в. „Крупник”, п. в. „Ощава” и п. в. „Кресна”.При изпълнението на вариант Г20 е предвидено да се изградят 4 виадукта с обща дължина 1 165 м, 12 броя тунела с дължина 2 892 м, 14 моста и 12 надлези и подлези. Ще се реконструират подпорни и укрепителни стени, както и два съществуващи тунела и 4 съществуващи моста.Приблизителната дължина на трасето е 21 км.", "date": "2017.09.08", "title": "Започва общественото обсъждане на петте варианта за Срума. Ето ги"}
{"url": "https://offnews.bg/kultura/zahari-baharov-dimitar-rachkov-i-gero-v-novia-balgarski-film-vazvishe-664653.html", "text": "Съвсем скоро по кината ще се завърти един от най-дългоочакваните български филми - \"Възвишение\". Два месеца по-рано екипът на лентата представи и официалния трейлър.В него виждаме любими български актьори - Александър Алексиев, Стоян Дойчев, Филип Аврамов, Юлиан Вергов, Захари Бахаров, Димитър Рачков, Герасим Геаргиев-Геро и Малин Кръстев.Те влизат в образите на героите от романа на Милен Русков \"Възвишение\", който спечели Наградата за литература на Европейския съюз през 2014 г. и стана едно от най-търсените литературни заглавия у нас.Историята на филма лъкатуши между исторически факти и художествена измислица. Тя разказва за събитията около Димитър Общи и обира на Арабаконак през 1872 г.Сподвижниците на Димитър Общи Гичо (Александър Алексиев) и Асенчо (Стоян Дойчев) получават задачата да предадат писмо на Васил Левски, но това се оказва едно доста голямо приключение, изпълнено с предателства и интриги. Филмът си е поставил за цел да покаже периода преди Освобождението през погледа на революционерите. Образът им е свален от пиадестала, на който ги е поставила историята. Показан е трудният път в разбирането на другия, предателството, ежедневните престъпления в името на оцеляването - все неща, за които не си даваме сметка, четейки страниците на историческите учебници.Засегната е и темата за образованието, необходимо условие за свободолюбивото мислене, а сцените са подплатени и с доза хумор, който дава заявка да е съобразен с драматизма на събитията. Режисьор на \"Възвишение\" е Виктор Божинов. Неговото име ни е познато от нашумелите български сериали \"Под прикритие\", \"Стъклен дом\" и \"Връзки\", а кариерата му е преминала в работа за гиганти като \"Сони Пикчърс\", \"Уорнър\" и \"Фокс\".Сценаристи освен Божинов са Нели Димитрова, работила по хита \"Love.net\", и самият Милен Русков, който пише диалозите на филма.", "date": "2017.09.08", "title": "Захари Бахаров, Димитър Рачков и Геро в новия български филм Възвишение (трейлър)"}
{"url": "https://offnews.bg/temida/na-poligon-ot-vremeto-na-stalin-vmz-izpitva-natovski-orazhia-664664.html", "text": "Прокуратурата е образувала досъдебно производство за пожара край Сопот, който в края на август опустоши лозови насаждения. Според обясненията на местни жители, собственици на земеделската земя и без да е отречено до момента от МВР и прокуратурата, причинителят на пожара е полигонът в Анево, където по това време са се провеждали изпитания на боеприпаси.От самия полигон не отричат, че същия ден след изпитанията на територията му е възникнал пожар. От там обаче отричат стихията да се е разпростряла от полигона към лозовите насаждения. Очевидци обаче разказват, че пожарни екипи са гасили огъня на територията на полигона.Прокуратурата прави трети оглед, като се очаква да бъдат привлечени експерти и пожарникари, които не са от региона, за да бъде извършена безпристрастна експертиза. В същото време се очаква да бъдат предоставени кадри от делтапланеристи, които във фаталния ден са успели да заснемат пожара, в който бяха засегнати над 3000 дка лозови масиви, а над 1600 бяха напълно изгорели.Стопаните в района споделиха, че са предвидили по близо между 1.5 - 2 тона добив от декар и за гроздобера от септември до началото на ноември близо 300 души ще останат без работа.Собствениците на лозови масиви имат намерение да излязат на протест на 20 септември, като блокират Подбалканския път. В същото време се подготвя и колективен иск, както и няколко отделни иска срещу полигона на ВМЗ Сопот, откъдето се счита, че е тръгнал пожара. По информация на OFFNews се очаква да бъде стартирана и процедура по обезпечение на бъдещ иск, което пък може да доведе и до запор на активи на завода.Според прогнозата за времето за 28 август е имало висока опасност от пожари. Вятърът е бил с посока север – северозапад, тоест от полигона към лозята. Именно такава е и посоката на пожара, изпепелил лозята - север-юг. За същия ден е бил обявен и червен код за високи температури, а силата на вятъра е била между 12 и 17 м/с. Според противопожарните норми при такава скорост на вятъра не трябва да се пали огън или да се правят изпитания на боеприпаси със запалително действие.Очаква френската фирма Мерсие, която е световен лидер в засаждането и менажирането на лозя да изпрати собствен екип на място, който да извърши оглед и да излезе със собствена експертиза. За момента е ясно, че земята ще трябва да се рекултивира. Все още не е ясно какви боеприпаси са използвани и какви са химическите поражения за почвата след пожара.Очевидно обаче щетите са сериозни – температурата, която се е развила при пожара, е била огромна, тъй като фургоните на пазачите са се стопили. В момента останалите метални части, по които има странен нагар, се пращат в изследване в лаборатория на БАН.Неофициално пред хора от района пожарникари са споделили, че пламците са прехвърляли оградата и Подбалкански път и са обгаряли короните на дърветата. Те твърдят, че Анево и Сопот са се отървали на косъм от пожар, тъй като той е овладян едва на стотина метра от селата Московец и Анево.Експерт от оръжейната промишленост коментира пред OFFNews, че най-важно е бързо да се изискат и да се видят всички документи, свързани с изпитанията на полигона, за да се види каква е противопожарната и технологичната дисциплина. Според изискванията преди всяко изпитание трябва да се направи предварителен проект задание за изпитанието. Следват поредица от документи, сред които е и заповед на директора на ВМЗ, а също и протокол за проведените изпитания. Към момента не е ясно дали всички тези документи са налични и дали с изискани от Министерството на икономиката, което е принципал на завода, прокуратурата и службата към МВР, която контролира използването на боеприпаси.Само за последната година на полигона край с. Анево е имало 4 пожара.Полигонът е построен през 1954 година като балистично-изпитателна лаборатория. Това вероятно е единственият в Европа открит полигон за изпитание на боеприпаси, който е строен по остарели стандарти и в близост до населени места.На него през юни 2015 година при изпитание на оръжие загина американски военнослужещ.", "date": "2017.09.08", "title": "На полигон от времето на Сталин ВМЗ изпитва натовски оръжия"}
