{"url": "https://offnews.bg/zdrave/lekarskiat-saiuz-obiavi-predlagania-zdraven-model-ot-ananiev-za-absoli-711302.html", "text": "Националният съвет на БЛС обяви предложената от здравния министър Кирил Ананиев концепция за Нов здравен модел за абсолютно неприемлива за съсловието и вредна за обществото. Председателите на всички 28 РЛК на БЛС изказаха категоричната си подкрепа за становището на УС на БЛС, публикувано на сайта на съсловната организация на 18 юли т.г.През юли т. г. министърът на здравеопазването Кирил Ананиев представи концепция за Нов здравен модел, предвиждащ частни застрахователни фондове да се конкурират със здравната каса за основния пакет на лечение, който се покрива от задължителната здравноосигурителна вноска, която е в размер на 8%. Увеличение не се предвижда.Предлага се всеки човек да може да избира къде да отиват тези 8 % - в Касата или в частен фонд. Ако даден пациент не е направил избор, то той или ще остава в НЗОК или ще бъде разпределен в някой от здравните фондове. Условието, за да бъде лицензиран даден фонд, е той да набере минимум 500 хил. осигурени лица.В своето становище БЛС приветства опитите за реформа от страна на здравното министерство, макар и закъснели. Според гилдията обаче в концепцията, представена от министъра на здравеопазването, липсват реални разчети, прогнози, оценка на риска, оценка на въздействието.БЛС е силно обезпокоен от предложената концепция за Нов здравен модел, поради следните причини:1. Концепцията, представена от здравния министър, предвижда да се оперира със същите средства, с които разполага в момента системата у нас, предлагайки обаче те да се разпределят между няколко платци.БЛС очакваше концепцията на здравното ведомство да надгради съществуващия модел, създавайки условия за реална конкуренция.2. Недопустимо е правото на пациента да избира кой да го лекува да бъде изместено от избора кой да финансира лечението му.Неоспоримо предимство на здравната система у нас е бързият и лесен достъп на пациентите до здравни грижи – предимство, което предложената концепция отнема безалтернативно.3. БЛС категорично се противопоставя на опитите съсловната организация да бъде извадена от процесите на формиране и договаряне на здравни политики у нас.4. БЛС е категоричен, че ако предложената концепция влезе в сила, основният пакет от медицински дейности трябва да бъде придружен с рамково договаряне за основни минимални цени, които трябва да бъдат гарантирани на доставчиците на медицински услуги.Съсловната организация остро възразява срещу идеята отделни лекари – общопрактикуващи, лекари от специализираната медицинска помощ и отделни болници да се договарят самостоятелно с много по-мощни от тях структури, каквито са застрахователните фондове.5. Предлаганата концепция на Нов модел на здравеопазване няма да реши основните проблеми свързани с кадровия дефицит и неравномерното разпределение на здравни услуги в страната, които категорично са приоритет на държавата.6. В предложението на МЗ отново не се обръща внимание и не се предлага решение на проблема с големия брой неосигурени пациенти. БЛС смята, че демонополизация на НЗОК чрез разпределяне на равни вноски от обществения ресурс между отделните платци за всеки записан здравноосигурен гражданин, без прилагане на механизъм за изравняване на риска, няма да създаде равнопоставеност и конкуренция, а ще доведе до нови дисбаланси в системата.БЛС предлага преди всякакви опити за промяна в модела на здравното осигуряване да бъде направено следното:1. Въвеждане на Национална здравна информационна система, въвеждане на действащо електронно досие на пациента.2. Реално остойностяване на всички медицински дейности, остойностяване на лекарския и на специалистите по здравни грижи труд.3. Дефиниране на основен пакет от медицински дейности, който е възможно реално да бъде финансиран и обезпечен от здравна вноска в размер на 8%.4. Надграждане на задължителното осигуряване, гарантиращо основния пакет с дефиниране на дейности в допълнителен, които да бъдат заплащани от доброволни фондове и застрахователи.Според БЛС е недопустимо е да се говори за качество на медицинските услуги без да се повишават цените, без да се увеличава вноската, без да се свива основният пакет, без да се заплаща цялата извършена вече дейност и всичко това да бъде за сметка на лекарите и специалистите по здравни грижи. ", "date": "2019.09.16", "title": "Лекарският съюз обяви предлагания здравен модел от Ананиев за абсолютно неприемлив"}
{"url": "https://offnews.bg/medii/ne-pozhaliha-i-sancho-mahnaha-go-ot-efira-na-bnt-1-711305.html", "text": "Емблематичната за десетки поколения рубрика \"Лека нощ, деца!\" е свалена от ефира на БНТ 1, става ясно от седмичната програма на медията.Сънчо е \"преместен\" в далеч по-малко гледания канал БНТ 2.Първото издание на \"Лека нощ, деца!\" е на 5 март 1960 г. Милиони български деца са заспивали със Сънчо в 19.50 ч. През 2003 г. рубриката беше свалена от програмата, но година по-късно отново беше върната в ефира на Канал 1.Любопитна подробност е, че за хиляди румънци единствената фраза, която знаят на български език, е \"Лека нощ, деца!\". По времето на Чаушеску румънската телевизия няма толкова интересна рубрика за най-младите зрители и те заспиват с българския Сънчо.БНТ вече няма PR отдел, даже и e-mail за връзка с медиите, на който да попитаме защо Сънчо е свален от ефира на БНТ 1. Все пак очакваме официална позиция на ръководството на държавната телевизия.", "date": "2019.09.16", "title": "Не пожалиха и Сънчо - махнаха го от ефира на БНТ 1"}
{"url": "https://offnews.bg/futbol/mesi-popadna-v-grupata-na-barsa-za-gostuvaneto-na-dortmund-711307.html", "text": "Капитанът на Барселона Лионел Меси попадна в състава за визитата на Борусия Дортмунд в първи мач от група F на Шампионската лига във вторник вечер.Аржентинският нападател е извън игра, след като получи травма на прасеца в предсезонната подготовка на каталунците, но наставникът на тима Ернесто Валверде го включи в групата за пътуването до Германия в понеделник.Меси тренира в неделя и понеделник, след като пропусна първите три мача от новия сезон в Ла Лига.16-годишният офанзивен футболист Ансу Фати също попадна в състава и може да дебютира за „блаугранас“ в Шампионската лига след два гола в три мача за клуба в първенството.В другия мач от група F Интер приема у дома Славия Прага от 19:55 часа българско време.", "date": "2019.09.16", "title": "Меси попадна в групата на Барса за гостуването на Дортмунд"}
{"url": "https://offnews.bg/futbol/v-ludogoretc-slagat-kostiumi-za-liga-evropa-711303.html", "text": "Футболистите на Лудогорец участваха в специална фотосесия на известна българска модна къща. Марселиньо и компания позираха за снимки пред фотографите на агенцията в неделя сутринта на клубната база.Мъжките тоалети са в тъмносин цвят с клубното лого. Вратовръзките също са в тъмносиньо с емблемата на Лудогорец.Футболисти и треньори ще се появят в новите си официални тоалети за предстоящите мачове в груповата фаза на Лига Европа. Първият мач на разградчани е в четвъртък, 19 септември, когато приемат ЦСКА Москва.Срещата ще ръководи босненския рефер Ирфан Пелито, негови помощници ще бъдат сънародниците му Сенад Ибришимбегович и Давор Бельо, а четвърти съдия е Адмир Шехович.Бившият топрефер от Люксембург Ален Амер ще бъде съдийски наблюдател на мача, а Романо Клаведечер от Швейцария е делегат на УЕФА.35-годишният Пелито е международен рефер от 4 години и веднъж е ръководил мач на български отбор. Това е младежката квалификация до 21 години на нашия отбор с Франция, която се игра през есента на 2018-а година в Стара Загора и завърши 0:1.Арбитърът от Босна и Херцеговина свири през лятото финала на Европейското първенство за юноши до 19 години, в който играха талантите на Испания и Португалия.", "date": "2019.09.16", "title": "В Лудогорец слагат костюми за Лига Европа"}
{"url": "https://offnews.bg/zdrave-i-krasota/greshkite-koito-uskoriavat-stareeneto-na-litceto-711293.html", "text": "Грижите за лицето са приоритет на всяка жена, ангажирана с външния си вид. Понякога обаче допускаме грешки, които водят до бързото й състаряване. Кои са тези грешки обяснява публикация в специализираното женско списание Women's Health.Грешка №1: Ежедневно използваме скрабСкрабът е много ефективен при проблеми с кожата и има запазено място в грижите за нея. Твърде честото му използване (повече от веднъж на две седмици) обаче ускорява стареенето й. При избора скраб винаги трябва да се съобразим с типа кожа, за да не й навредим.Грешка №2: Не отмиваме тоалетното мляко или мицеларната водаТези козметични средства служат за почистване на грима, но малко от нас знаят, че трябва да се отмиват с вода. В противен случай по повърхността на кожата ще останат активни вещества, които могат да предизвикат контактен дерматит.Грешка №3: Не използваме тоникТоникът е много важен след измиване. Той придават гладкост на кожата, стимулира подмладяването й, улеснява миграцията на клетките, което подобрява регенеративната им функция.Грешка №4: Рядко сменяме калъфките на възглавницитеЛицето е в тесен контакт със спалното бельо минимум 8 часа в денонощие. Кожата изработва себум (секрет, отделян от мастните жлези) дори през нощта, затова е препоръчително калъфките да се сменят на 4 дни.Грешка №5: Използваме неподходящ тонален кремИзборът на правилен тонален крем е истинско предизвикателство. Това може да бъде грешка, която да доведе до мигновено състаряване на кожата. Неподходящият оттенък може да придаде на лицето уморен, повехнал вид.Грешка №6: Не почистваме четките за нанасяне на гримЧетките и тампоните съдържат себум от кожата и домашен прах. Ако не ги почистваме или го правим крайно рядко, неизбежно ще възникнат проблеми с кожата - възпаления и инфекции, които ще я състарят значително по-бързо.", "date": "2019.09.16", "title": "Грешките, които ускоряват стареенето на лицето"}
{"url": "https://offnews.bg/gimnastika/sled-parvia-den-na-svetovnoto-boriana-e-treta-v-mnogoboia-chetvarti-711312.html", "text": "Грациите ни издържаха на напрежението в първия квалификационен ден на Световното първенство по художествена гимнастика в Баку, Азербайджан. С оценка от 21.600 на обръч Боряна Калейн към момента заема 3-та позиция в квалификациите на обръч и 3-то място в многобоя.Другата ни гимнастичка Катрин Тасева получи 20.400 за съчетанието си с обръч. Към този момент тази оценка я поставя на 7-мо място в квалификацията на уреда и на 14-то в многобоя. След първия ден в отборното класиране грациите ни са на 4-то място със сбор от 42.000 точки. Лидери в отборното временно класиране са Русия (47.050), следвани от Израел (42.500) и Италия (42.250).Днес момичетата ни играха в третата подред група, като първа от двете бе Боряна. Тя показа изключително концентрирана и силна игра до края на съчетанието си. Личеше си, че премисля всяко свое действие, което й помогна да издържи на напрежението до финалната поза. Така тя получи оценка от 21.600, като събра 13,3 за трудност (елементи с тяло, ритмични стъпки, трудност с уред) и 8,3 за изпълнение (тук се следи за правилната работа на тялото и тази с уреда, както и да присъствието на гимнастичката на терена и за самата и постановка).Изглежда Катрин Тасева започна малко по-неуверено, но успя да издържи докрай и не допусна груби грешки, което е много важно на форум като този. Тя също бе внимателна и концентрирана. Все пак имаше няколко неточности, които може би се отразиха на оценката й. За съчетанието си с обръч Тасева получи 20.400, като събра 12.400 за трудност и 7,9 за изпълнение.Изключително силна игра днес показаха гимнастичките на Русия, Украйна, САЩ, Италия, Израел, Япония и Беларус, а всяка грешка костваше много на гимнастичките.В квалификациите на топка Влада Николченко и Кристина Погранична от Украйна стартираха силно състезанието с две безгрешни съчетания, за които получиха съответно 21.400 и 20.050. Общият им сбор е 41.450, което ги нарежда на 6-то място във временното отборно класиране.Представителките на Беларус Алина Гарнаско и Екатерина Галкина показаха двете си композиции на топка. Те бяха в първия поток, което също може би е повлияло на оценките им. За своето съчетание Гарнаско събра 19.600, а Галкина 20.600. Отборът на Беларус към момента е на 8-ма позиция със сбор от 40.200.Много силна игра и на двете фаворитки на Италия - Милена Балдасари и Александра Аджуржукулезе, които също показаха две безгрешни композиции на топка. Техните съчетания наистина се отличават. Те получиха 21.300 за топката на Балдасари и 20.950 за тази на Аджуржукулезе. В отборното класиране италианките заемат 3-то място със сбор от 42.250.Топки играха и израелките, които имаха шанс за по-добър общ сбор. Там Никол Зеликман изигра без грешка топката си и получи 21.250. Фаворитката в тима на Израел Линой Ашрам допусна грешка в началото, която се отрази на оценката й. Въпреки, че изигра всичко друго безупречно, тя също получи 21.250. Така към момента тимът на Израел се нарежда на второ място в отборното временно класиране със сбор от 42.500.В надпреварата с обръч безгрешни бяха двете рускини Дина Аверина и присъединилата се седмица преди шампионата Екатерина Селезньова. За обръча си Аверина получи 23.650, а Селезньова 23.400. Оценките им мигновено ги изстреляха на челната позиция и във временното отборно класиране, където със сбор от 47.050 рускините заемат първото място.В квалификацията на обръч изпъкнаха и американките. Евита Грискенас с безгрешна игра събра 21.000, а Лаура Зенг получи 20.700. Общият им сбор от 41.700 ги нарежда на 5-то място във временното отборно класиране.Японките също издържаха на напрежението. В квалификацията на обръч Кахо Минахава получи 20.950, а съотборничката й Чисаки Оива събра 20.100. Японките се нареждат на 7-ма позиция със сбор от 41.050.Класирането в многобоя се оглавява от рускинята Дина Аверина, следвана от съотборничката й Екатерина Селезньова. Трета е грацията ни Боряна Калейн.Надпреварата обаче тепърва започва, тъй като утре гимнастичките разменят своите уреди и тези, които днес са играли с обръч, ще излязат с топка. Това означава, че е рано да се каже какво ще бъде крайното класиране, а борбата ще бъде жестока.Утре България ще бъде представена отново от Боряна Калейн и Катрин Тасева, които ще изпълнят съчетанията си с топка в първа група в 9:00ч. българско време.", "date": "2019.09.16", "title": "След първия ден на Световното: Боряна е трета в многобоя, четвърти сме отборно"}
{"url": "https://offnews.bg/zimni/biorndalen-se-hvana-za-glavata-v-kitaj-711308.html", "text": "Легендата на биатлона Оле Ейнар Бьорндален се хвана за главата още в първата седмица на работата си като треньор на националния отбор на Китай.Той и съпругата му Дария Домрачова бяха наети да подготвят китайците за домакинската олимпиада в Пекин през 2022 година. Първите впечатления на осемкратния олимпийски шампион обаче са, че го чака страшно много работа, която ще започне почти от нулата.\"Към днешна дата китайския национален отбор няма нищо. Нито ски, нито щеки, нито технически персонал. На практика от месец събираме екип, но започнахме късно, тъй като сезонът започва след месец, а добрите специалисти са вече ангажирани.В Норвегия има много добри специалисти, но са заети и ще търсим хора извън Норвегия. Хората зад кадър в биатлона са много важни. Разликата с добър екип е като да караш Ферари и Фиаг.Има проблем и с общуването със спортистите. Всичко се предава чрез преводач, а има нюанси, които е трудно да се предадат. Аз знаех, че няма да е лесно, но няма невъзможни неща\", коментира Бьорндален.", "date": "2019.09.16", "title": "Бьорндален се хвана за главата в Китай"}
{"url": "https://offnews.bg/futbol/frenski-miliarder-kupuva-milan-711306.html", "text": "Френският милиардер Анси Бернар Арно, може да закупи контролния пакет акции на италианския гранд Милан, съобщи италианското издание \"Ilmessaggero\".Той е готов да плати 1 милиард евро. Според информацията евентуална сделка преговори за сделка ще започнат през 2020 година.Президентът на компанията Луи Витон е трети в списъка на най-богатите хора в света. Неговото състояние се оценява на 94,6 милиарда долара.Toй ycпявa дa cтигнe дoтyĸ блaгoдapeниe нa пpoизвoдитeл нoмep 1 нa лyĸcoзни cтoĸи в cвeтa - гигaнтът LVМН, в ĸoйтo влизaт лъcĸaви мapĸи, ĸaтo Luіѕ Vuіttоn, Dоm Реrіgnоn, ТАG Неuеr и oщe мнoгo дpyги. Πo бoгaтcвo Apнo ce нapeждa caмo cлeд Джeф Бeзoc, Бил Гeйтc и Уopън Бъфeт.70-гoдишният фpaнцyзин cтaвa пpeдceдaтeл и глaвeн изпълнитeлeн диpeĸтop нa LVМН пpeз 1989 гoдинa. Toй yпpaвлявa 96,5% oт Сhrіѕtіаn Dіоr, ĸoятo oт cвoя cтpaнa ĸoнтpoлиpa 41% oт гигaнтa.", "date": "2019.09.16", "title": "Френски милиардер купува Милан"}
{"url": "https://offnews.bg/politika/ivan-kostov-shpionskiat-skandal-triabvashe-da-tushira-blizostta-na-na-711316.html", "text": "„Това, което се случи, преди 5 години сме го описали в един доклад от април 2015 г. Дадохме го на службите, но тогава не последва нищо. Българската прокуратура трябваше да покаже, че не е толкова близка с руската. Това мотивира прокуратурата да действа много късно“, заяви Иван Костов пред бТВ.Той посочи, че всички активи на КТБ са отишли в руски ръце, но не в кръга около споменавания заради шпионския скандал у нас Константин Малофеев, а в групата на ВТБ – Външно-търговската банка на Русия.Костов уточни, че това, което преди сме свързвали с КТБ, днес може да се проследи до „Виваком“.Според него обвинението за престъпление против републиката срещу председателя на движението „Русофили“ и забраната, наложена на генерал Леонид Решетников и Константин Малофеев да влизат в България, няма да доведат до ескалация по оста София – Москва.„Това, което се вижда, е че нито Малофеев, нито Решетников в момента заемат важни позиции в Кремъл и не са близо до центровете на властта в Русия. Никой няма да пролее сълза за тях в Москва“, коментира Иван Костов.Той каза, че Малофеев действително е искал да овладее „Виваком“ и други активи на КТБ, но „ако лявата ръка е искала това да стане, дясната е искала друго“. Костов отбеляза, че бизнесменът се е опитвал да влияе и на процесите в Донбас, Република Сръбска и Черна гора, но навсякъде се е провалил.„Решетников се самолансира като важен човек в България, без да има политическа тежест“, допълни бившият премиер. Той подчерта, че службите са тези, които трябва да отговорят на въпроса дали групата около ВТБ е опасна с влиянието си за България.", "date": "2019.09.16", "title": "Иван Костов: Шпионският скандал трябваше да тушира близостта на нашата прокуратура с руската"}
{"url": "https://offnews.bg/medii/tetc-at-na-kovachki-potreseni-sme-ot-medijnata-ataka-i-ot-hora-sas-sp-711311.html", "text": "Режимът на работа на инсталациите минава през тежка и дълга процедура, включваща институции като общини, РИОСВ, МОСВ и ИАОС. На площадката на дружеството функционират пречиствателни съоръжения за емисиите в атмосферата, които се считат за най-добри налични техники в ЕС.Това е подчертано в писмото на ТЕЦ \"Бобов дол\" до редакцията на OFFNews, подписано от инж.Емил Христов и то представлява официална позиция на централата на Ковачки. Публикуваме го без редакторска намеса:\"По повод скорошните медийни атаки, твърдения на “експерти” и изразени мнения на неправителствени организации, финансиращи се по съмнителен и непрозрачен начин, професионалистите от ТЕЦ “Бобов Дол” изразяват следната позиция:Потресени сме от тенденциозните публикации на определени медии и от начина, по който те смятат, че се прави журналистика. Когато бъдем потърсени от тях, ние сме открити и отговаряме на въпросите, които ни се задават. Ненормално и неморално е думите да ни се изопачават и поднасят в друг смисъл и контекст, доукрасени с лъжливи, подвеждащи и неточни факти.Относно т.нар. експерти и представители от неправителствителствени организации със спорна експертиза, които се крият зад каузата „за благото на обществото”, а всъщност изкарват пари от всеки един организиран протест, от всяка една внесена жалба и се занимават основно с т.нар. зелен рекет, насочен към оператори и компании, ТЕЦ „Бобов дол” моли последните да използват спечеленото за правене на професионални проучвания и наемане на кадри, които боравят с точна, проверена и истинна информация. Защото е непрофесионално и в ущърб на обществото да изказваш мнение, което е основано единствено на хипотеза или предположение.Четохме и се наслушахме на всякакви предположения, спекулации, глупости и даже откровени лъжи.Всички наши досегашни, настоящи и бъдещи планове винаги са били насочени към стриктното следване на поставените условия в разрешенията от компетентните институции и екологичното законодателството.За да бъде издадено разрешение за каквато и да е било промяна в режима на работа на инсталация като ТЕЦ „Бобов дол”, се минава през тежка и дълга административна процедура, включваща институции като общини, РИОСВ, МОСВ и Изпълнителна агенция по околна среда. Процедурата за оползотворяване на отпадъци съвместно с въглища, като съотношението е 99.95 % въглища и 0.05% отпадъци, е започвала преди три години. Повтаряме - ТРИ ГОДИНИ. Всеки, който е искал да се запознае с документите, е можел да направи това. За да може институциите да завършат една такава процедура, инсталацията, която осъществява дейността, трябва да отговаря на общоустановените в рамките на ЕС т.нар. Най-добри налични техники. ТЕЦ „Бобов дол” е с утвърдени такива.Наслушахме се на всякакви спорни личности, които обясняват какви са температурите на горене в нашите енергийни котли. Ако всичко това, което се пише и говори беше така, ние нямаше как да сме с утвърдени документи. Във всички горепосочени институции ние сме предоставили паспортната документация на съоръженията на централата и вярваме, че всеки, който иска, може да ги намери и да се запознае с тях и да разбере, че температурата на изгаряне е достатъчно висока, че са направени промени в инсталацията, които водят до това процесите в нея да отговарят на всички европейски и национални изисквания.В медиите се спекулира много и за това какво е оползотворяване на отпадъци. Процесът не е свързан просто с вземане от депо на отпадък и неговото изгаряне. Отпадъците, които ТЕЦ „Бобов дол” ще приема като алтернативно гориво на въглищата, са такива, които са преработени, за да станат гориво. Те представляват т.нар. чист отпадък, който се подава в инсталации като топлофикацията, която се намира в центъра на Виена, както и в такива, които се намират в Швейцария. Знаете ли, че в Швейцария отпадъците, които се генерират от населението, изцяло са оползотворяват с цел производство на енергия и това е една от причините, поради които те имат по-евтина електро- и топлоенергия.За жалост, в България RDF горивото се оказа благоприятна опорна точка за много политически кръгове и медии. Почти никоя институция или медия не се постара да разясни какво е това кръгова икономика; да осветли, че депонирането на отпадъци се смята за най-лошото нещо в цяла Европа и че там се толерира оползотворяването им с цел получаване на енергия, защото точно тази енергия е най-евтината за потребителите. Ние имаме желание да бъдем част от този процес и то така, както е регламентирано в цяла Европа, с проверки и непрестанен мониторинг.Съществуващата инсталация на ТЕЦ „Бобов дол” отговоря и се класифицира като „Инсталация за съвместно изгаряне”, съобразно изискванията на Наредба за условията и изискванията за изграждане и експлоатацията на инсталации за изгаряне и инсталации за съвместно изгаряне на отпадъци. С цел пълното привеждане в съответствие с изискванията на екологичното законодателство и изпълнение на заложените в комплексното разрешително екологични норми по опазване на компонентите на околната среда, на площадката на дружеството са изградени и се експлоатират пречиствателни съоръжения за емисиите в атмосферата и същите се считат за най-добри налични техники /НДНТ/ за големи горивни инсталации. Инсталацията на централата е оборудвана със средства за извършване на собствени непрекъснати измервания на емисиите в атмосферния въздух, които всеки месец се докладват на институциите. След като се установи, че инсталацията изпълнява всички изисквания, тогава компетентните органи издават ново комплексно разрешително, в което са включени нови алтернативни горива /биомаса и неопасни отпадъци/.Уточняваме, че отпадъците, които са доставяни на площадката на дружеството, са въз основа на сключени договори с български и чужди фирми, притежаващи съответните разрешителни за дейности с отпадъци. Вносът на отпадъци също се извършва при спазването на изискванията на Закона за управление на отпадъците и Регламент 1013/2006 за трансграничен превоз на отпадъци, като контролът е от страна на редица институции - министърът на околната среда и водите, министърът на вътрешните работи, министърът на транспорта, информационните технологии и съобщенията, директорът на Агенция \"Митници\".ТЕЦ „Бобов дол” искрено се надява, че ще се сложи край на разпространяването на всякакви тенденциозни и нелепи твърдения и атаки. Използването на централата за трупане на политически и икономически дивиденти е отпадъчна стратегия, която отдавна трябваше да е изхвърлена на общественото бунище\".", "date": "2019.09.16", "title": "ТЕЦ-ът на Ковачки: Потресени сме от медийната атака и от хора със спорна експертиза"}
{"url": "https://offnews.bg/dom/zashto-da-naemete-firma-koiato-karti-chisti-i-izvozva-kogato-pravit-711317.html", "text": "Лятото неусетно отминава, оставяйки горещи морски спомени и приятна умора от изживените приключения, а есента вече чука на вратата ни, заедно с всички задачи и задължения, които предстои да поемем отново.Когато става въпрос за есенните ремонти, както и за неизменното основно почистване, което ги съпътства, ви препоръчваме да се обърнете за помощ към фирми, професионално занимаващи се с къртене, чистене и извозване. Вероятно ще попитате защо?Знаем, че в момента въобще не ви се мисли за това, след като вероятно скоро сте се прибрали от почивка, а предстои и отново да тръгнете на работа, която трудно ще съвместите с трудоемкото начинание, наречено ремонт, но е време да спрете да отлагате и най-сетне да помислите и за него, преди неусетно да е дошла зимата, която ще ни накара да се сгушим на топло и да забравим идеите за всякакви подобни начинания.Когато става дума за ремонт или преустройство на жилището, първият въпрос, който възниква, определено е свързан с къртене, чистене и извозване на отпадъците. Всичко това е нужно, за да освободите достатъчно пространство за креативните си идеи за дома, които отдавна се въртят в главата ви, но все отлагате именно поради тежката работа, свързана с подготовката им.За щастие в наши дни не е нужно да вършите всичко това сами. Има много фирми, които ще ви заместят в трудното начинание и ще изкъртят ненужните вътрешни стени или ще сменят мястото на вратата, която отдавна искате да преместите. А след това ще почистят и ще извозят строителните отпадъци на определените за това места в специални контейнери, за да не се затрупва с тях любимия ни град.Разглеждайки услугите, предлагани от тези фирми, вие може би с учудване ще научите, че те предлагат на практика всичко, от което може да имате нужда, свързано с ремонтите - къртене на бетон, мозайка, баня, стени, комини или кухня. Спокойно можете да се доверите на специалистите в бранша, като при това ще избегнете тежките физически упражнения, прахта, мръсотията и влаченето на отпадъците, които не можете да изхвърлите където и да е, а по закон се извозват до специално определени места. Избирайки една от тези фирми, която ще кърти, чисти и извозва вместо вас, вие ще изберете и майсторите, които ще проправят път на тези след тях, извършвайки тежката работа в началото на основния ремонт или преустройството на дома ви.На сайтовете на фирмите за къртене, чистене и извозване ще откриете пълната гама услуги, наред със собствен транспорт за извозване на строителните материали, хамалски услуги и контейнери под наем. След като изберете една от тези професионални фирми и тя свърши своята работа, вие спокойно ще можете да се заемете с по-нататъшните планове за преустройство на дома или офиса си. Трябва да отбележим също, че тези фирми предлагат така също и почистване на тавани, мазета и дворове, което е доста полезно именно сега, през есента, когато трябва да изхвърлите всички натрупали се стари вещи, за да освободите място за зимнината или просто най-накрая да се отървете от тази отлагана дълго време задача.Ако планирате ремонт на банята,  може да стане ваш пръв помощник, защото за сам човек е трудно да свърши бързо и качествено тежката задача по къртене на старите плочки и мозайка или преместване и замяна на старата вана. Професионалният й екип ще ви помогне и в доста по-специфичната работа, защото именно в банята има опасност при строителните дейности да повредите тръба или да засегнете някой кабел, вграден в стената. Подобна грешка неминуемо ще ви коствала още много нерви, време и средства, с които не разполагате в момента. С качествената и професионална работа на фирмите за къртене, чистене и извозване, винаги можете да бъдете спокойни, че есенният ремонт ще мине гладко и безпроблемно и ще свърши точно навреме, преди настъпването на зимата.", "date": "2019.09.16", "title": "Защо да наемете фирма, която кърти, чисти и извозва, когато правите есенния ремонт на дома си"}
{"url": "https://offnews.bg/kultura/vuzf-i-ogilvy-sofia-otkrivat-nova-magistratura-po-brand-menidzhmant-i-711315.html", "text": "Водещият бизнес университет  и най-голямата комуникационна група у нас Ogilvy Sofia откриват нова съвместна магистърска програма - „Бранд мениджмънт и интегрирани маркетингови комуникации“. В нея експерти от Ogilvy Sofia ще предадат своя глобален опит и практически умения на студенти по маркетинг и реклама и ще разкажат кои са работещите решения на базата на дългогодишната им практика. Програмата започва през ноември във ВУЗФ, а приемът за нея вече е отворен.Учебният план на магистратурата умело съчетава дисциплини, които да са полезни както за студентите, стартиращи собствен бизнес, така и за бранд- и рекламни мениджъри в национални и транснационални компании. Как се управлява рекламна кампания, как се подготвя медия планиране, кои са последните маркетингови изследвания за рекламни решения и как да използваме правилно интегрираните маркетингови комуникации и брандинг – тези и още въпроси ще получат своите отговори по време на лекциите и практиките в магистратурата.Специалисти от агенцията, поставила основите на рекламната индустрия у нас, ще споделят с новото поколение своя глобален опит и ще разкажат кои са работещите решения на базата на дългогодишната си практика. От страна на ВУЗФ сред преподавателите ще бъдат проф. д-р Боян Дуранкев, проф. д-р Виржиния Желязкова и доц. д-р Даниела Илиева. Студентите ще имат възможност да затвърдят уменията си и по време на стажове и уъркъшопове директно в офиса на агенцията.Целта на обучението е да постави мост между висшето образование и бизнеса. С дипломата си от ВУЗФ завършилите специалността ще могат да се реализират като маркетинг, бранд- или рекламни мениджъри, анализатори и експерти, с компетенции за успешно управляване на собствен бизнес, като ще могат да се специализират и като консултанти в областта на маркетинга и рекламата.Магистърската програма е част от стратегията на Ogilvy Sofia в подкрепа на развитието на млади талантливи хора по пътя им към професионално израстване в креативната индустрия. Тя е в унисон и с дългосрочната мисия на ВУЗФ да създава иновативни програми, с които да осъществи ефективна връзка между висшето образование и бизнеса, подготвяйки специалисти за професии, от които пазарът има нужда.Благодарение на тесните си контакти с компании от всички сфери на бизнеса, водещи преподаватели и съвременен метод на обучение, в който практиката е водеща, дипломантите на ВУЗФ са сред най-високоплатените в страната, като над 90% от тях се реализират по специалността си.", "date": "2019.09.16", "title": "ВУЗФ и Ogilvy Sofia откриват нова магистратура по бранд мениджмънт и интегрирани маркетингови комуникации"}
{"url": "https://offnews.bg/obshtestvo/13-godishno-momiche-napravi-opit-za-samoubijstvo-711284.html", "text": "13-годишно момиче направи опит за самоубийство в Свиленград, съобщиха от полицията, цитирани от Дарик нюз. Сигналът за инцидента е подаден от болницата в града. Момичето е било настанено на 14 септември в гинекологичното отделение за лечение след спонтанен аборт.Инцидентът е станал около 10:00 часа, детето е с фрактура на първи лумбален прешлен, без опасност за живота и е настанено в пловдивска болница.", "date": "2019.09.16", "title": "13-годишно момиче направи опит за самоубийство"}
{"url": "https://offnews.bg/sviat/vzriv-izbuhna-v-nauchen-tcentar-po-virusologia-v-rusia-711314.html", "text": "В един от корпусите на новосибирския научен център по вирусология и биотехнологии се е взривил газов балон, има пострадал, предаде агенция Интерфакс.Експлозията е станала по време на ремонтни работи в санитарния портал на един от лабораторните корпуси, един работник е с изгаряния на долните крайници и се намира в реанимацията на местна болница. Според източниците на агенцията в помещението нямало опасни биологични вещества.Този държавен научен център е основан през 1974 г., сега се занимава с разработка на средства за диагностика и лечение на инфекциозни болести. Освен това там притежават най-пълната в света колекция от вируси като Ебола, хеморагичната треска Марбург, тежкия остър респираторен синдром /SARS/. Разработват се ваксини срещу свинския грип, ХИВ и Ебола.При създаването си центърът е бил секретен институт и освен с разработката на ваксини, се е занимавал и със средства за защита от бактериологично и биологично оръжие.", "date": "2019.09.16", "title": "Взрив избухна в научен център по вирусология в Русия"}
{"url": "https://offnews.bg/medii/sem-razpana-na-krast-shefa-na-bnr-toj-ne-vizhdam-goliamata-drama-711286.html", "text": "Въпросът е един. Защо спря сигналът на Хоризонт?С тези думи председателят на СЕМ София Владимирова откри изслушването на генералния директор на БНР и неговия Управителен съвет за безпрецедентното спиране на програмата в петък, 13 септември.Отговорът е прост. Налагаше се техническа профилактика. При мен постъпи на 11 септември заявление с искане за профилактика от директора на дирекция \"Техника\", отговори в кратко експозе Светослав Костов.По думите му досега в радиото не е провеждана редовна годишна профилактика и така се натрупали проблеми, чието решение не търпяло отлагане. Той не конкретизира какви са те, тъй като не били в неговата експертиза.На изслушването присъстваха и представители на КРС, които изрично уточниха, че са спирани не предаватели, а сигналът от БНР към предавателите.След експозето изслушването продължи с въпроси от членовете на СЕМ, трима от които гласуваха за избора на Светослав Костов през юни. Четирима от тях - без Галя Георгиева, която не участва в изслушването - зададоха остри въпроси и не скриха гнева си от създалата се ситуация.Първа се включи Ивелина Димитрова, която запита защо се е стигнало до тази ситуация и упражнява ли се натиск в БНР.Не, няма цензура. Не, не е сменен ресорът /на Силвия Великова - б.р./, заяви Костов по повод решенията на новоназначения в четвъртък и.ф. шеф на \"Хоризонт\" Николай Кръстев /той подаде оставка на следващия ден - б.р./. Във всички ресори без един БНР има поне по двама репортери, добави той. Когато г-н Николай Кръстев реши, че може да направи така, че програмата да работи по-добре с някои решения, обсъдени и коментирани, веднага се появиха обвинения в цензура и уволнения, каза генералният директор.Още по-остра в изказването си бе Розита Еленова.\"Г-н Костов, бих искала да Ви върна в реалността и да Ви кажа, че проблем в БНР има. Страхувам се, че неглижирате този наш разговор. Вашето експозе беше изключително кратко и семпло. Вие нарушихте комуникацията си с прекия си регулатор, с КРС и със служителите. Аз съм гласувала за Вас, така както и за предходния генерален директор. Искала съм и неговата оставка точно заради влошената работна среда. Ние нямаме яснота какво се случва с \"Хоризонт\". Ние не трябва да се информираме от публикации. Не Ви задавам въпрос, а изисквам да знам какво се е случило.\"В момента \"Хоризонт\" се ръководи от Мартин Минков - досега програмен директор, каза в отговор Светослав Костов. По думите му Минков е опитен професионалист и ще се справи със сложния период около местните избори.Нормално е по технически въпроси директорът на дирекция \"Техника\" да е по-запознат от мен. Когато г-н Пламен Костов е решил да се направи, няма как да не се съглася с него. Не виждам голямата драма. Не е решено на 12-и или на 13-и септември. Решено е два дни по-рано. Пропуск е, че не сме уведомили СЕМ и КРС. Г-н Пламен Костов се надяваше да решим проблема, но изглежда не са решени, все още ги има, повтори отново тезата си Светослав Костов.Защо бе сменен шефът на \"Хоризонт\"? \"Ивайло Савов неколкократно ми е споделял, че започва да се изморява, че не е убеден, че точно тия избори ще успее да ги проведе както трябва. Не съм чул от него дума в последните дни срещу мен и радиото и \"Хоризонт\", което считам за изключително достойна постъпка\", каза още Светослав Костов.Бетина Жотева попита защо не е ползван резервен вариант за препращане на сигнала до кулата. Има три начина за пренос на сигнала. освен оптичния кабел, има и друг, а третият вариант е радиорелейна връзка. И трите ли не работеха, попита тя, и защо работеше програма \"Хоризонт\", а програма \"Христо Ботев\" работеше?Костов отново отговори, че не е инженер и не може да даде по-конкретен отговор. Чисто технически не мога да отговоря, каза той.Председателят на СЕМ София Владимирова също изрази неудовлетвореност от това, че няма отговор на въпроса какво се е случило. \"Ще чакам становището на прокуратурата и да мине проверката\", каза тя. \"Как така се случи, че един вътрешен за радиото човек на 70-ия ден от своето управление предизвика протест не за какво да е, не за заплати, а за защита свободата на словото\", добави Владимирова.\"Значи остава загадка кой взе решението за безпрецедентното спиране на програма \"Хоризонт\", обобщи тя.\"Не знам дали забелязвате, че от едната страна на протестиращите е един и същи човек, който през определен брой години се чувства засегнат\", каза на свой ред Костов.", "date": "2019.09.16", "title": "СЕМ разпъна на кръст шефа на БНР. Той: \"Не виждам голямата драма\" (видео)"}
{"url": "https://offnews.bg/politika/chetiri-desni-partii-s-obshta-lista-v-sofia-shte-rabotiat-za-maia-man-711279.html", "text": "Четири десни формации -  Движение България на гражданите (ДБГ), Земеделски народен съюз (ЗНС), НДСВ и Път на младите ще участват с обща листа за общински съветници в София.Най-вероятно тя ще бъде водена от лидера на ДБГ Димитър Делчев, който е познато лице сред десните хора в столицата. Окончателното решение се очаква през следващата седмица, а до тогава форматът е отворен и към други политически формации, чиито убеждения са вдясно от центъра.Днес Манолова се срещна с представителите на четирите формации и подписа заедно с тях платформа за гражданско управление на столицата. Целта ни е хората в София да живеят свободно и по-добре. Дигитализацията на Столична община е от ключово значение. Гражданите трябва да могат от вкъщи да подадат заявление и получат услуга, заяви председателят на ДБГ Димитър Делчев. Според него с кмет Мая Манолова ще бъде изкоренен корупционният модел в общината и до обществените поръчки ще могат да достигнат много повече фирми от малкия и средния бизнес.Станимир Илчев от НДСВ обяви, че е радостен да подкрепи Манолова за кмет на София и че с нейното влизане на \"Московска\" 33 започват реформите в развитието на града.\"Тя има много голям шанс. Ще има симпатизанти и подкрепа в не само в нашата, но и в други листи и като кмет ще умножи по десет капацитета, който демонстрира като омбудсман в защита на гражданите\", сатегоричен бе Илчев.Ето и пълният текст на документа, подписан днес от четирите формации: ПЛАТФОРМА ЗА ГРАЖДАНСКО УПРАВЛЕНИЕНА СОФИЯ Ние, представителите на партиите и формациите от десния и дясно-центристкия спектър,• ПП „Движение България на гражданите“• ПП „Земеделски народен съюз“• ПП „Национално движение за стабилност и възход“• „Път на младите“от една страна и от другагражданският кандидат за кмет на столицата Мая Маноловадемонстрираме политическа воля за обединение около настоящатаПЛАТФОРМА ЗА ГРАЖДАНСКО УПРАВЛЕНИЕкато се ангажираме да изпълняваме следните политики за подобряване на живота на гражданите на Столична община, отразяващи дясно-центристката визия за нов модел на управление:  1. Въвеждане на дигитална община, в която всички общински административни услуги могат да се предоставят по електронен път. Всяка преписка и нейното разпореждане ще са проследими онлайн.2. Категоричен ангажимент за неувеличаване на местните данъци за гражданите.3. Въвеждане на по-справедлива методология при изчисляване на „такса смет“ – преминаване към модела „замърсителят плаща“.4. Намаляване на административната тежест за гражданите и бизнеса. Намаляване числеността на чиновниците с поне 10% и провеждане на тестове за професионалната им компетентност.5. Извършване на независим външен одит на общинските дружества за установяване на корупционните практики в управлението им, които натоварват сметките на гражданите.6. Борба с явните и скрити форми на картелност и монополизъм чрез подобряване на прозрачността в обществените поръчки и спиране на дискриминацията на малки и средни предприятия. По този начин ще се повиши конкуренцията и ще спре изкуственото завишаване на цените на стоките и услугите, за които се плаща с публичен ресурс.7. Пренасочване на поне 50 % от инвестиционните разходи от курортна инфраструктура (аквапаркове, кашпи, шадравани и др.) към основна транспортна мрежа - околовръстен път, вътрешни рингове, естакади, пешеходни надлези и подлези и др.8. Компенсиране на собствениците на имоти, които са отредени за междублокови пространства или зелени площи, с равностойни общински имоти или суми от държавния и общинския бюджети, за да се запазят настоящите общи пространства и да се даде възможност за изграждане на нови паркове.9. Промяна на модела на управление на „Топлофикация“ и премахване на политическия чадър над него с цел подобряване на работата и качеството на услугата за гражданите, както и за преодоляване на задлъжнялостта му в размер на над 835 млн. лв.10. Изработване на аудиовизуална карта с нишите за инвестиране в столицата и системното й публикуване на страниците и в рубриките на световните бизнес-медии.11. Започване на програма за цялостно възстановяване на тротоарите в София и освобождаването им от паркирали автомобили. 12. Насочване на средствата, събрани от Синя и Зелена зона към същинското решаване на проблема с паркирането чрез изграждане на паркинги извън платното за движение.13. Преодоляване на кризата с недостига на места в детските градини, включително и чрез предвиждане на стимули за изграждане на частни детски градини и други форми. 14. Предприемане на конкретни мерки за чистотата на въздуха и гарантиране на чиста и безопасна среда за живот и икономическо развитие, присъщи на всеки съвременен столичен град.15. Безусловна защита на свободата и сигурността на гражданите, както и на техните права, включително личното достойнство на всеки човек.16. Подобряване на транспортната схема в столицата и нейните райони с мерки, както следва, но не само:• съобразяване на маршрутите на обществения транспорт с нуждите на гражданите в съответните райони;• откриване на повече линии за нощен транспорт за необхванатите към момента квартали; • подобряване условията на труд и възнагражденията на заетите в системата на градския транспорт;• въвеждане на единен билет с електронен вариант и справедлива цена, валиден поне 75 минути, за целия обществен транспорт в столицата;17. Децентрализация на отговорности и ресурси към районните администрации.18. Създаване на непосредствена връзка между управлението на града и неговите жители чрез допитвания и реални обществени обсъждания, провеждани чрез електронни системи, по важните за столичани въпроси.В РЕЗУЛТАТ НА ГОРНИТЕ, НО И ДРУГИ ДЕСНИ И ДЯСНО-ЦЕНТРИСКИ ПОЛИТИКИ ДО КРАЯ НА ПРЕДСТОЯЩИЯ УПРАВЛЕНСКИ МАНДАТ СОФИЯ ТРЯБВА ДА ИМА:1. Изцяло завършен околовръстен път на столицата и започнати вътрешни рингове. 2. Нито едно дете няма да бъде в списък за чакащи за детска градина деца. 3. Изцяло електронни административни услуги, достъпни дистанционно от гражданите и бизнеса.4. Буферни паркинги до метростанциите в периферията на града. 5. Изграждане, включително и с публично-частно партньорство, на паркинги за поне 100 000 автомобила.", "date": "2019.09.16", "title": "Четири десни партии с обща листа в София, ще работят за Мая Манолова (видео)"}
{"url": "https://offnews.bg/tenis/iztegliha-zhrebia-za-debiutnoto-izdanie-na-kupata-na-atr-711287.html", "text": "В Операта в Сидни бе изтеглен жребият за дебютното издание на новия турнир на Асоциацията на професионалните тенисисти – Купата на АТР, който ще бъде конкуренция на Купа Дейвис и ще изпълнява ролята на неофициално световно първенство по тенис.Първото издание на надпреварата ще се проведе в три австралийски града между 3 и 12 януари 2020, давайки старт на новия сезон.В турнира ще участват общо 24 държави, като България не бе сред първите 19, които получиха място в Купата на АТР, но почти сигурно ще е един от останалите пет отбора, чиито имена ще бъдат обявени на 13 ноември, благодарение на добрия ранкинг на първата ни ракета Григор Димитров.Всички тенисисти от топ 10 на ранглистата и 27 от топ 30 ще участват в турнира, който ще се проведе в Сидни, Пърт и Бризбейн и ще замени Хопман Къп, като също така ще бъде и подгряващ турнир за Откритото първенство на Австралия.24-те отбора са разделение в шест групи по четири тима, като първенците и най-добрите два втори отбора ще се класират за четвъртфиналите. В груповата фаза и елиминациите държавите ще играят по три мача един срещу друг – два на сингъл и един на двойки.Ето и разпределението по групите:Група А: Сърбия, Франция, Южна Африка + още един отбор, който ще бъде определен на 13 ноемвриГрупа В: Испания, Япония, Грузия + още един отборГрупа С: Швейцария, Белгия, Великобритания + още един отборГрупа D: Русия, Италия, САЩ + още един отборГрупа F: Германия, Гърция, Канада, Австралия (домакини)Група Е: Австрия, Хърватия, Аржентина + още един отбор.", "date": "2019.09.16", "title": "Изтеглиха жребия за дебютното издание на Купата на АТР"}
{"url": "https://offnews.bg/tenis/viktoria-tomova-sreshtu-naomi-osaka-v-rodnia-j-grad-711288.html", "text": "Първата ракета на България Виктория Томова записа страхотна победа над бившата №11 в света Ализе Корне (Франция) в първия кръг на турнира Toray Pan Pacific Open от категорията Premier в Осака, Япония, с награден фонд 823 хиляди долара.Мачът продължи 2 часа и 48 минути, а 24-годишната софиянка го спечели след пореден обрат – 4:6, 6:3, 6:2. Преди това българката изоставаше със сет и в двата си квалификационни мача, но стигна до крайните победи и място в основната схема.Новият успех изпрати Томова срещу доскорошната водачка в световната ранглиста и настояща №4 в света Наоми Осака, двукратна носителка на титли от Голегия шлем.В първия сет французойката имаше проблеми с кръвното налягане и в края му се наложи да вземе медицински таймаут. Въпреки неразположението, тя продължи участието си и дори успя да спечели тази първа част с 6:4.След това обаче 181-ата в света Томова намери ритъма си и до края не даде шансове на Корне. Мачът бе типична за женския тенис битка, изпълнена с много обрати и 17 пробива от общо 28 изиграни гейма.Томова не е играла досега срещу Наоми Осака. 21-годишната японка е родом от Осака и няма съмнение за коя от двете ще вика публиката в мача помежду им. Тя започва професионалната си кариера в тениса през 2013 година, като бързо се превръща в изгряваща звезда с височината си от 180 см, тегло от 69 кг, силен форхенд и мощен сервис.През януари 2016 г. Наоми Осака достига до третия кръг на Откритото първенство на Австралия, “Ролан Гарос” и US Open и печели награда за Новоизгряваща звезда на годината от WTA Awards 2016.Две години по-късно тя триумфира с първата си титла от Големия шлем – на US Open, побеждавайки на финала идола си в тениса Серина Уилямс. Втората й титла от Голямата четворка е на Australia Open през настоящия сезон.", "date": "2019.09.16", "title": "Виктория Томова срещу Наоми Осака в родния й град"}
{"url": "https://offnews.bg/futbol/aresti-za-ultrasi-iznudvali-rakovodstvoto-na-iuventus-711290.html", "text": "Италианската полиция арестува 12 фенове на Ювентус от крайните ултрас организации с привърженици на “бианконерите” във връзка с голямо разследване за изнудване и насилие във връзка с нелегалната продажба на билети за мачове.Задържаните, които са сред тарторите в ултрас агитката на Юве, са обвинени в сформирането на криминална групировка, изнудвания и пране на пари.Арестите са кулминацията на продължаващо цяла година разследване, което е концентрирано върху изнудването на служители на клуба, които отговарят за продажбата на билети, съобщават от полицията.Ултрасите са принуждавали въпросните служители да им дават билети на по-ниска от реалната цена, за да могат в последствие да ги продават на други фенове на печалба. Според разследването въпросните ултраси са заплашвали, че ще пеят расистки песни по време на мачовете на Ювентус, което ще доведе до солени глоби за клуба и евентуално дори до отнемане на точки, ако не бъдат изпълнени исканията им.Действията на тарторите са започнали, след като през 2017-та година клубът е спрял да дава на фенските организации билети за препродажба.От полицията заявяват, че крайните организации са изготвили “детайлна криминална схема, за да си “върнат” загубените позиции”.Днес служителите на реда в Торино са извършили общо 39 обиска на места, свързани със задържаните и техни близки, като са били подпомогнати от колегите си в Алесандрия, Бергамо, Флоренция, Дженоа и Милано.Това не е първият случай, в който ултрасите на Ювентус влизат в новините това лято, след като в средата на юли полицията иззе от тяхно скривалище сериозен боен арсенал, включително пушки, автомати, пистолети, бронебойни куршуми и дори бойна ракета земя-въздух, от типа, който в момента използва армията на Катар.", "date": "2019.09.16", "title": "Арести за ултраси, изнудвали ръководството на Ювентус"}
{"url": "https://offnews.bg/sviat/arabskata-koalitcia-tvardi-che-iranski-dronove-sa-atakuvali-sauditska-711318.html", "text": "Дроновете, които извършиха нападения на петролни съоръжения в Саудитска Арабия, са произведени в Иран, предаде Bloomberg, като се позова на говорителя на Арабската коалиция Турки ал-Малики.Пред журналисти ал-Малики е заявил, че атаките не са извършени от територията на Йемен.Коалицията смята в близко време да огласи резултатите от разследването по обстоятелствата на нападенията, както и фотографии на използваните оръжия.През нощта на 14 септември рафинерии на петролната компания Saudi Aramco бяха обект на атака с дронове. Нападнат бе най-големият в света комплекс за преработка на петрол, разположен в източната част на страната. Това доведе до двойно съкращаване на добива в Саудитска Арабия – до 5, 7 барела в денонощие.Отговорност за нападенията поеха йеменските екстремисти-хуси, но САЩ се усъмниха в участието им и обвиниха иранските власти. Техеран отхвърля тези обвинения.В същото време CNN съобщи, че ъгълът на атаката, броят на ударените точки и друга информация дава основания на САЩ да допуснат, че нападенията са извършени от Иран или Ирак. Това е казал анонимен източник от американската администрация.Днес йеменските хуси от движението „Ансаруллах“ предупредиха компаниите и чужденците на петролните обекти в Саудитска Арабия за възможността от нови удари.„Призоваваме компаниите и специалистите, сътрудничещи си със Saudi Aramco, да напуснат петролните обекти в кралството. Ние можем по всяко време да нанесем нов удар“, се казва в съобщение, публикувано в микроблога на говорителя на хусите Яхя Сери в Туитър.", "date": "2019.09.16", "title": "Арабската коалиция твърди, че ирански дронове са атакували Саудитска Арабия"}
{"url": "https://offnews.bg/dom/koj-shte-karti-chisti-i-izvozva-po-vreme-na-vashia-remont-711319.html", "text": "Колкото и всестранно развита личност да е българският мъж и да разбира от всичко, било то футбол, коли, жени или политика, винаги можете да го стреснете, произнасяйки една единствена думичка и това е “ремонт”. Ако искате да се уверите в това, просто го издебнете докато се е изтегнал блажено на дивана пред телевизора с бира в ръка и гальовно прошепнете в ухото му \"скъпи, май си забравил, че трябва да правим ремонт\". И гледайте да се отдръпнете бързо, защото реакцията му със сигурност ще е като на котка, настъпена по опашката.Ако искате да спестите на мъжа си подобна неловка ситуация, трябва да бъдете малко по-практични и предварително да съставите план за действие. Отворете лаптопа си и просто напишете \"кърти, чисти и извозва\" - ключовите думи, съпътстващи началото на всеки голям ремонт. Резултатът несъмнено ще ви изненада, тъй като в наши дни съвсем не е нужно мъжът ви да се превърне в комбинация от Робокоп и Магьосникът от Оз, а просто трябва да вдигнете телефона и да се уговорите с подходящата строителна бригада, която ще кърти, чисти и извозва вместо него, за да отвори път за плановете ви за преустройство на семейното жилище, които планирате отдавна.Може би искате да изкъртите стената между кухнята и хола, за да отворите повече пространство и да поставите барплот или да смените плочките в банята с така модерните тази година, които още преди няколко месеца видяхте в списанието на приятелката си? В интернет можете да намерите множество специализирани в областта фирми, които ще къртят, чистят и извозват вместо вас строителните отпадъци. Дори идеята за премахване на междинната стена и заместването й с барплот може да ви се стори малко по-приемлива, когато вече знаете, че най-тежката част от ремонта няма да падне върху плещите ви.Само трябва да изберете фирмата, която ще кърти, чисти и извозва вместо вас и първата стъпка към така дълго отлагания ремонт е вече направена. Остава да си уговорите удобен ден и час за оглед и да уточните подробностите, а покрай това със сигурност можете да вместите и ремонта на банята, защото тези фирми предлагат и къртене на стари плочки и мозайка и ще могат да ви помогнат и за преместването на вратата от другата страна.Избирайки , можете да бъдете сигурни, че майсторите й разполагат с нужните знания и умения, за да избегнат грешки като засягане на тръбопровода в банята например, както и с точните инструменти, контейнери за събиране и извозване на отпадъците и собствен транспорт за целта.Фирмата не само предлага широка гама от „кърти чисти извозва“ услуги, за да помогне на своите клиенти да постигнат целите си, а и следва най-добрите практики по отношение на устойчивостта на околната среда. Следвайки собствената си социално-отговорна политика, тя се стреми към рециклиране на отпадъците с цел постигане на по-висока екосъобразност. С помощта на професионалния й екип ще успеете да се вместите в кратки срокове и да приключите навреме вашия ремонт, преустройство или строеж. Всичко, което трябва да направите, е да се свържете с екипа и да уточните кога, какво и как трябва да се направи.", "date": "2019.09.16", "title": "Кой ще кърти, чисти и извозва по време на вашия ремонт?"}
{"url": "https://offnews.bg/futbol/ronaldo-se-razplaka-sled-nevizhdani-kadri-s-bashta-mu-video-711289.html", "text": "Суперзвездата на Ювентус Кристиано Роналдо изненада всички, след като не скри сълзи сълзите си. Причина за неговата мъка бяха въпросите за починалия му през 2005 година баща Жозе Динис Авейро.По време на разговора беше пуснат кратък запис, който до момента нападателят не беше виждал. В него Авейро говори с гордост за сина си.То е заснето малко преди Евро 2004, а на следващата година таткото на Роналдо почива на 52 година от чернодробна недостатъчност, причинена от алкохолизъм.\"Мислех, че интервюто ще е забавно, не очаквах да плача. Никога не съм виждал това видео. Не знам откъде. Трябва да имам тези кадри, за да ги покажа на семейството си.Не познавам баща си напълно. Той беше алкохолик. Никога не сме имали нормални разговори. Беше трудно\", сподели Роналдо.Едночасовото интервю с 34-годишният португалец ще бъда излъчено утре.", "date": "2019.09.16", "title": "Роналдо се разплака след невиждани кадри с баща му (видео)"}
{"url": "https://offnews.bg/zdrave-i-krasota/umerenata-konsumatcia-na-iajtca-ne-vredi-na-sartceto-tvardiat-ucheni-711276.html", "text": "Изследователи от Университета в Тексас са провели експеримент с цел да изяснят наистина ли яйцата заслужават репутацията си на вреден продукт, защото увеличават риска от развитие на сърдечно-съдови заболявания и диабет. Резултатите са публикувани в специализирано издание на учебното заведение.По-рано друг екип учени публикува анализ, според който редовната консумация на яйца повишава риска от поява на сърдечно-съдови заболявания и диабет.В рамките на новото проучване специалистите са достигнали до извода, че консумацията на яйца не е предпоставка за поява на излишък на наситени мазнини, които биха провокирали проблеми със сърцето и съдовете.Разбира се, това не касае т. нар. английска закуска, при която яйцата се пържат с масло и бекон.\"Типичната закуска с яйца, всъщност не включва само този продукт. Освен тях има и продукти с голям процент наситени мазнини, каквито са беконът или колбасите. Това е нездравословна практика\", отбелязва проф. Джон Доусън, ръководител на екипа.Вторият експеримент е показал, че консумацията на яйца без вредни добавки не оказва съществено негативно влияние върху нивото на глюкозата в кръвта.Резултатите от изследването, не потвърждават изводите от проведените по-рано проучвания. За здравите хора няма ограничения в консумацията на яйца“, твърдят специалистите.", "date": "2019.09.16", "title": "Умерената консумация на яйца не вреди на сърцето, твърдят учени"}
{"url": "https://offnews.bg/tenis/grigor-dimitrov-vae-tialo-vav-fitnesa-na-ufc-v-las-vegas-ostava-25-i-711292.html", "text": "Най-добрият ни тенисист Григор Димитров качи кадри от тренировките си във фитнеса.Първата ни ракета показа част от упражненията, на които дължи изумителната си физика, която толкова привлича погледите на дамите. Любопитното е, че видеото е заснето в специализирания институт на UFC в Лас Вегас. В него има най-добрите условия за терапия и възстановяване след тежките битки в октагона. Снимка от института си е качил и звездата ни в смесените бойни изкуства Благой Иванов - Багата, но кадърът му публикуван 11 часа преди видеото на Григор.Междувременно Димитров запази 25-ото си място в световната ранглиста. 28-годишният българин, който не се състезава през миналата седмица, остана с актив от 1432 точки.След участието си на US Open Димитров прогресира с 53 места в подреждането. В САЩ той отстъпи на полуфиналите от Даниил Медведев.Новак Джокович (Сърбия) продължава да води с 9865 точки, следван от испанеца Рафаел Надал с 9225 точки и от швейцареца Роджър Федерер със 7130 точки.", "date": "2019.09.16", "title": "Григор Димитров вае тяло във фитнеса на UFC в Лас Вегас, остава 25-и в света"}
{"url": "https://offnews.bg/drugi/hokenhajm-izprati-georgi-donchev-i-carrera-cup-s-shest-iziavi-na-kola-711294.html", "text": "За втори път в рамките на Сезон 2019 Carrera Cup Германия гостува на Хокенхаймринг и за втори път емоциите от немската писта бяха противоречиви, след като равносметката на Overdrive Racing Team е за две втори места в ProAm класа (едно на Георги Дончев от съботния старт и едно на Щефан Рекопф в неделя).Кръг 13 и 14 от най-престижния едномарков шампионат на Европа преминаха при отлични климатични условия, но пилотите компенсираха с много рискови ситуации, сблъсъци и излишни нерви. Това доведе до общо шест излизания на кола за сигурност, поравно разпрелени за 32-те обиколки в двата стинта.След трудния уикенд Сезон 2019 става все по-сложен за Overdrive Racing Team – българо-немският екип загуби надпреварата за отборното първо място, доскорошният водач Лари тен Воорде се отдалечи от първата позиция, а Георги Дончев остава на петото място в ProAm класа.Българският пилот започна уикенда много добре, след като в първия стинт завърши втори в своя клас и добави 20 точки към сметката си, запазвайки инерцията от второто място на Нюрбургринг през август. Съботното състезание бе изключително напрегнато, след като още в първите завои се наложи страстите да бъдат охлаждани от кола за сигурност. 30-те участващи пилоти се срещнаха с черно-червената Panamera още цели 5 пъти през уикенда, след като и съботният, и неделният старт преминаха с неколкократно \"успокояване на темпото\".За съжаление на Дончев първото включване на колата за сигурност в неделя бе именно заради верижна катастрофа с негово участие. След като стартира отлично, още на трети завой българинът се оказа „в сандвич“ между няколко катастрофиращи съперници – съотборникът му в Overdrive Racing Team Игор Валилко го засече отпред, а Матиас Йесерих \"отсече\" пътя му за бягство.Така и тримата се оказаха на банкета, а заради сблъсъка автомобилите нямаше как да продължат надпреварата. В сложната ситуация бяха намесени още двама от пилотите в ProAm шампионата – Карлос Ривас и Щефан Рекопф, но двамата съумяха да избегнат инцидента, а след това спокойно се качиха на почетната стълбица, за да запазят лидерските си позиции в класа. След резултатите от уикенда Георги Дончев със сигурност задържа петото си място в общото ProAm подреждане, а в оставащите два старта до края на сезона има шанс да се бори за влизане в призовата тройка.Именно последните състезания в края на месеца на Заксенринг ще са от огромно значение за Overdrive Racing Team. С двойната победа от този уикенд BWT Lechner Racing бяха короновани като отборен победител в Сезон 2019, след като се откъснаха на върха с над 450 точки или с почти 100 повече от българо-немските претенденти.За финалните два кръга остава интригата при пилотите – въпреки силното си начало Лари тен Воорде за момента заема трета позиция зад двете \"остриета\" на Lechner Racing Михаел Амермюлер и Юлиен Андлауер. С двойна победа в последния уикенд Лари може и да развали празника им, но успехът със сигурност няма да дойде без усилия.На Заксенринг и за Георги Дончев няма да е лесно, но бъдещето след последния старт от сезона в Carrera Cup 2019 изглежда доста по-приятно, след като от екипа на Георги официално обявиха датата за Overdrive Lap Battle Season Closing.Традиционното за общността около Дончев и Overdrive Racing Team събитие на гръцката писта Серес ще се проведе в рамките на три дни от 8 до 10 ноември и ще събере над 50 спиращи дъха автомобили за \"последно\" през тази година. Организаторите са подготвили и специална моторспорт изненада за всички участници, зрители и фенове и ще я обявят в началото на октомври на страниците на събитието и Overdrive Racing Team в социалните мрежи.", "date": "2019.09.16", "title": "Хокенхайм изпрати Георги Дончев и Carrera Cup с шест изяви на кола за сигурност"}
{"url": "https://offnews.bg/drugi/talantat-na-evrofutbol-aleksandra-georgieva-e-balkanska-shampionka-po-711291.html", "text": "Спортният талант на Еврофутбол – Александра Георгиева е балканска шампионка по таекуондо за кадети в категория до 44 килограма.14-годишната дупничанка надделя със златна точка над представителка на Сърбия и така триумфира на 21-то Балканско първенство, което се проведе от 13-ти до 15-ти септември в Самоков.Преди това Алекс успя да надиграе представителки на Гърция с 11-5 и румънка с 11-0 и отказване на нейната съперничка.Друг Спортен талант на Еврофутбол – Радина Борисова се окичи със сребърно отличие от Балканиадата по таекуондо. Ради изигра четири срещи, като само във финала отстъпи на своя сънародничка.Тя започна с успех над македонка с 28-8, след това надигра представителка на Босна и Херцеговина, която отказа след 20 точки разлика.Последва сблъсък срещу румънка, която отстрани със 17-5. В надпреварата в Самоков участваха близо 1000 състезатели от 12 държави.14-годишната Биляна Чавдарова грабна сребърен медал на 3-километровия крос от Държавното лятно първенство по ски бягане, което се проведе на Белмекен. В свободния стил на 5 км. Биляна се нареди 4-та.", "date": "2019.09.16", "title": "Талантът на Еврофутбол Александра Георгиева е балканска шампионка по таекуондо"}
{"url": "https://offnews.bg/sviat/v-rusia-gimnazist-osnova-sindikat-na-uchenitcite-sadiat-go-za-ekstrem-711313.html", "text": "Леонид Шайдуров е на 17 години и е необикновено момче. Това подчертават и приятелите му, и учителите, това дори и полицията не оспорва.Не пие, не пуши, не псува, дори не повишава тон. Младежът е увлечен в делото си повече, отколкото неговите връстници, отдадени на всякакви развлечения, съответни на годините им. „Той е изключително възпитан, интелигентен, добър и отзивчив“, казва за него бившата му класна.Точно срещу него обаче отделът на Център „Е“ /център за противодействие на екстремизма при главното управление на МВР, бел.ред./ в Петербург подготвя наказателно дело по член от руския НК за „публични призиви за екстремистка дейност“.Всичко е под контролПрез есента на 2018 г. Леонид е в 10-и клас на гимназия №622 и заедно със свои единомишленици решават да създадат профсъюза „Ученик“. Вдъхновил се за идеята от студентските обединения в САЩ. А самото училище е дало и почвата за това, тъй като много от нещата не допадали на учениците.„Ние не харесваме фиктивността, комерсиализацията и бюрократщината в образованието. Изобилието от религиозни дисциплини и псевдопатриотични уроци също. Както и заниманията в Юнармия /задължителното военно обучение като извънкласна форма, бел.ред./. Както и постоянната ретранслация на мненията на господстващата партия „Единна Русия“, която правят учителите“, обяснява Леонид.Първоначално участниците в школския профсъюз сформирали изискванията си в план-минимум и план-максимум. Първият засяга само гимназията им, а вторият – цялата система на образованието в Русия. Поставили 4 условия на администрацията в своята гимназия:1.да не нарушават регламента за проверка на знанията – да няма повече от три контролни на ден2.да не нарушават регламента за поредността на уроците – в програмата да няма повече от 2 часа по един предмет3.да не посягат на правото на себеизразяване – по-малко да контролират външния вид на учениците, без забрана за обеци, боядисани коси и т.н.4.на ученическия профсъюз да бъде предоставено правото да действат на формална база като институт за управление, изграден само от инициативата на ученицитеШайдуров не е смятал да върши подмолна дейност и затова веднага отишъл при директорката на гимназията Наталия Алексахина, за да й представи идеята. Но тя посрещнала инициативата буквално на щик. И отсякла, че никога в училището няма да има независима организация, която не е под контрола на администрацията.„Въобрази си, че е лидер“През ноември м.г. 60 ученици от горния курс провеждат учредително събрание. Понеже в гимназията нямало подходящо място, събират се на училищния стадион. Администрацията обаче определила това като „неразрешен митинг с призиви за неподчинение“. На следващия ден директорката извикала в кабинета си създателя на синдиката и цялото училищно ръководство.„Тя ми каза, че съм се заиграл и няма нужда тук да се правя на лидер. Опитах да възразя, че работата не е в лидерството, а в желанието да се подобри учебният процес. Организация, която се занимава само със съзидателни инициативи, не противоречи на устава на гимназията. Но тя изобщо не ме изслуша, повиши тон, започна да ме оскърбява, да ме заплашва с изгонване, да крещи, че ще сезира полицията и прокуратурата, ще ме прати в психиатрия и аз цял живот ще работя като портиер. А на другите ученици препоръчаха да не общуват с мен. Привикаха и родителите ми“, разказва Леонид.Опитите за сплашването на Леонид и съучениците му обаче довели до обратен резултат. Те само още по-силно се сплотили и потвърдили намеренията си. Ситуацията се изострила.Децата започнали да се борят за своя план-минимум чрез бойкотиране на уроците и игнориране на директорката и приближените й педагози. Изразявали протеста си в случай на несъгласие с нещо и системно повтаряли изискванията си. Престанали да ходят и на занятията в Юнармията, които на практика заместват учебния процес. Там постоянно им говорили за анексирането на Крим като положителен факт и отрицателен тон – за Украйна.Отстраняване на неудобнитеПо различни начини през декември 2018 г. ученическият синдикат постига премахването на Юнармията от училището, а също и цялостно изпълнение на условията им от техния план-минимум. През януари т.г. в профсъюза „Ученик“ влизат не само около 200 деца от гимназията на Леонид, но и стотици други ученици от Петербург, Москва, Велики Новгород, Нижни Новгород, Екатеринбург, Красноярск, Киров… Ситуацията вече води към реализирането на плана-максимум с 3 условия:1.забрана върху влиянието на Юнармия и подобните организации в училищата, отказ от пропагандата на милитаристични основи2.безплатна храна за учениците3.забрана на политическото преследване и натиска върху учениците по политически причиниВ резултат отношенията на Шайдуров с директорката и кръга й стават все по-лоши. „Понижаваха ми оценките. На контролните, вместо първи или втори вариант, на мен ми даваха 13-ия, който дори не е включен в програмата. В края на учебната година ми отказаха атестат“, разказва той. Класната му потвърждава това – учителите от страх не пишели високи оценки на Леонид, а през юни все пак му поставили тройки.И майката на Леонид, която е учителка, и класната му са уволнени от работа през юни. А шефката лично написала характеристиката му, като посочила, че от миналия декември момчето е поставено под вътрешно-училищен контрол, тъй като участва в различни акции, митинги и шествия от протестен характер:„Леонид се занимава с проповядване и тролство срещу учебното заведение, опозорява с клевети директора на гимназията. Проявява деструктивно поведение, позиционира го в интернет. Обявява своята борба със съществуващата власт, участва в митинги, в това число и в тези на Алексей Навални, призовава за революция. Всичко това представлява прояви на екстремизма. Леонид не разбира последствията от постъпките си и продължава да извършва противоправни действия…“„Има ли Русия бъдеще?“„Нашият план-максимум съдържа обективни и изцяло изпълними условия. Отправихме десетки писма и обръщения до петербургския комитет по образованието, но не получихме нито един отговор. Мълчанието на чиновниците ни принуди да предприемем крайни мерки“, посочва Леонид.На 16 юни т.г. той започва гладна стачка. А на следващия ден отива на едноличен протест пред сградата на комитета по образованието и носи плакат с една дума: „Гладна стачка“. „Исках да покажа как чиновниците открито лъжат, когато говорят, че училището е свободно от политика и как премълчават какви репресии се прилагат върху учениците, които си позволяват инакомислие по отношение на господстващия ред. Инакомислието у нас е престъпление“, продължава той.Стоял едва 45 минути пред сградата с плаката си, след което го задържали. Без всякакви обяснения полицаите го хванали за ръцете, влачили го по асфалта, натъпкали го в автомобила и го доставили в участъка. Лишили го от правото на позвъняване и му взели телефона. Родителите научили за ареста му 3 часа по-късно и след още час успели да се доберат до участъка.По-рано там пристигнали служители на Център „Е“. Те задавали най-различни въпроси, а Леонид отговорил само на един. Питали го има ли Русия бъдеще. Той казал:“Не, докато вас ви има“.Когато го освобождавали, му обяснили, че понеже е първо задържане, няма протокол за това. Но след седмица се оказало, че има – за нарушаване на установения ред за организиране на протест. Някой го е написал, но моят подпис беше фалшифициран, уточнява младежът.Под калпакНа 28 юли той прекратява гладния си протест – тогава получава официален отговор от комитета по образованието. Обръщението на учениците е било забелязано едва след запитването на депутат. Де факто, чиновниците оборили всички искания на учениците. „Участието в Юнармия е напълно доброволно, поради което няма основание за забраната й, безплатната храна се предоставя на адрес, законът забранява образователната дейност да се използва за политическа агитация“, посочили те в отговора си.След разпита в полицията и след написаната от гимназиалната директорка характеристика, през цялото лято на Леонид и родителите му звънили по телефона от Център „Е“. Задължавали го да се яви в полицията, без да обяснят защо. Заплашвали го с наказателно дело за публични призиви за екстремизъм и със затвор.През септември привикали Шайдуров пред комисията по въпросите на непълнолетните, където бил признат за виновен за организирането на едноличния му протест /законът забранява това за лица до 18 г./. наложили му глоба от 10 000 рубли и го поставили под отчета на инспектората за непълнолетните при полицията.Преди дни отново позвънили на Леонид от Центъра за противодействия на екстремизма. И му препоръчали да се държи правилно, понеже вече е под наблюдение.", "date": "2019.09.16", "title": "В Русия гимназист основа синдикат на учениците, съдят го за екстремизъм"}
{"url": "https://offnews.bg/snukar/georgi-velichkov-vze-parvia-ranking-turnir-po-snukar-v-otsastvieto-na-711295.html", "text": "Този уикенд в клуб \"Академията\" се изигра първия ранкинг-турнир от новия сезон в родния снукър. Георги Величков триумфира с титлата след успех с 4:2 фрейма на финала над младия талант Виктор Илиев.Двамата изиграха много качествен и бърз двубой, като в крайна сметка опита на Величков и концентрацията му в определени моменти му помогнаха.Георги ознаменува добрата си форма с брейк от 73 точки в последния фрейм на турнира. Рефер на финала беше Стефана Алексова.Двамата финалисти нямаха проблеми в полуфиналите, където Георги Величков се справи с 3:0 над Йоан Саламбашев, а Виктор Илиев победи с 3:0 Виктор Гайдов. Големият отсъстващ в турнира беше републиканския шампион Братислав Кръстев, който не успя да участва поради лични ангажименти.Общо 28 човека се включиха в турнира, като прави впечатление включването на много млади играчи в турнира. Най-младите Максим Костов и Иван Велинов са на 12 години, докато Велиан Димитров, Калин Стефанов, Виктор Иванов са на 15 години, а Радослав Дочовски от Мездра е на 14 години.Следващият турнир от календара на българска снукър федерация ще се проведе на 19 и 20 октомври.", "date": "2019.09.16", "title": "Георги Величков взе първия ранкинг-турнир по снукър в отсъствието на  Братислав Кръстев"}
{"url": "https://offnews.bg/futbol/talantite-na-livarpul-idvat-na-armiata-711301.html", "text": "Талантите на настоящия европейски шампион Ливърпул от набор 2008 потвърдиха участие във второто издание на международния детски турнир \"Червена купа\", информира официалният сайт на червените.Той се организира от фен клуб \"Сектор Г\", съвместно с ръководството на ЦСКА и ще се проведе от 22 до 25 май 2020 година на \"Армията\". Англичаните ще пристигнат в София с първия си отбор до 12 години.В надпреварата през май 2019 г. се включиха два отбора от чужбина - Войводина (Нови Сад) и Вардар (Скопие). След отличната организация и добрите отзиви на участниците турнирът се разраства.Освен Ливърпул потвърждение се чака от още популярни европейски тимове. Очаква се на \"Българска армия\" да пристигнат млади таланти от водещи школи на клубове от големите първенства.ЦСКА и Ливърпул са се срещали веднъж по време на детски турнир. През 2015 година набор 2000 победи английския тим с 4:2 във Велико Търново.", "date": "2019.09.16", "title": "Талантите на Ливърпул идват на \"Армията\""}
{"url": "https://offnews.bg/medii/prezidentat-svobodata-na-slovoto-e-v-osnovata-na-demokratciata-tazi-711282.html", "text": "Свободата на словото е в основата на демокрацията и в България тази фундаментална ценност е в криза, заяви президентът Румен Радев по повод безпрецедентното спиране на програма \"Хоризонт\" на 13 септември и случващото се в националното радио през последната седмица.Потвърждение, че свободата на словото не се цени от политици на най-високо ниво даде вчера не кой да е, а председателят на медийната комисия в Народното събрание, който призова: „Айде стига с тая свобода, бе! Вие луди ли сте? Полудявате вече с тая свобода! Кое не му е свободно? Те ни плюят всички хора като каруцари. Всеки ден е било свободно словото. Какво по-свободно от това?“.\"Българското национално радио не е спирало дори по време на войната и този казус отново потвърждава въпроса кой и как управлява обществените медии. Очевидно и държавата се управлява чрез нечий телефон, а не през институциите, както е нормалната европейска практика. Мисля, че на това нещо е крайно време да се сложи край\", заяви днес държавният глава.Спирането на \"Хоризонт\" за пет часа в петък бе предшествано от отнемането на съдебния ресор на журналиста Силвия Великова, която отразява и протестите срещу номинацията на Иван Гешев за главен прокурор, а впоследствие - и отстраняването ѝ. Тя бе възстановена, след остри реакции срещу натиска над БНР, включително организирането на журналистически протест пред БНР. Великова бе възстановена след обаждане на премиера Бойко Борисов по телефона и вероятно именно това визира президентът.Държавният глава призова генералния директор Светослав Костов да излезе и обясни публично какво се е случило и защо радиото е било спряно. Досега той не го е направил, но в 14 ч. му предстои изслушване пред Съвета за електронни медии OFFNews ще го излъчва на живо.Костов да обяви какви са истинските мотиви - призова го президентът Радев и подчерта, че това е особено важно, защото става въпрос за обществена медия.\"Според мен има лъч надежда - каза още президентът. - Той е в поведението и реакцията на журналистите от Българското национално радио, които явно проявиха солидарност и подкрепени от свои колеги от други медии, дадоха пример как се отстоява достойнство, как се отстоява свобода на словото и професионални стандарти\".", "date": "2019.09.16", "title": "Президентът: Свободата на словото е в основата на демокрацията. Тази ценност е в криза"}
{"url": "https://offnews.bg/kultura/fondatcia-bratia-mormarevi-razdade-13-ite-si-godishni-nagradi-711298.html", "text": "За тринадесети път фондация „Братя Мормареви“ връчи награди на най-добрите пера сред българските ученици. Церемонията бе днес, в деня на откриването на новата учебна година.Лауреат на първа награда в категория \"Есе\" стана Лъчезар Йорданов от Казанлък със съчинението си „Различните днес“. Награда получи и неговата преподавателка Валентина Димова, която самият той номинира.Втора награда за есе спечели Доротея Железова от Варна за „Гъсеницата се превръща в пеперуда“.В категорията \"Разказ\" първа награда грабна София Симеонова от София за „Добре дошли в Париж“. По нейна препоръка фондацията награди преподавателката ѝ Елена Трифонова. Втора награда в категорията \"Разказ\" спечели Кирил Димов от Казанлък за „Момичето от квартала“. Наградите връчиха председателят на фондацията – социологът Кънчо Стойчев и зам.-министърът на образованието и науката г-жа Карина Ангелиева.Свободолюбието и успешното интегриране в света са много важни въпроси за младите и това личи и от наградените творби, посочи Стойчев.Зам.-министър Ангелиева пък отбеляза, че трябва да се работи за повишаване на самочувствието сред младите българи.Бойко Василев от журито обърна внимание върху нравствения максимализъм на младите и повишената им социална чувствителност. Иво Сиромахов изтъкна ползата от хумора за литературните занимания. Димитър Томов изрази тревогата си от намаляващата езикова грамотност сред младежите, а Захари Карабашлиев посъветва учениците да четат непрестанно, но само това, което им е интересно.", "date": "2019.09.16", "title": "Фондация „Братя Мормареви“ раздаде 13-ите си годишни награди"}
{"url": "https://offnews.bg/zdrave/prokuraturata-se-samosezira-po-skandala-sas-stentovete-711304.html", "text": "Специализираната прокуратура се самосезира по медийни публикации за неправомерното поставяне на стентове на пациенти, които не се нуждаят от подобна манипулация, съобщи агенция \"Фокус\". По случая в МБАЛ-Пазарджик е назначена комплексна проверка.ГДБОП трябва да установи дали са налице данни за извършено престъпление по Наказателния кодекс. Предстои да бъдат разпитани лекари и медицински работници, да се провери медицинската документация и наложената практика на лечение на сърдечно болни.Изпълнителната агенция „Медицински надзор“ пък трябва да установи дали са нарушени Законът за лечебните заведения, Законът за здравето и Законът за трансплантация на органи, тъкани и клетки и подзаконовите актове за тяхното прилагане. Ще се проверява спазването на медицинските стандарти и начинът, по който са разходвани бюджетните средства.На Агенцията за държавна финансова инспекция е възложена цялостна финансова ревизия в МБАЛ-Пазарджик. Тя трябва да установи как се е харчил бюджетът в последните 2 години.Комплексната проверка трябва да приключи до 2 месеца.Междувременно обвинения в нарушения на лекарската етика д-р Петър Лазов, инвазивен кардиолог в пазарджишката болница, обяви в писмо до медиите, че не е поставял стентове на здрави пациенти и ще съди журналиста от Нава тв Васил Иванов. Лекарят уточни, че не е гледал оригинална коронарография на пациента, за когото се твърди, че е бил подложен на манипулацията. Опроверга и твърдението, че заплатата му е 57 000 лв. А полученото ДМС е формирано въз основа на решение на Съвета на директорите на болницата и е в размер на 15% (а не 50%) от стойността на пътеката.", "date": "2019.09.16", "title": "Прокуратурата се самосезира по скандала със стентовете"}
{"url": "https://offnews.bg/bojni/ivo-angelov-zagubi-na-chetvartfinalite-na-mondiala-v-kazahstan-711296.html", "text": "Иво Ангелов загуби на четвъртфиналите на световното по борба в Нур-Султан, Казахстан.В категория до 60 кг на класическия стил световният и европейски шампион от 2013-а постигна три победи - над азера Талех Мамадов с 4:0, севернокорееца Се Унг Ри с 2:1 и китаеца Сеймика Валихан с 4:0. Но бе спрян от младия иранец Али Реза Нейджади с 1:3.В полуфиналите по-късно днес азиатецът ще спори с японеца Фумита. При успех Ангелов ще продължи в репешажите за бронза. А класиране до пето място ще му осигури квота за олимпиадата Токио 2020.От надпреварата отпаднаха другите ни двама представители днес. При 77-килограмовите Даниел Александров стартира с успех срещу колумбиеца Джаир Муноз с 6:3, но на 1/16-финалите бе спрян от двукратния олимпийский шампион Роман Власов с технически туш за 1,57 мин. Руснакът обаче загуби в следващия кръг и българското участие приключи.При тежките до 130 кг Милослав Методиев претърпя поражение на старта от узбека Мумуншок Абдулаев с 1:3. Съперникът му също загуби в следващия кръг и националът отпадна от турнира.Утре започнат жените, като първи от нашите ще излязат Миглена Селишка (50) и Евелина Николова (53), чиито категории също са олимпийски.", "date": "2019.09.16", "title": "Иво Ангелов загуби на четвъртфиналите на мондиала в Казахстан"}
{"url": "https://offnews.bg/zdrave/vatrematochnata-spirala-namaliava-riska-ot-rak-na-iajchnitcite-spored-711283.html", "text": "Вътрематочната спирала намалява риска от поява на рак на яйчниците с повече от 30%. До този извод са достигнали учени от Университета в Колорадо. Изследването е публикувано в платформата Medik Forum.Докато науката спори дали хормоналните контрацептиви увеличават риска от поява на злокачествени образувания, друга група учени са стигнали до по-оптимистични изводи. Те установили, че вътрематочните спирали намаляват риска от подобни заболявания с 30 %. При това споменатите преимущества били налице независимо дали спиралата е на хормонална основа или не. Симптомите на това заболяване включват устойчива болка в стомаха, подуване, киселини, често изпускане, постоянно чувство на тежест. Най-застрашени от рак на яйчниците са жените над 50 години, при които менопаузата е настъпила.Тези тумори са известни още като „тихите убийци“, защото в 80% от случаите се диагностицират в напреднал стадий, когато метастазите са обхванали и съседни органи. Ако ракът на яйчниците се открие в ранен стадий, вероятността да бъде излекуван е около 90%. По честота на смъртност той се нарежда на пето място при жените.", "date": "2019.09.16", "title": "Вътрематочната спирала намалява риска от рак на яйчниците според изследване"}
{"url": "https://offnews.bg/dw/v-balgaria-niama-kriza-kazvat-naistina-li-711322.html", "text": "\"Толкова много инвестиции\", \"икономиката така върви\" - вече сме свикнали Борисов да говори като в телевизионна реклама. Но няма как да повярваме, че всичко върви по мед и масло. Множат се признаците, че сме пред криза.Министърът на икономиката Емил Караниколов заяви наскоро, че няма информация към България да настъпва криза. А и как да е иначе, след като началникът му - премиерът Борисов - всяка седмица открива я дистрибуционен център, я цех или нова училищна сграда.Но въпреки речите и рязането на ленти представители на бизнеса сериозно се безпокоят. Когато Германия, най-голямата европейска икономика и най-големият търговски партньор на България, е на границата на рецесия, а българският износ за ЕС през юни се е свил с 3,6%, няма как да не чуем, че камбаната бие. И дори предизборното пропагандиране на стабилност и успехи временно да я заглуши, опасността за малка икономика като българската си остава.Ето как стоят нещатаМинистърът на икономиката отчита, че в световен мащаб има икономическо забавяне, но не и че България ще бъде засегната. Ето обаче как изглеждат нещата: страните от Европейския съюз формират малко над 68% от износа на България, а най-големите ѝ търговски партньори към юли т.г. са Германия, Румъния, Италия, Гърция, Франция и Белгия. В рамките на еврозоната, където са петима от тези партньори, е отчетено значимо свиване на търговията. И още: цялата световна търговия е застрашена от свиването на германската икономика, както и от търговския конфликт между САЩ и Китай, които, впрочем, са най-големите търговски партньори на Германия. Сред тях е и изправената пред твърд Брекзит Великобритания.Какво означава всичко това за България? Освен значим търговски партньор, Германия е и традиционно най-голям инвеститор в България. Според проучване на “Ърнст енд Янг”, през 2018 година германски проекти са създали най-много работни места в България. А по данни на БНБ, най-големите нетни потоци по преки инвестиции идват пак от Германия.Така че: дори един министър да не може да се похвали с впечатляваща експертиза, не е чак толкова трудно да се досети, че когато кризата чука на вратата на съседите, скоро ще навести и теб.В България обаче властта предпочита да не се занимава с лоши новини. Което означава, че няма никакво намерение да произнася публично думи като “криза” и “рецесия” - за да не плаши избирателите. Докато в Германия управляващите обмислят различни мерки, за да предотвратят забавяне на растежа, българските управници не показват признаци на тревога. Сигурно защото имат вяра на властта в Берлин.Икономиката така върви, а покана за еврозоната няма…“В България вече има толкова много инвестиции, че няма работна ръка, макар че продължаваме да търсим големи инвеститори, например от Германия и Южна Корея като Фолксваген и Хюндай”, заяви през август Борисов в Туркменистан. В индустриалната зона край Божурище пък има наплив от “няколко огромни инвеститори”. И изобщо - „икономиката така върви, че не можем да смогнем с инфраструктурата” (пак Борисов).Вече сме свикнали премиерът да говори като в телевизионна реклама. Но в публикуваната тази пролет макроикономическа прогноза на Министерството на финансите нещата са си на мястото. Там се прогнозира умерена инвестиционна активност за 2019, както и пазар на труда, който е изчерпан откъм “възможностите за нарастване на заетостта”. Увеличаването на несигурността, свързано с нестабилната външна среда, ще се отрази и в по-слабо представяне на частните инвестиции, пише в прогнозата.Дори и да повярваме, че всичко в България върви по мед и инвестиции, едно неизпълнено обещание, позабравено покрай евроизборите и предстоящия местен вот, разваля картината. Записано е в правителствен план за действие: присъединяването на България до юли т.г. към т.нар. чакалня на еврозоната и към банковия съюз. Но ето, че не се оправда оптимизмът на премиера, който от лятото на 2018 до ранната пролет на 2019 все повтаряше как през юли ще влезем в чакалнята на еврозоната. Властта очевидно е решила да ни спести защо това не се случи и кои от критериите не сме успели да покрием.Криза ли?И вместо да се занимава с такива лоши новини, премиерът обеща нови увеличения на заплатите в бюджетната сфера. Конкретните параметри на тази щедрост ще станат известни точно покрай местните избори, насрочени за 27 октомври - дотогава ще е ясно кой какво получава в проектобюджета за догодина. Или както казахме още в началото: никой няма информация към България да настъпва криза.", "date": "2019.09.16", "title": "В България няма криза, казват. Наистина ли?"}
{"url": "https://offnews.bg/futbol/veteranite-na-levski-zaradvaha-ruzhintci-711299.html", "text": "Ветераните на Левски гостуваха в село Ружинци за мач с връстниците си от региона. Двубоят е част от празненствата по случай 85-годишнината на организиран футбол във видинското село.Кметът на Ружинци Александър Александров връчи почетни плакети и подаръци на \"сините\". Ангел Станков зарадва най-младите футболисти от ОФК Ружинци с футболни топки, обувки, два екипа, рекламни сувенири и плакет.В празненствата се включиха ветерани, играли с фланелката на Ружинци, футболни деятели и привърженици на клуба. В двата отбора се включиха кметът Александър Александров и зам.-кметът Димитър Славчев.Ветераните от селото бяха наградени със специално подготвени значки и грамоти, подписани от президента на БФС Борислав Михайлов.За отбора на Левски играха: Илко Василев, Дилян Анкулов, Красимир Коев, Васил Диков, Николай Марков, Емил Спасов, Ангел Станков, Емил Борисов, Ивайло Стойков, Илиян Симеонов, Борислав Атанасов, Найден Зимбилев, Николай Добрев, Димитър Василев, Йордан Бойков и Стефан Павлов.За ОФК \"Ружинци\" на терена се появиха: Александър Александров, Димитър Славчев, Гошо Цветков, Тодор Цолов, Емил Драгинков, Наполеон Зарков, Владимир Савов, Емил Георгиев, Вилиян Викторов, Георги Томов.", "date": "2019.09.16", "title": "Ветераните на Левски зарадваха Ружинци"}
{"url": "https://offnews.bg/obshtestvo/shefat-na-nsi-nagradi-uchenitcite-koito-specheliha-priz-za-statistich-711320.html", "text": "На официалното откриване на новата учебна година председателят на НСИ Сергей Цветарски награди учениците от столичното 56-о училище „Проф. Константин Иречек“ Ивана Иванова, Кристина Петрова, Анна-Мария Младенова, Александър Динев и Елхам Мохамад, които спечелиха второ място в Международния конкурс за статистически плакат за ученици и студенти. Той връчи плакет от НСИ и грамота от Международната асоциация за статистическо образование на ментора на отбора Ламбина Петрова. Цветарски поздрави победителите в конкурса и отбеляза, че отборът на 56-о училище е прославил България в конкуренция с близо 15 000 ученици и студенти от 37 страни от целия свят.В категорията на най-малките - ученици, родени през или след 2003 г., със своя плакат на тема „Как се храня?“ отборът от 56-о училище ни показва по интересен и убедителен начин как хранителните навици на подрастващите се отразяват върху тяхното здраве, подкрепяйки изводите си с резултатите от проучване, направено сред техните съученици.Международният конкурс за статистически плакат се организира от Международната асоциация за статистическо образование (IASE), която е образователната секция на Международния статистически институт (ISI). В България състезанието се провежда от Националния статистически институт за първи път през тази година.Конкурсът се провежда в три възрастови категории:1. Ученици, родени през 2003 г. или по-малки2. Ученици, родени между 2000 г. и 2002 г. вкл.3. Студенти в университет/колеж (без възрастови ограничения)Състезанието се състои от два кръга: национален и международен. Финалистите от националния кръг във всяка държава участват в международния кръг. В трите възрастови категории за ученици и студенти участваха 238 учащи от България, разпределени в 68 отбора от 26 града и 41 учебни институции.", "date": "2019.09.16", "title": "Шефът на НСИ награди учениците, които спечелиха приз за статистически плакат"}
{"url": "https://offnews.bg/politika/dimitar-delchev-podkrepiame-maia-manolova-no-bsp-prodalzhava-da-ni-e-711262.html", "text": "Мая Манолова показа, че може да променя институции и да работи с хора. Тя е граждански кандидат с ляво минало. Нашето желание е да се промени корупционният модел в Столичната община. Това каза лидерът на ДБГ пред бТВ. Според него партията му няма пресечни точки с БСП, въпреки че на практика подкрепят един и същи кандидат за кмет на София. БСП е наш идеологически опонент, бе категоричен Делчев.ДБГ пръв подкрепи Манолова. Днес Димитър Делчев посочи пунктовете, на които държат десните - пълен одит на общинските фирми, изграждането на околовръстното шосе, мерките, без които столицата не може да се развива. Надяваме се г-жа Манолова да работи по тези мерки, защото корупцията не е лява и дясна, допълни лидерът на ДБГ.Именно подкрепата на ДБГ за Мая Манолова бе причината за напускането на зам.-председателя на партията Найден Зеленогорски. Димитър Делчев напомни, че Реформаторският блок, чийто депутат бе Зеленогорски, бе в коалиция с АБВ и тогаова не е имало противоречия. Делчев определи поведението на Зеленогорски като атака срещу ДБГ, което работи в полза на кандидата на ГЕРБ.", "date": "2019.09.16", "title": "Димитър Делчев: Подкрепяме Мая Манолова, но БСП продължава да ни е опонент"}
{"url": "https://offnews.bg/zdrave/spetcialistat-razkovnicheto-v-borbata-s-virusite-e-v-profilaktikata-711261.html", "text": "Въпреки че сме далеч от сезона на грипа, с тръгването на училище децата започват да боледуват. Кои са вирусите, които циркулират в момента, д-р Делиева?В момента се наблюдават спорадични ентеровирусни, вкл. коксаки вирусни инфекции, които обаче невинаги успяваме да докажем с лабораторни методи. Причинителите могат да се предполагат по клиничното протичане на заболяването, като например инфекцията „уста-ръка-крак“( причинена от коксаки вирус) или бронхиолит в ранна детска възраст до 2 години причинени от ретикулосинцитиален вирус (RS-вирус).Все още заболеваемостта от остри респираторни инфекции е ниска, но с настъпването на есенно-зимния сезон се очаква тя да се увеличи. Острите респираторни инфекции са голяма група инфекциозни заболявания с предимно вирусна етиология.Вирусите, които причиняват остри респираторни инфекции, са повече от 200, но с най-голямо значение и честота са тези на грипа, парагрипа, както и аденовируси, коронавируси, риновируси, RS-вирус и т.н. Все още е рано да се мисли за грипния вирус, тъй като очакваният пик на заболеваемостта е през месеците декември и януари.Предвид зачестилите случаи на морбили може ли да се очаква, че ще има повишаване на заболеваемостта с началото на учебната година?Би могло. Макар че вълната поутихна. Въпреки това има регистрирани случаи на морбили и през летните месеци, което не е типично за заболяването. Не съм следила скоро статистиката за България, но мисля, че случаите са над 1000. Възможно е да има увеличаване на заболеваемостта през студените месеци. Все пак се надявам, че мерките, които се взеха за повишаване на имунизационния обхват, ще прекратят разпространението на инфекцията.Казвате, че все още е рано да се мисли за грипния вирус, но вероятно противогрипните ваксини вече са произведени. Как се определят грипните щамове, включени в тях?Световната здравна организация следи щамовете, циркулиращи в Южното полукълбо през съответния сезон, събира данни от центровете за контрол на инфекциозните заболявания в съответните държави и по тях прави анализ и прогноза за преобладаващите щамове и възникналите нови мутации. Тези, които са били най-масови, може да се очакват след това при нас в Северното полукълбо. СЗО препоръчва на фирмите производители на ваксини кои щамове да включат в състава им за съответния сезон. Създава се сезонната противогрипна ваксина. Съставът й е различен за всеки сезон.Трябва ли да се притесняваме, ако в сезона на грипа се появи щам, който не е бил заложен при производството на ваксината?СЗО не крие, че ваксината не гарантира 100% защита от грип. Дори да се срещнем с щам, който не е в състава на ваксината, организмът успява да реагира със защита и инфекцията протича по-леко.Сега ли е времето за ваксиниране и кой е добре да се ваксинира?Да. Сега започва този период. Краят на септември, октомври и най-късно средата на ноември е времето, което е подходящо за имунизации срещу грип. Добре би било да се ваксинират всички, но най-застрашени са децата, особено в предучилищна възраст, възрастните хора над 65 години, тези с хронични заболявания, работещите в социалната сфера, медицинските работници и т.н. Това обикновено са най-тежко засегнатите групи от грипа, при които има най-много усложнения. Децата могат да се ваксинират още от 6-месечна възраст, ако посещават детски колективи.Останалите групи е препоръчително да се ваксинират, но в България, за съжаление, много малко хора се ваксинират, а това е най-добрият начин за профилактика срещу грип. Дори човек да се разболее, заболяването протича много по-леко.Какви са страничните ефекти, които могат да се очакват от противогрипните ваксини?Понякога има локална реакция на мястото на поставянето или леко неразположение в първите 1-3 дни, но тежките реакции са толкова редки, че в моята практика не съм срещала такива.Кой не бива да се ваксинира?Темата е малко болезнена. Ако сте алергични към някоя от съставките, които се използват за производството на ваксините (например малки количества от яйчен белтък или определен антибиотик, упоменати в листовката на ваксината), тогава имунизацията не се препоръчва. В единични случаи, когато има противопоказания за имунизация на рискови болни (имуносупресирани и други болни) е целесъобразно да се имунизират хората от тяхното обкръжение.Какъв период за изграждане на имунитет трябва да мине след поставяне на ваксината?Средно около един месец.Коя ефективната профилактика, за да се избегнат първите инфекции. Има ли смисъл в имуностимулиращите хранителни добавки?За мен разковничето е в профилактиката. Правилно хранене, закаляване, разходки на открито, спорт, по-малко заседяване в затворени, непроветрени помещения, прием на достатъчно количество вода, плодове и зеленчуци, за да се набавят необходимите витамини и микроелементи – това е напълно достатъчно.Имунодефицитните заболявания са строго определена група и лечението им не се основава на имуностимулиращи хранителни добавки. Все пак не ги отричам, тъй като биха подпомогнали организма в набавянето на витамини, микроелементи и други полезни вещества.Как да се пазим от вирусите?Лична хигиена, често миене на ръцете. Когато човек е болен е добре да си постави маска при контакт със здрави хора от обкръжението си, а най-добре е да си остане вкъщи 2-3 дни, за да не зарази околните. Да се избягва събирането на големи групи хора в непроветриви помещения в сезона на респираторните инфекции. И отново подчертавам, че децата трябва да се закаляват.Това е основно. Звучи банално, лесно е на думи, но на практика е доста трудно да се случи - да се осигури достатъчно движение на детето, разходки навън и отглеждане в правилни условия. Достъпът до спорт, до занимания на открито са много важни още от най-ранна възраст.През зимата температурата в помещенията трябва да е 20-22 градуса максимум за малки дечица. Спането на по-хладно, проветряването, честото овлажняване на въздуха в помещенията, редовното забърсване на повърхностите с влажна кърпа са добра практика. По този начин може да се осигури оптимално функциониране на лигавицата на горните дихателни пътища, която е основната бариера за проникване на вируси и бактерии в респираторния тракт.Когато детето се отглежда в условия с много сух и топъл въздух, лигавицата се пресушава, оттам се нарушава нейната функция и много лесно проникват вируси. По-лесно е да се дават сиропи и имуностимуланти, отколкото да се спазват всички тези условия.Излиза, че разковничето е в това да създадем оптимални условия на организма да се справи сам.Да. Природата е съвършена.", "date": "2019.09.16", "title": "Специалистът: Разковничето в борбата с вирусите е в профилактиката"}
{"url": "https://offnews.bg/bojni/kobrata-oglavi-ranglistata-na-ibf-711300.html", "text": "Звездата ни в профибокса Кубрат Пулев покори един от върховете в този спорт. Различните асоциации публикуваха ранглистите си за септември, като прави впечатление, че българинът е лидер в подреждането на версия IBF.На практика това е съвсем логично, тъй като Кобрата е задължителен претендент за световната титла в тази федерация.В класацията не влиза шампионът Анди Руис младши, който ще проведе първата си защита на коланите срещу Антъни Джошуа, от когото мексиканецът успя да ги вземе. Реваншът между двамата ще е на 7 декември в Саудитска Арабия.Пулев пък ще излезе в мача за световната титла на IBF срещу победителя от двубоя Джошуа - Руис до края на май 2020 година.Българинът участва и в класацията на WBO, като там е на седмата позиция и е най-далеч от възможността да се бори за титлата в тази версия.1. Кубрат Пулев2. Вакантно3. Адам Ковнацки4. Агит Кабайе5. Антъни Джошуа6. Тайсън Фюри7. Сергей Кузмин8. Джералд Уошингтън9. Луис Ортис10. Майкъл Хънтър", "date": "2019.09.16", "title": "Кобрата оглави ранглистата на IBF"}
{"url": "https://offnews.bg/112/tcveta-karaiancheva-s-tri-vinta-v-ramoto-sled-katastrofata-711266.html", "text": "Наместена е костта на раменната става на председателя на Народното събрание Цвета Караянчева, съобщават от  Университетска болница „Лозенец“. Вчера, след катастрофа с лек автомобил край Хитрино, Караянчева първо бе приета в болница в Шумен, а след това с хеликоптер тя бе превозена до Правителствена болница. Проблемът се оказа фрактура на раменната става.От болницата съобщават, че извършената оперативна интервенция на шефката на парламента е продължила 30 минути. Процедурата по слагане на 3 винта е била под постоянен рентгенов контрол. Изпълнителният директор на УМБАЛСМ \"Н. И. Пирогов“ проф. Асен Балтов също даде информация за състоянието на Караянчева. По думите му то е сравнително добро. От болницата в Шумен, където са извършени първите изследвания, ми се обадиха колегите ортопеди с молба за консултация и колаборация, припомни шефът на болница \"Пирогов\". По думите му, освен счупване в областта на раменната кост, Караянчева има и травма в областта на гръбначния стълб.След първоначално диагностициране не беше сигурно какво е състоянието, затова се взе решение да бъде транспортирана с правителствения хеликоптер за по-сигурно. Продължителното пътуване с линейка не е подходящо, когато има увреждане в гръбначния стълб\", обясни още проф. Балтов. Направихме много добра колаборация с Университетска болница \"Лозенец“, където кацна правителственият хеликоптер. Бяха направени допълнително изследвания от скенер, ядрено магнитен резонанс, на които се видя че има травма в областта на гръбначния стълб, но тя не налага оперативна интервенция и остана единствено да се прецени кога ще се оперира счупването в областта на рамото\", допълни още Асен Балтов. Според него самата г-жа Караянчева е предпочела операцията да стане веднага по спешност. Взехме решение травмата на гръбначния стълб да се лекува с тип корсет, който тя да го носи в рамките на три седмици в изправено положение. Транспортирането е от изключително важно значение да бъде направено както трябва, така че да не уредим пациента още повече, отколкото е увреден по време на травмата\", посочи той.", "date": "2019.09.16", "title": "Цвета Караянчева с три винта в рамото след катастрофата"}
{"url": "https://offnews.bg/politika/kornelia-ninova-obrazovanieto-i-naukata-dvizhat-sveta-napred-711269.html", "text": "Образованието и науката движат света напред. Хората, които са се посветили на тази кауза, заслужават най- голямо уважение. Това заяви Корнелия Нинова по повод първия учебен ден. Председателят на левицата уважи тържеството по случай началото на учебната година на гимназията, която е завършила - НГДЕК „Свети Константин Кирил Философ“. Събитието се състоя пред Национална библиотека \"Св. св. Кирил и Методий\". Скъпи учители, бъдете благословени за труда си. Но не бива да ги оставяме сами в тази трудна мисия. Ние, родителите, сме техния пръв помощник във възпитанието и образоването на децата ни. Семейството и семейната среда са неразделна част от отглеждането на здраво и умно поколение. Мили първокласници, скъпи ученици, четете и знайте: усилията ви днес, ще ви се върнат десетократно в бъдеще. Образовани ученици днес, ще бъдете реализирани хора утре. Бъдете здрави и щастливи. На моите учители от Националната гимназия за древни езици и култури \"Константин Кирил Философ\"- признателност и поклон. Сигурно сме ви ядосвали понякога, но не ви посрамихме - в ученето и в резултатите, каза още Нинова. Пожелавам на учениците в класическата гимназия свободен дух, дръжте високо мотото на училището - \"помогни ми да те возвися\" и дерзaйте \"per aspera ad astra\" На добър час на всички!, пожела лидерът на БСП. ", "date": "2019.09.16", "title": "Корнелия Нинова: Образованието и науката движат света напред"}
{"url": "https://offnews.bg/zdrave/bezplatni-pregledi-za-tuberkuloza-ot-16-do-20-septemvri-v-tcialata-str-711267.html", "text": "За пореден път от 16 до 20 септември ще се проведат безплатни прегледи за туберкулоза в лечебни заведения за диагностика и лечение на туберкулозата в областните градове на страната.Кампанията „Седмица на отворените врати\" се осъществява в изпълнение на Националната програма за превенция и контрол на туберкулозата в Република България. Чрез предоставянето на безплатен достъп до медицински услуги проявата е доказала своята ефективност за повишаване на обществената информираност за заболяването.По време на проведени кампании през месеците март и юни 2019 г. общо анкетирани за туберкулоза са 5 057 лица, а на 3 293 лица в риск от туберкулоза са извършени медицински прегледи и допълнителни изследвания. Открити са 53 лица с туберкулоза и 144 лица с латентна туберкулозна инфекция, при които е започнато лечение.Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, за ефективна превенция на туберкулозата в страната и за подобряване на достъпа до здравни грижи.По време на проведените за периода 2009 г. – 2018 г. „Седмици на отворени врати\" анкетирани за туберкулоза са 119 787 лица, открити и насочени за лечение са 1 295 лица с туберкулоза, открити с латентна туберкулозна инфекция и обхванати с химиопрофилактика са 4 495 души.По време на „Седмицата на отворените врати\" на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.Прегледите ще се извършват в областните многопрофилни болници. Две здравни заведения ще преглеждат пациенти в София - Втора МБАЛ и Специализираната болница за лечение на пневмо-фтизиатрични залобявания. ", "date": "2019.09.16", "title": "Безплатни прегледи за туберкулоза от 16 до 20 септември в цялата страна"}
{"url": "https://offnews.bg/koloezdene/primozh-roglich-ot-padane-v-ski-skoka-do-triumf-vav-vueltata-711259.html", "text": "Последната за годината голяма колоездачна обиколка - Вуелтата на Испания, вече е в историята. Победител стана 29-годишният словенец Примож Роглич от холандския отбор Jumbo-Visma.За Роглич това беше първи успех в старт от т.нар. Гранд тур, а също така стана първият словенец с подобен грандиозен успех. В крайното класиране той остави зад себе си на близо две минути местния любимец Алехандро Валверде.Любопитен факт от биографията на Роглич е, че той стартира спортната си кариера в друг вид спорт, който е любим в Словения - ски скока. Той е на доста добро ниво, като през 2007 година става световен юношески шампион в отборния старт.Словения е страна с огромна традиция в ски скока, а в Планица редовно се провеждат световни първенства. Самият Роглич не пази добри спомени от Планица, където едва не се пребива жестоко малко след световната титла като юноша.\r\n\r\n\"Бях категоричен, че бъдещето ми е свързано в ски скока. Тогава пострадах сериозно по време ски полет. Сега не мога да кажа, че този инцидент ме отказа, защото след него имах още 4 или 5 състезания. Благодарен съм обаче, че съдбата ми даде втори шанс като колоездач.И двата вида спорт ми показаха нещо много важно - колкото и отвисоко да паднеш, трябва да станеш и да продължиш напред\", споделя през 2017 година Роглич, който така и не стига до стартове за Световната купа при засилената конкуренция в родината си.Последният официален старт на словенеца е януари 2011 година, а малко след това той подписва договор със словенския колоездачен отбор Adria Mobil.Колоезденето често е сравнявано със ски скоковете, тъй като и в двата спорта има продължителни състезания, отборите често работят за своите лидери. Роглич обаче прави прехода бързо, печели старт в Азербайджан и еднодневното състезание Хърватия - Словения.През 2015 година той отново печели Обиколката на Азербайджан и дублира успеха с победа в Словения. Демонстрира и добре резултати, особено в планински стартове. Така бива забелязан от елитния холандски отбор Jumbo-Visma, което се оказва печеливш ход. Роглич показва талант и като \"часовникар\". Още в началото на кариерата си за холандците той дава първо и второ място в Джирото. На олимпийските игри в Рио де Жанейро дава десето време в бягането по часовник и става сребърен медалист в индивидуалния старт.Вуелта 2019 обаче си остава връх в кариерата на Роглич. Той печели само един етап - 10-ия, но в доста други е близо до победителите и в крайна сметка удържа предимството си. Сега му остава да се докаже на най-голямата сцена - Тур дьо Франс. През лятото Роглич стана за първи път баща - роди му се син, което ще му даде допълнителна мотивация.", "date": "2019.09.16", "title": "Примож Роглич - от падане в ски скока до триумф във Вуелтата"}
{"url": "https://offnews.bg/obshtestvo/kolata-vzrivila-se-v-dobrich-zaredena-s-metan-vmesto-propan-butan-711260.html", "text": "Състоянието на жената, която пострада при взрив на бензиностанция в Добрич вчера, се подобрява. При инцидента загина нейната майка в автомобила. Прокуратурата разследва случая, съобщи бТВ. Бензиностанцията е затворена от ръководството, за да се установят щетите и да се съдейства на разследването. \"Нямаме предписание от нито една институция или орган да ограничим работата\", обясни Димитър Димитров от ръководството на бензиностанцията. До края на деня ще се работи с клиенти, обясни той и посочи, че бензиностанцията е в изрядно състояние – технически и по документи. Той обясни, че при инцидента няма възпламеняване или пожар, а е причинен от неизправна газова бутилка.Всички колонки – не само метанова и газовата, но и колонките за светли горива се проверяват редовно, твърди още Димитър Димитров. По думите му бутилката е била за пропан бутан, а водачът на автомобила е пожелал да се зареди метан. Началникът на ДАИ в Добрич – Стефан Милев, съобщи, че автомобилът притежава всички документи за извършване на таксиметрова дейност. \"В протокола за периодичен технически преглед не е отразено, че колата е имала монтирана газова уредба. Този преглед е от 20 август 2019 г., преди около месец – това означава, че в момента на прегледа не е имало монтирана уредба\", обясни още Стефан Милев. ", "date": "2019.09.16", "title": "Колата, взривила се в Добрич, заредена с метан вместо пропан бутан"}
{"url": "https://offnews.bg/obshtestvo/fandakova-v-anglijskata-izgradihme-nov-korpus-na-vasheto-uchilishte-711265.html", "text": "Тази година изградихме нов корпус на вашето училище – 22 класни стаи, голяма спортна зала и зала за танци. Сигурна съм, че сте нетърпеливи да ги видите и вярвам, че ще ги пазите. Това каза столичният кмет Йорданка Фандъкова, която откри учебната година в Първа английска гимназия и 112 основно училище. Скъпи деца, скъпи ученици, пожелавам ви любопитството да не ви напуска, да срещнете много приятели, да обикнете знанията, защото знанията ни правят свободни, обърна се към учениците кметът. Първа английска гимназия и 112 основно училище, които се помещават в една сграда, могат да минат на едносменен режим на обучение.Новият корпус е на три етажа, като на последния има уникална спортна зала. Тя е 444 кв. м и е висока 7 м. Към нея има съблекални с душове и санитарни помещения. На първия етаж има друг по-малък физкултурен салон. ", "date": "2019.09.16", "title": "Фандъкова в Английската: Изградихме нов корпус на вашето училище, да срещнете много приятели тук"}
{"url": "https://offnews.bg/zdrave/blizo-200-detca-ot-rajona-na-velingrad-pregledaha-spetcialistite-ot-p-711272.html", "text": "Специалистите от Националната програма \"Детско здраве \"Пирогов\" прегледаха близо 200 деца от Велинград и района през почивните дни, съобщиха от лечебното заведение.Високоспециализираните профилактични прегледи са били извършени от ортопедите проф. Асен Балтов, изпълнителен директор на УМБАЛСМ ПИРОГОВ и д-р Николай Цуцумански, шеф на Отделението по детска травматология, УНГ- д-р Асен Меджидиев, шеф на УНГ отделението и д-р Иван Маджаров, председател на БЛС, хирурга д-р Георги Балканджиев, уролога д-р Симеон Андреев, офталмолога д-р Лариса Пенева, неврохирурга д-р Георги Юруков, кардиолога д-р Галина Тодорова и д-р Ваня Страхинова, специалист по образна диагностиката.Профилактичните детски прегледи са извършени със съдействието на директора на МБАЛ Велинград ЕООД д-р Чешмеджиев.Следващият град, в който ще преглеждат лекарите от Национална Програма Детско здраве-Пирогов, е Разград.", "date": "2019.09.16", "title": "Близо 200 деца от района на Велинград прегледаха специалистите от 'Пирогов'"}
{"url": "https://offnews.bg/politika/izbiratelite-proveriavat-ot-dnes-kade-da-glasuvat-711273.html", "text": "Избирателите могат да проверят номера на избирателната секция и мястото на гласуване на предстоящите избори за общински съветници и кметове от днес, съобщиха от \"Гражданска регистрация и административно обслужване\" към МРРБ. Гражданите могат да се информират за мястото на гласуване като изпратят SMS на номер 18429, който е единен и за трите мобилни оператора (A1, Теленор и Виваком) като цената на SMS e 25 стотинки без ДДС. .В текста на SMS се изписват единствено десетте цифри на ЕГН. Системата връща отговор с номера и адреса на избирателната секция.Проверка през интернет може да се направи на адрес . Сайтът предоставя и възможността да се подават \"Искане за гласуване по настоящ адрес\" по електронен път от общинските администрации след идентификация с електронен подпис.Друг вариант за получаване на информация е с обаждане чрез стационарен или мобилен телефон, като се избере номер 0800 1 4726 (\"0800 1 GRAO\"). Тел. 0800 1 4726 е безплатен за цялата страна.", "date": "2019.09.16", "title": "Избирателите проверяват от днес къде да гласуват"}
{"url": "https://offnews.bg/obshtestvo/septemvri-prodalzhava-sas-slantce-i-visoki-temperaturi-711244.html", "text": "Септемврийското слънце ще ни радва и днес, вятърът ще е слаб. Максималните температури ще са между 27 и 32 градуса, според прогнозата на НИМХ. Времето още е подходящо за плаж край морето, на брега термометрите ще се качат между 24 и 27 градуса, а сред вълните от 2-3 бала ще са малко по-ниски. Над планините също ще бъде предимно слънчево. Ще духа слаб до умерен запад-северозападен вятър. Максималната температура на 1200 метра ще е около 22, а на 2000 метра – около 14 градуса.", "date": "2019.09.16", "title": "Септември продължава със слънце и високи температури"}
{"url": "https://offnews.bg/medii/rakovodstvoto-na-bnr-se-opitva-da-tushira-skandalite-s-25-uvelichenie-711264.html", "text": "Ръководството на БНР предприе интересен подход за туширане на скандала в програма Хоризонт, който то само създаде.Днес Управителният съвет на националната медия, в който са все хора без опит в радиа, съобщи, че е приел бюджета за следващата година и че заплатите на всички работещи в БНР ще бъдат увеличени с 25 процента.СЕМ днес привика генералния директор Светослав Костов (когото избра преди по-малко от три месеца - б.а.) и Управителния съвет на радиото на изслушване. Повод за това е безпрецедентното спиране на сигнала за пет часа в същия този критичен петък, когато отпадна планираното с теми и гости предаване на Силвия Великова. СЕМ не съобщава дали ще засегне и темата със свободата на словото и отнемането на микрофона на Великова. Официално, журналистката бе върната като водещ на сутрешния блок заради острата обществена реакция. Разбра се и че лично премиерът Бойко Борисов е оказал натиск за ревизиране на това решение. В петък министър-председателят определи като \"главанаци\" хората, решили да свалят Великова от ефир.", "date": "2019.09.16", "title": "Ръководството на БНР се опитва да тушира скандалите с 25% увеличение на заплатите"}
{"url": "https://offnews.bg/temida/komisia-kam-vss-dade-ramo-na-ivan-geshev-bez-debat-i-kritika-711270.html", "text": "Без коментари, дебат и въпроси по доклада за качествата на единствения кандидат за главен прокурор Иван Гешев Комисията по атестирането и конкурсите (КАК) към Висшия съдебен съвет даде единодушната си подкрепа за претендента.Според доклада кандидатътк за обвинител №1 през годините е постигнал високи резултати, работи добре с европейските институции, справя се с проблемите на прокуратурите, където се е трудил, и е постигнал високи резултати в борбата с корупцията. Сред качествата му се посочва, че има визия за развитието на прокуратурата, уверено и бързо се ориентира в проблемите и има пълната подкрепа на колегите си. Оценката на КАК за високия професионализъм на Гешев дава основание да се смята, че той ще се справи като ръководител на прокуратурата в България. В доклада се казва още, че 233-ма са осъдени по постановления на зам. главния прокурор от 2006 г. до 2016 г., когато е бил в Софийската районна и Софийската градска прокуратура, и е постигнал много добри резултати по дела с висока правна стойност. Иван Гешев благодари както на колегите си, които го критикуват, и на опонентите си. Становището на КАК показвало, че има взаимодейстие между звената на държавното обвинение, а критиките на опонентите му едва ли ще доведат до компрометирането му като кандидат. Междувременно днес в 18 часа в Пловдив е насрочен нов протест, организиран от гражданската инициатива \"Понеделници за правосъдие\", с искане за оставката на зам.главния прокурор Иван Гешев. Според организаторите Гешев не е направил нищо, за да разкрие кой източи КТБ, а той е единственият кандидат за обвинител номер 1 на България.", "date": "2019.09.16", "title": "Комисия към ВСС даде рамо на Иван Гешев без дебат и критика"}
{"url": "https://offnews.bg/temida/kak-obsazhdat-kachestvata-ivan-geshev-711249.html", "text": "Комисията по атестирането и конкурсите (КАК) при Прокурорската колегия на ВСС днес ще обсъди притежаваните от единствения кандидат за главен прокурор Иван Гешев професионални качества. Утре ще заседава Комисията за \"Професионална етика\", която ще приеме доклад за кандидатурата му.Гешев е поканен да присъства на заседанията на комисиите, кдито ще се излъчват онлайн на страницата на ВСС.  Според Хронограмата за провеждане на процедурата за избор на главен прокурор докладите на КАК и КПЕ, ще бъдат публикувани на сайта на ВСС до края на работния ден утре.На 9 октомври Прокурорската колегия ще обсъди докладите на КАК и КПЕ за професионалните и нравствени качества на кандидатите и ще проведе гласуване за допустимостта на предложената кандидатурата за главен прокурор на Гешев. ", "date": "2019.09.16", "title": "КАК обсъждат качествата Иван Гешев"}
{"url": "https://offnews.bg/obshtestvo/dazd-chestita-nova-uchebna-godina-da-varvim-kam-dobroto-711251.html", "text": "Председателят на Държавната агенция за закрила на детето – д-р Елеонора Лилова, поздравява всички деца, ученици, родители, учители и директори с началото на новата учебна година. В обръщението й се казва:В качеството ми на председател на Държавната агенция за закрила на детето Ви поздравявам с откриването на новата учебна 2019/2020 година.За пореден път, на този Свят ден, цялото българско общество е развълнувано, а атмосферата е възторжена и празнична. Поколения ученици – бивши и настоящи, се събират пред българските училища и детски градини, за да пожелаят „На добър час!“ на хилядите деца и юноши – бъдещи творци и съзидатели на Родината.В трепета на всеки първи учебен ден, звънчето, китката здравец, усмивките на децата, родителите и учителите има нещо, което може да отключи доверието ни един към друг. Нещо неуловимо в обикновените дни. Нещо, което ни кара да си стиснем ръцете и да застанем високо над дребните неща и страхове. Нещо, което ни подтиква да си дадем шанс и да гледаме в една посока. Нещото, наречено любов към нашите деца.Вярвам в думите на големия детски психолог Виготски, че „една крачка в образованието е равна на сто крачки в развитието“. Убедена съм, че децата ни ще растат все по-умни, по-успешни и по-щастливи, ако всички ние сме заедно и всички обединяваме усилията си да ги подкрепяме в процеса на тяхното учене и израстване.Скъпи деца и ученици,Пожелавам Ви хубави емоции, сили и упоритост! Бъдете любопитни, бъдете активни и не спирайте да показвате най-доброто от себе си. Вярвам, че няма да бъдете просто свидетели на случващото се около Вас, а ще се борите и предизвиквате съдбата си. Превърнете трудностите в победи, а мечтите си – в реалност!Ученето може да бъде едно от най-приятните предизвикателства в живота. Веднъж усетили колко сладост носят малките постижения, неусетно ще се увличате и ще искате да ставате все по-добри и все по-можещи, а с Вас ще се гордеят родителите, учителите и близките Ви.Казват, че през книгата получаваш четири очи и че човек се учи от каквото му се случи. Затова вярвайте, че с всяко преживяно нещо ставате все по-умни, обогатени и все по-гъвкави. Един път ще сте номер едно, друг път може да сте последни. Никой не се е родил нито научен, нито съвършен. Човешко е да се учи, но и да се греши понякога. Веднъж ще падате сами, друг път ще ви спъват другите. Важното е да се изправяте след всяко препятствие и да не спирате да правите доброто, правилното и полезното за Вас, и за другите около Вас. Когато Ви води добрата дума и добрата постъпка, рано или късно Доброто ще се върне при вас с двойна сила.Вярвайте, че успехът се крие в самите Вас и никой не може да Ви го отнеме. Така всеки от Вас ще достигне своя връх. Не е важно той да е най-високият. Важно е да е Вашият – жадуван и желан!Уважаеми учители,Няма по-благословена и свята професия от тази на специалиста, работещ с деца. Учителят вижда и цени индивидуалните качества на всяко поверено му дете и самоотвержено отдава целия си професионализъм на децата. Вярвам, че и през тази учебна година учителите и директорите ще имате много поводи за гордост, удовлетворение и радости. Именно на Вас се пада честта да се борите за осигуряване на условията за цялостно реализиране на възможностите на децата в детската градина и училището. Затова се стремите да поддържате висок стандарт на професионално поведение, като постоянно обогатявате знанията и уменията си, и го правите все по-добре!Уважаеми родители,Вие сте благословени с децата си. Смисълът на живота е да продължим рода, да отгледаме, възпитаме и образоваме наследниците си. На практика това означава да посветим любовта и живота си на децата! Няма нищо по-свято от родителската обич, но и нищо по-вълшебно от детската любов към Вас, родителите. Вашата подкрепа е безценна за децата, а думата Ви е като неписан закон за тях. Всякa Ваша дума им дава кураж да са по-уверени и да не спират да се подготвят за живота в реалния свят. Вашата любов окрилява децата, окуражава ги да следват мечтите си и да се справят с предизвикателствата на живота.Пожелавам на всички Вас – деца, родители, професионалисти, във всяка мисъл и действие да вървим в една единствена посока – Доброто. Вярвам, че чрез добрите думи, постъпки и намерения един към друг, всички заедно ще бъдем пример за тях. Вярвам, че заедно можем да създадем позитивна и подкрепяща среда децата ни да станат активни, образовани и успешни граждани на България и Европа!Честит празник и на добър час!", "date": "2019.09.16", "title": "ДАЗД: Честита нова учебна година, да вървим към доброто"}
{"url": "https://offnews.bg/futbol/igrachite-na-botev-pd-bili-zasegnati-ot-detektora-na-lazhata-711252.html", "text": "Спортният директор на Ботев (Пловдив) Адалберт Зафиров коментира реакцията на лидера на тима Тодор Неделев след мача с ЦСКА. Националът заяви, че е останал изненадан от това, че той и съотборниците му са били подложени на детектор на лъжата. По думите му сякаш ръководството не вярва на футболистите.\"Играчите може да се чувстват засегнати, но това си е решение на фирмите на Самуилов. Той така процедира там. Аз минах на детектора от първите. Треньорите на първия отбор не са минали. Всички от администрацията и управлението на клуба минахме. Нещо ново е и затова на играчите им се струва, че е нещо кой знае какво\", сподели Зафиров пред \"Тема Спорт\".На въпрос дали съмението у футболистите не се е породило след скандала с детектора на лъжата в Черно море в края на миналия сезон след мача с ЦСКА на \"Тича\", когато бяха освободени няколко играчи, Зафиров отговори: \"Може оттам да идва напрежението. Но няма нищо такова. Не е свързано в тази насока, както в Черно море\".Спортният директор на \"канарчетата\" говори и за загубата с 0:1 от \"армейците\" в Коматево\".\"Трудно сътворяваме нещо във фаза атака, това е проблемът. И правим грешки, от които губим мача. Селекционно нещата при нас приключиха, защото сега и да тръгнем да взимаме нещо, ще привлечем някой футболист, който не е играл от много време и е свободен, с което няма смисъл да се прави напрежение наново. Затова до зимата ще изкараме така. Доверието в треньора остава\", категоричен бе Адалберт Зафиров.", "date": "2019.09.16", "title": "Играчите на Ботев Пд били засегнати от детектора на лъжата"}
{"url": "https://offnews.bg/ikonomika/petrolat-poskapva-s-10-na-sto-sled-atakite-sreshtu-sauditska-arabia-711253.html", "text": "Цените на петрола се увеличиха с над 10 на сто днес след извършените в събота нападения срещу петролна инфраструктура, намалила наполовина производството на Саудитска Арабия, съобщи агенция Блумбърг, цитирана от Франс прес и БТА. В азиатската електронна сесия американският лек суров петрол с доставка през октомври поскъпна с 5,38 долара (или с 9,81 процента) до 60,23 долара за барел.Лондонският сорт Брент от Северно море повиши цената си с 6,65 долара (или с 11,04 процента) до 66,87 долара за барел.", "date": "2019.09.16", "title": "Петролът поскъпва с 10 на сто след атаките срещу Саудитска Арабия"}
{"url": "https://offnews.bg/obshtestvo/vnimanie-mvr-v-aktcia-lovi-shofiori-s-gsm-v-raka-711271.html", "text": "От МВР започват акция срещу говоренето по мобилен телефон по време на шофиране. Тя ще започне от днес до 22 септември във страни членки на Европейската мрежа на службите на Пътна полиция (TISPOL), съобщават от МВР. Целта на операцията е да се припомнят последствията от пренебрегването на забраната за използване на мобилни устройства, защото те разконцентрират вниманието на водачите, което може да се окаже фатално.Според Закона за движение по пътищата на водачите е забранено да използват мобилни телефони по време на шофиране, освен чрез устройство, позволяващо това да става без участието на ръцете. Санкцията за подобно нарушение, предвидена в ЗДвП, е глоба от 50 лева и отнемане на 6 контролни точки.", "date": "2019.09.16", "title": "Внимание: МВР в акция, лови шофьори с gsm в ръка"}
{"url": "https://offnews.bg/obshtestvo/aezh-iska-borisov-da-ne-reshava-problemite-v-bnr-s-alo-silvia-a-da-711250.html", "text": "Асоциацията на европейските журналисти – България настоява изслушването на генералния директор на Българското национално радио Светослав Костов от Съвета за електронни медии (СЕМ) да бъде прозрачно, публично и предавано на живо. Медийният регулатор ще изслуша Костов днес в 14 часа във връзка със случващото се в радиото.Още в петък АЕЖ призова Съвета за електронни медии, както и редица институции в държавата да вземат отношение по случая, тъй като обществото има правото да знае кой и защо взе решение за безпрецедентното прекъсване на излъчването на програма \"Хоризонт\". По-късно същия ден прокуратурата обяви, че започва съвместна проверка с ДАНС, тъй като става дума за въпрос, засягащ националната сигурност.Съветът за електронни медии е органът, който има правомощия да осъществява надзор над Българското национално радио в качеството му на обществен доставчик на медийни услуги. Обществото има право да чуе, както обясненията на Костов за прекъсването на излъчването на програма \"Хоризонт\", така и за отмененото сваляне от ефир и отнемането на ресор \"Правосъдие\" от известната журналистка Силвия Великова. В не по-малка степен е важно да бъдат чути и въпросите, които ще зададат членовете на СЕМ, които само преди няколко месеца избраха Костов за поста генерален директор. В последните дни редица представители на други институции бяха далеч по-активни от СЕМ по отношение на кризата в радиото. Оказа се дори, че премиерът Бойко Борисов не подозира, че именно този орган избира генералния директор на БНР, а смята че това прави парламентът. Със сигурност с подобно впечатление са останали и други хора и това в голяма степен се дължи на пасивността на СЕМ в настоящия състав, се казва в позицията на АЕЖ. В текста им пише още: Затова сме убедени, че СЕМ трябва да полага повече усилия за публичност и живото излъчване на изслушването на Светослав Костов би било такова.Не на последно място, бихме обърнали внимание на министър-председателя Бойко Борисов, че решаването на подобни медийни казуси посредством лични обаждания от негова страна, не подхожда на държава, в която институциите работят. Вместо той да се занимава с това, би трябвало СЕМ да си свърши работата, а за да е ефективен съветът, е много важно какви хора изпращат в него Народното събрание и президентската институция.Съвсем наскоро възникна скандал относно неподходящата и недостатъчна квалификация на излъчена от Народното събрание нова членка на СЕМ. Припомняме, че според закона членовете на съвета трябва да се ползват с висок професионален и обществен авторитет, а не да бъдат просто верни на управляващата партия. Ако Бойко Борисов наистина се интересува от темата, е добре да потърси отговор на въпроса дали парламентарната група на неговата партия е действала в интерес на обществото при гласуванията относно състава на СЕМ. Друг въпрос, който би трябвало да е сред темите за размисъл за Борисов, е дали председател на парламентарната комисия по култура и медии, излъчен от неговата партия, трябва да е човек като Вежди Рашидов, който в неделя в национален ефир отрече  ", "date": "2019.09.16", "title": "АЕЖ иска Борисов да не решава проблемите в БНР с 'Ало, Силвия', а да види кого депутатите от ГЕРБ пращат в СЕМ"}
{"url": "https://offnews.bg/futbol/paro-ne-otiva-na-tcska-da-igrae-presmetlivo-711255.html", "text": "Легендата на ЦСКА Аспарух Никодимов остана недоволен от стила на \"червените\", показан в дербито с Ботев от изминалия кръг. Те победиха с 1:0 в Коматево, но като цяло не сътвориха много опасности пред вратата на съперника. Според Паро, този стил на игра не отива на отбора, а приляга повече на аутсайдер като Дунав.Той коментира и представянето на дебютантите в този двубой Густаво Бусато на вратата и Брадли Мазику на фланга. Според него, тяхното представяне е светъл лъч, докато под острите му критики попаднаха Евандро и Вив-Соломон Отабор.Ето и как легендата на българския футбол анализира дербито на изминалия кръг на efbet Лига пред \"Тема Спорт\":\"ЦСКА победи Ботев пресметливо, с ясната цел да вкара един гол, след което да затвори мача. Тактиката сработи, но ЦСКА в пореден двубой не впечатли с играта си. Не се вижда нещо заучено, а липсва и избистрен състав. Отново имаше въртене на титулярите, макар че включването на Бусато и Мазику даде добър резултат и двамата оправдаха гласуваното им доверие.\"\"На ЦСКА обаче не му отива да играе по този начин. Привържениците са свикнали да гледат отбор, който мачка съперника си, а не го дебне. На голяма част от феновете не им харесва как играе ЦСКА в този момент, но това може би се налага с оглед на кадровия потенциал. Люпко Петрович е опитен и е преценил с какви футболисти разполага.\"\"С този състав ЦСКА няма как да налага тотален натиск, защото в защита тимът на моменти има нестабилни прояви. Това поражда проблеми и несигурност. Явно Петрович си е направил сметката, че е по-добре отборът да чака и да дебне да вкара гол, след което да се стреми да затвори срещата.\"\"Той най-добре познава възможностите на отбора и качествата на футболистите. Победата си е победа, но от играта има много още какво да се желае. Това е истината. Този пресметлив стил би отивал на отбор като Дунав, но не и на ЦСКА\", заяви Паро и коментира изявите на Бусато и Мазику.\"Конкретно в двубоя с Ботев може да се отличи включването на Бусато и Мазику. Това беше добър ход, двамата се защитиха с представянето си. Вратарят беше стабилен. Не е направил нещо специално, спасяванията му бяха рутинни, но пък и не показа колебливост, което е хубаво. Бусато вдъхваше стабилност.\"\"Мазику действаше енергично, показва потенциал за опасни включвания в атака. Още е рано за заключения, но с първите си изяви дава положителна заявка. На пози етап прави впечатление на много по-раздвижен състезател от Жеферсон. Ако Мазику задържи нивото, няма да е изненада, ако се наложи като титуляр. Може да се Каже, че ръкавицата към Жеферсон е хвърлена\", заяви Никодимов и отличи още двама.\"В средата на терена Малинов и Бикел се представиха прилично. С изявите си заслужиха да са в стартовия състав. Големи биткаджии, но пък приносът им в атака е твърде скромен\", заяви Паро и подложи на критика офанзивните футболисти.\"Проблемите с Ботев бяха в офанзивен план. Рядко се виждаха повече от 3-4 последователни паса, особено през първото полувреме. Често се грешеше и топката се губеше лесно. Няма заучени разигравания, нито изненада или нещо нестандартно.\"\"Представянето на Евандро и Отабор беше под всякаква критика. Отабор така и не направи опасен пробив. Двамата с Евандро все едно отсъстваха от терена. Соу вкара хубав гол, но като цяло не впечатлява. От него се иска много повече пред вратата.\"\"В по-широк план прави впечатление, че ЦСКА все с още няма избистрен състав, а есенният дял вече е преполовен. И това не се случва за първи път. До края на август още идваха нови играчи. На треньора тепърва му се налага да се запознава с техните качества и да търси начин да ги види в действие. А докато се сработят футболистите, сезонът ще е, кажи-речи, свършил.\"\"Този стил на работа не ми допада особено. А ако някой вкара десетина гола, веднага се търси възможност да боде продаден. Така не се прави отбор. Затова и игрите са колебливи. Липсва сработеност, футболистите не се познават добре и нещата на терена не се получават\", завърши Никодимов.", "date": "2019.09.16", "title": "Паро: Не отива на ЦСКА да играе пресметливо"}
{"url": "https://offnews.bg/zdrave/vsiaka-minuta-ot-neadekvatna-meditcinska-pomosht-umirat-5-dushi-alarm-711257.html", "text": "Всяка минута по света умират не по-малко от 5 души, заради неадекватна медицинска помощ, се казва в изявление на генералния директор на СЗО Тедрос Гебрейесус, публикувано на страницата на организацията в навечерието на Световния ден за безопасност на пациента - 17 септември.По думите му неправилно оказаната медицинска помощ и неспазването на правилата за безопасност е причина ежегодно да умират милиони пациенти.„В страните с ниски и средни нива на доходите това става причина за смъртта на 2,6 млн. души годишно“, казва директорът на СЗО.По данни на експертите на организацията на четири от десет пациенти се нанася вреда при оказване на първична и амбулаторна медицинска помощ. Най-грубите лекарски грешки са от неправилна диагноза и неадекватно медикаментозно лечение.Около 25% от пациентите загиват в резултат на усложнения, възникнали след хирругична намеса.Според специалистите на организацията тази смъртност се обяснява с пренебрегване на правилата за безопасност от страна на медиците. Това е причина за близо 1 млн. смъртни случая при операция или в следоперативния период.От СЗО смятат, че са необходими спешни мерки за понижаване на вредите нанасяни на здравето и живота на пациентите. Оттам подчертават, че грижата за безопасността на хоратата има и икономически ефект.По думите на директора на СЗО разходите за предотвратяване на последствията от недобрите здравни услуги са многократно по-ниски от загубите при лечение след причинена вреда.През май 2019 г., по време на 72-та сесия на Световната здравна асамблея, 194 държави- членки на СЗО се обединиха и определиха 17-ти септември за Световен ден за безопасност на пациента, който ще се отбелязва всяка година под надслова: „Безопасност на пациентите: глобален здравен приоритет“.В България Офисът на СЗО със съдействието на Министерство на здравеопазването и с подкрепата на онлайн платформата за социално значими заболявания Портал на пациента, за първи път ще отбележат Световния ден за безопасност на пациента в СБАЛАГ „Майчин дом“, с дискусия между пациентски организации и здравни експерти на тема: „Да говорим за безопасността на пациента!“, а от 20.30 часа Националния дворец на културата ще светне в оранжев цвят.Проявите посветени на Световния ден на пациенти целят по-добра осведоменост и ангажираност на населението към собственото здраве; повишаване на информираността сред лидерите по въпросите на здравеопазването за формулиране на политики; създаване на работна култура и осигуряване на грижи, в които безопасността на пациентите е приоритет.", "date": "2019.09.16", "title": "Всяка минута от неадекватна медицинска помощ умират 5 души, алармират от СЗО"}
{"url": "https://offnews.bg/futbol/prebitiat-sluzhitel-na-levski-e-izpisan-razsledvaneto-zatcikli-711254.html", "text": "Служителят в маркетинговия отдел на Левски Цветан Вълчев, който бе пребит жестоко на 21 август, е изписан от болницата, съобщава \"Меридиан Мач\".Той бе настанен в ИСУЛ в тежко състояние, след като двама мъже го пребиха почти до смърт пред паркинга на стадион \"Георги Аспарухов\".Лекарите тогава обявиха, че Вълчев е с опасност за живота с черепни и куп други травми. Състоянието му беше стабилизирано след няколко дни, но той имаше проблеми с дишането и дълго време беше в опасност. Причината за това беше хематом.Другата добра новина е, че според медицинските лица няма да се налага да минава в бъдеще през серия операции заради травмите, нанесени по главата му. След нанасянето на зверския побой имаше опасения, че ще има множество увреждания, но той се е възстановил.До този момент резултат от разследването на полицията няма. Появиха се записи от камерите около паркинга на улица \"Тодорини кукли\", но извършителите на побоя не са установени и заловени, въпреки че има какви ли не версии и подозрения.Организираните фенове на Левски отрекоха да имат нещо общо със случая.", "date": "2019.09.16", "title": "Пребитият служител на Левски е изписан, разследването зацикли"}
{"url": "https://offnews.bg/medii/skandalat-s-bnr-vliza-v-sem-horizont-raboti-bez-rakovodstvo-711246.html", "text": "Кризата в програма \"Хоризонт\" на БНР продължава. Вече четвърти ден новинарите в радиото работят без ръководство - по графика, изготвен от и.д. шефа в оставка Николай Кръстев.До тази ситуация се стигна, след като в четвъртък Управителният съвет пенсионира изненадващо досегашния директор на \"Хоризонт\" Ивайло Савов и назначи на негово място Николай Кръстев - дългогодишен кадър на БНР и бивш кореспондент в чужбина. След като  предизвикаха остра реакция в гилдията, в петък журналисти от БНР и много други медии излязоха на демонстрация в защита на свободата на словото в радиото. В отговор Кръстев подаде оставка още в петък сутринта - ден след назначението си. Същото направи и досегашният зам.-директор на \"Хоризонт\" Даниела Късовска в знак на несъгласие с новите управленски решения. Така новинарската програма на БНР остана без ръководство, каквато е ситуацията и в момента.По информация на OFFNews пенсионирането на Савов е било планирано, но за след няколко месеца. Макар че е навършил пенсионна възраст, той трябвало да остане в радиото до края на тази година, за да поеме и периода с местните избори. Те са едни от най-тежките за отразяване за БНР, защото като обществена медия радиото има специфични ангажименти около кампанията. Тази уговорка обаче не била спазена. Според източници на OFFNews причината за това е, че Савов отказал да свали Силвия Великова от ефир, да ѝ отнеме ресора и да я командирова в Стара Загора.Междувременно, СЕМ днес вика генералния директор Светослав Костов (когото избра преди по-малко от три месеца - б.а.) и Управителния съвет на радиото на изслушване. Повод за това е безпрецедентното спиране на сигнала за пет часа в същия този критичен петък, когато отпадна планираното с теми и гости предаване на Силвия Великова. СЕМ не съобщава дали ще засегне и темата със свободата на словото и отнемането на микрофона на Великова. Официално, журналистката бе върната като водещ на сутрешния блок заради острата обществена реакция. Предстои обаче да видим дали бъдещото ръководство на \"Хоризонт\" ще запази свободата на БНР, заради която то се радва на най-високо доверие сред аудиторията.", "date": "2019.09.16", "title": "Скандалът с БНР влиза в СЕМ, 'Хоризонт' работи без ръководство"}
{"url": "https://offnews.bg/obshtestvo/bivsh-shef-na-kat-bila-li-e-s-kolan-v-kolata-na-nso-tcveta-karaianche-711256.html", "text": "Била ли е с колан председателят на парламента Цвета Караянчева, която  вчера. На служителите от НСО, когато тръгват на път, дали им е разписано задължението охраняваното лице да бъде обезопасено с колан. Това е ключов въпрос, заяви бившият шеф на столичния КАТ Богдан Милчев по Нова тв. Той е убеден, че за удара на автомобилите между Шумен и Силистра има няколко грешки. На пътя там има маркиран \"остров\" - повече от 8 кв. м. Дали се спазва ограничение на скоростта - не, защото организаторът на движението създава предпоставки да не се спазва, заяви Милчев. Според него такъв тип „остров” трябва да е повдигнат, озеленен, със знаци. „Няма разписано правило, че трябва да се слагат колани на задната седалка. А това е било необходимо. Често лицата, които пътуват, се возят на задната седалка зад охраната. За НСО се знае, че трябва да са без колани, защото трябва да реагират. Но за първи път се случва катастрофа, в която да пострада охраняваното лице”, заяви ген. Димитър Владимиров, бивш директор на НСО. „Шофьорът е един от най-добрите в НСО, назначен е още през 2003 г.”, заяви ген. Владимиров.„Министър-председателят не може да си позволява да кара колата сам и да се обръща и да гледа камерите дали го снимат”, коментира ген. Владимиров.", "date": "2019.09.16", "title": "Бивш шеф на КАТ: Била ли е с колан в колата на НСО Цвета Караянчева?"}
{"url": "https://offnews.bg/politika/bojko-borisov-skandalat-s-bnr-beshe-sabotazh-sreshtu-pravitelstvoto-711275.html", "text": "Това беше саботаж срещу правителството. Срещу свободата на медиите - в лицето на Силвия Великова, която лично защитих. Така премиерът Бойко Борисов коментира скандала с БНР и опита да бъде заглушено радиото заедно с един от знаковите си журналисти.Коментара си Борисов направи в Пещера, където присъства на откриването на новия завод за фармацевтични продукти и фуражни добавки \"Биовет\".\"Аз съм сигурен, че тя (Великова - б.р.) знае, че не само правителството, но и ние като партия не участваме, че е саботаж. Затова се надявам прокурорите в рамките на днешния-утрешния ден да приключат цялата тази работа\", добави премиерът.Според него по време на криза у нас се появяват \"завод след завод\". Конкретно заводът на \"Биовет\" е с над 300 милиона лева инвестиции, голяма част от тях са по линия на ЕС - по плана \"Юнкер\", посочи още той.Борисов поздрави учителите и учениците за днешния празник и добави, че всяка класна стая вече е снабдена с безжичен интернет и вероятно сме първата европейска държава в пълно покритие в клас.", "date": "2019.09.16", "title": "Бойко Борисов: Скандалът с БНР беше саботаж срещу правителството"}
{"url": "https://offnews.bg/ikonomika/srokat-za-podavane-na-korigirashti-deklaratcii-izticha-na-30-septemvri-711278.html", "text": "На 30 септември изтича срокът за подаване на коригиращи декларации от физическите и юридическите лица, напомни Националната агенция за приходите.Гражданите и фирмите имат възможност еднократно да коригират данните, посочени в годишната декларация за облагане на доходите на физическите лица и формуляра за облагане с корпоративни данъци на юридическите.Това става с подаването на еднократна коригираща декларация, след изтичане на срока за подаване на годишната данъчна декларация, но преди 30 септември на текущата година за промени, свързани с декларираните данъци от предходната година.Информация за попълване и подаване на данъчни и осигурителни декларации и внасяне на суми към бюджета, може да се получи в сайта на приходната агенция - www.nap.bg или на телефона на НАП - 0700 18 700 /обажданията се таксуват по стандартната тарифа на съответния оператор/.", "date": "2019.09.16", "title": "Срокът за подаване на коригиращи декларации изтича на 30 септември"}
{"url": "https://offnews.bg/obshtestvo/ministar-valchev-kam-uchenitcite-badete-liubopitni-sledvajte-mechtit-711235.html", "text": "Близо 60 хиляди деца за пръв път ще стъпят в училище днес като първокласници. Общо над 700 000 ученици започват новата учебна 2019/2020 година. Тя ще бъде открита от министъра на образованието Красимир Вълчев в две софийски училища - Първа английска езикова гимназия (9 ч.) и Националната природо-математическа гимназия \"Акад. Любомир Чакалов\" (10.30 ч.).Той вече отправи и поздравление към ученици, учители и родители. В него се казва:Всички училища ще посрещнат малките си ученици с подготвени комплекти учебници. Те всички са доставени до училищата, по информация на министър Вълчев. 8 училища ще започнат новата година в други сгради заради цялостни ремонти. В други между 50 и 60 ремонтите все още текат, но ще се учи в тях. Тази година бяха планирани ремонти в повече от 1000 училища и част от тях тепърва предстои да започнат.Въпреки навлизането на 4000 до 5000 учители в пенсионна възраст тази година (от януари досега системата са напуснали 4581 педагогически специалисти и 2103 души непедагогически персонал), няма да има криза - уверява министърът. В детските градини и училищата има единици непопълнени места - често те са за учители по английски и информационни технологии, както бе и през предходни години. Дълбоката криза заради застаряването и липсата на достатъчно млади учители обаче предстои.Топ приоритетите на МОН и тази година остават връщането и задържането на децата в клас и надграждането на добрата им базова грамотност с функционална.2019/2020 учебна година започва с едно училище по-малко и 4 преобразувани. Закрито бе 155 ОУ \"Св. Св. Кирил и Методий\" в село Кривина, район Панчарево. Три от преобразуваните са станали обединени - ОУ \"Христо Ботев\" в с. Росен, община Созопол; ОУ \"Неофит Рилски\" в с. Дерманци, община Луковит и ОУ „Св. Св. Кирил и Методий” в с. Ръжена, община Казанлък. Четвъртото преобразуване е сливане на Началното училище \"Св. Климент Охридски\" в село Добърско и Основно училище \"Неофит Рилски\" в Горно Драглище. След сливането училището е ОУ \"Неофит Рилски\" в с. Горно Драглище, община Разлог.Така училищната мрежа за учебната 2019/2020 година включва 4 412 институции с 884 053 деца и ученици, от които 2 568 училища, центрове, общежития и обсерватории и 1 844 детски градини.", "date": "2019.09.16", "title": "Министър Вълчев към учениците: Бъдете любопитни, следвайте мечтите си! На добър час!"}
{"url": "https://offnews.bg/ikonomika/0-1-inflatcia-prez-avgust-711280.html", "text": "0.1% месечна инфлация за август отчете Националният статистически институт. От началото на годината (август 2019 г. спрямо декември 2018 г.) тя е 2.1%, а годишната (август 2019 г. спрямо август 2018 г.) - 2.9%.Средногодишната инфлация за периода септември 2018 - август 2019 г. спрямо периода септември 2017 - август 2018 г. е 3.2%.През август са поскъпнали храните и безалкохолните (0.4%), алкохолът и цигарите (0.1%), режийните разходи и горивата (0.2%). Поевтинели са дрехите и обувките (3.3%). Цените на транспорта, съобщенията и в образованието са без промяна.През август цените на лекарствените продукти са се увеличили с 0.7%, а цените на лекарските и на стоматологичните услуги остават на равнището от предходния месец.", "date": "2019.09.16", "title": "0.1% инфлация през август"}
{"url": "https://offnews.bg/temida/aktcia-v-burgas-romi-iznasiali-zhritci-v-germania-kupuvali-si-zlato-711277.html", "text": "Спецпрокуратурата и ГДБОП проведоха акция в Бургас срещу престъпна група за трафик на хора и пране на пари. Операцията е била на територията на комплекс „Меден рудник” и в квартал „Победа”, съобщи Нова тв. Проверявани са клубове за проститутки, изнасяни в Германия. Групата се състои от български граждани от ромски произход. Те развиват дейност в България и в Германия. Организират т.нар. клубове, където се трафикират жени от България, обясни пред NOVA зам.-главният прокурор Иван Гешев.Парите от престъпната дейност са били инвестирани в луксозни къщи, автомобили и злато.Очаква се утре специализираната прокуратура да даде повече информация за проведената акция.", "date": "2019.09.16", "title": "Акция в Бургас: Роми изнасяли жрици в Германия, купували си злато и палати с парите"}
{"url": "https://offnews.bg/kultura/snimat-nov-ruski-film-v-sv-vlas-partnira-im-ekipat-na-vezdesashtiat-711281.html", "text": "Супер звезди на руското кино пристигат в Свети Влас за снимките на руския игрален филм „Големият лов“. Зад лентата стои една от най-големите продуцентски компании в Русия „ДИКСИ“, като партньор от българска страна е „Мирамар филм“ (Дзифт, LOVE.NET, Вездесъщият). В продължение на месец Свети Влас ще се превърне в арена на фантастични чудовища, които нападат кроткото крайбрежие и всяват шок и ужас сред местното население. От продукцията не издават повече за сюжета, защото има изненадващо развитие и още по-изненадващ финал, но посланието на филма е, че светът ще бъде спасен от тези, които най-малко очакваме.Жанрът на „Големият лов“ е екшън-комедия. Топ криминалистка от Бургас е наказана за известен период в едно от най-спокойните места по българското Черноморие – Свети Влас, където по думите й, единственото престъпление, което може да се случи, е „вятърът да отнесе кърпата ти в морето“. Действието във филма се развива реално в курортния град, в края на летния сезон. Главната женска роля е поверена на българската актриса Лорина Камбурова, която изгря в хитовия сериал „Скъпи наследници“ по БТВ. В мъжките персонажи ще видим руските супер звезди Кирил Кяро и Роман Курцин.Кяро е познат на българската публика от криминалния сериал „Хрътката“, излъчван по БНТ и Bulgaria ON AIR. Актьорът пристигна в Свети Влас със семейството си и съчетава професионалните си ангажименти с време за фамилна почивка. Роман Курцин също е познат на родната публика от сериала „Хотел Елеон“, който се реализира в българския ефир като продължението на най-успешния руски сериал „Кухня“. Актьорският звезден екип се допълва от Анна Ардова. Сред най-известните филми с нейно участие са нашумелият „Висоцки. Благодаря, че си жив“ и „Една за всички“, който й носи през 2010 г. почетната награда „ТЕФИ“.Продуцентите на филма се спират на Свети Влас след оглед на цялото Черноморие – от Шабла до Резово. „Влас отговори на всички изисквания за локации и инфраструктура, както и на основната заявка във филма, че действието се развива в едно тихо и спокойно място“, сподели Матей Константинов от „Мирамар“.„Големият лов“ ще се разпространява в Русия от най-голямата дистрибуторска компания „Каро Прокат“ на над 2000 екрана и ще се излъчи от ефирна телевизия с многомилионна аудитория.", "date": "2019.09.16", "title": "Снимат нов руски филм в Св. Влас, партнира им екипът на Вездесъщият и LOVE.NET"}
{"url": "https://offnews.bg/obshtestvo/prirodozashtitnitci-alarmirat-za-ekokatastrofa-kraj-svoge-711321.html", "text": "GPS-предаватели на белоглави лешояди и свидетели установили мъртви птици в района на Гара Бов и село Бов, съмненията са за използване на забранени отрови в дивата природа.За това съобщиха от организацията Зелени Балкани, като предупредиха, че въпросните отрови застрашават живота и здравето на хората, и защитените видове.Припомня се, че това е престъпление по Наказателния кодекс, а последният подобен случай в Кресна е унищожил цялата колония на белоглавите лешояди, за възстановяването на които природозащитните организации са работили повече от 15 години.„На 16 септември първоначално от предавателите, с които следим два от белоглавите лешояди от колонията в Природен парк „Врачански Балкан”, но по-късно и от свидетелства на очевидци стана ясно, че има умрели птици от този вид в района на селата Гара Бов и с. Бов., като една от птиците е паднала до с. Церово“, се посочва в съобщението.Еколози са посетили мястото, на което са се хранили птиците, по данни от GPS-предавателите екипът е открил изяден от животни и птици труп на теле, и наблизо умрял скален орел (Aquila chrysaetos).Намерените мъртви екземпляри са от видове птици по приложение № 3 от ЗБР, означени със звездичка. Този факт дава основание да се образува наказателно производство за установяване на престъпление по чл.278 Д от НК и за наказване на виновните лица, подчертават природозащитниците.Утре полицията ще прави оглед в 08.30 ч., на терен ще се включи и кучето на БДЗП, което е специално обучено за откриване на отрови. Надеждата е да се намерят, освен скалния орел, също и лешоядите с предавателите, които вече отчитат, че птиците са мъртви, допълват от организацията.", "date": "2019.09.16", "title": "Природозащитници алармират за екокатастрофа край Своге"}
{"url": "https://offnews.bg/zdrave/10-ot-detcata-v-naj-uiazvimata-vazrast-ot-0-do-3-g-ne-sa-obhvanati-o-711268.html", "text": "10% от децата в най-уязвимата възраст от 0 до 3 г. не са обхванати от общопрактикуващи лекари и педиатри. Това показват резултатите от изследване „Поглед към невидимите деца в Пловдив“ на фондация „За Нашите Деца“.Факторите, които определят възможността за формиране на по-добри политики за децата в ранна възраст, представиха по време на конференция „Ранното детско развитие: наука и практика“ изпълнителният директор на фондация „За Нашите Деца“ Иванка Шалапатова, експертът от фондацията Цвета Недева и Татяна Коцева от института ИНЧ при БАН. Те са част от екипа, реализирал изследване „Поглед към невидимите деца на Пловдив“, който анализира услугите за ранно детско развитие в град Пловдив и степента, в която те отговарят на потребностите на децата с проблеми в развитието или в риск от развиване на такива проблеми и техните семейства.Данните от Пловдив потвърждават резултатите от национално изследване, според което повече от 1/3 от родилите здравнонеосигурени бременни не са посещавали лекар нито веднъж преди раждането, а за здравноосигурените липсват данни за степента на проследяването. Причините за заболяванията и умиранията на децата от 1 до 4 години не са изследвани и липсват данни за статуса на семействата - икономически, социален, образователен, за да се осъществява ефективна превенция.Въпреки регламентираното право на безплатен достъп до здравеопазване за всички деца, около 10% от децата в най-уязвимата възраст от 0 до 3 г. не са обхванати от общопрактикуващи лекари и педиатри.България значително изостава от постигането на целите на Европейския съюз по показателя за обхват на децата от 0-3 г. в услуги за ранно детско образование и грижа, който е 33%.Основните препоръки, които извеждат и двете изследвания са за:- разработване на стандарти за развитие на деца във възрастта 3 – 7 години и въвеждането им в практиката;- създаване на програми за подкрепа на родителите в грижата за здравето на детето и възпитателните практики в семейството за постигане на адекватно и отговорно родителско поведение за подкрепа на развитието на детето;- Оптимизиране системата за закрила на детето, с цел подкрепа за биологичните семейства и предотвратяване на разделянето на децата от семействата им.Пред участниците в двудневния форум беше представена и работата на организацията по програма Ранна детска интервенция и ефекта върху децата от прилагането й.Конференцията бе организирана от Изследователският център по когнитивна наука и Ноу-хау центърът за алтернативни грижи за деца към Нов български университет в партньорство с УНИЦЕФ България, Тръста за социална алтернатива и Фондация „За нашите деца“.Повече от 100 участници обсъдиха научни изследвания, нови практики и актуални въпроси, свързани с грижите за децата в ранна възраст. Подчертана беше важността от засилване на научните изследвания в сферата на ранното детско развитие, разработване на политики, базирани на доказателства в консултация с най-широк кръг от заинтересовани страни, както и от включване на родителите като равноправни партньори на професионалистите в грижите за децата.Сред лекторите бяха водещи международни експерти, български учени, професионалисти и представители на държавни институции.", "date": "2019.09.16", "title": "10% от децата в най-уязвимата възраст от 0 до 3 г. не са обхванати от общопрактикуващи лекари и педиатри"}
{"url": "https://offnews.bg/obshtestvo/700-800-dushi-chakat-za-babrechna-transplantatcia-u-nas-711274.html", "text": "Около 700-800 пациенти чакат за бъбречна трансплантация. Това съобщи проф. Петър Панчев, началник на Онкоурологията в Александровска болница пред БНТ.Годишно се правят максимум 20 трансплантации. Причината е, че няма донори.„„Има екип, който се грижи за подготовката на болните, има нефрологични диспансери, административната работа е направена, но няма донори. Не мога да кажа, че лекарите, които са на предния фронт и имат пряк досег с тези болни, които обикновено са жертви на тежки пътни произшествия, не са активни. Но срещу тях трябва да стоят хора, които са подготвени за това нещо. Много е трудно за говорим с човек, на когото току-що е починал близък и да му обясняваме, че трябва да дари органите му, за да спаси други хора.“, каза още професорът.По думите му в Турция има трансплантации на българи и цената им вероятно е намалена. Но за всяко донорство, което се извършва в чужбина, първото изискване за ЕС е пациентът да си води жив донор. Всяка страна си пази органите от донори в клинична смърт.Трансплантациите, които се извършват в Турция, не се правят в нелегални болници, а в лечебни заведения с добро реноме“, обясни проф. Панчев.Той допълни, че е имало само една година – 1999 г., когато у нас са били направени 80 трансплантации на бъбреци.", "date": "2019.09.16", "title": "700-800 души чакат за бъбречна трансплантация у нас"}
{"url": "https://offnews.bg/politika/karakachanov-predupredi-za-vazmozhen-bezhanski-natisk-711323.html", "text": "Министърът на отбраната Красимир Каракачанов заяви във Варна, че заплахата на президента на Турция Ердоган към Европейския съюз да отвори границите си за бежанците, ако не получи още финансови компенсации, е сериозна, предаде БНР.По тази причина той е разпоредил да има готовност на мобилните части при евентуален бежански натиск.„Аз съм разпоредил модулите в Българската армия, които са обучени през последните две години и половина за охрана на границата и съдействат на „Гранична полиция“, да бъдат в готовност. Те са от различните бригади специални модули, които се изпращат на границата, като първоначално, още в рамките на 24 часа могат да бъдат изпратени 2 200 човека веднага, включително с другите резерви, които може да изпратим. Ако стане сериозно, може да изпратим до 10 500 - 11 000 човека“, каза Каракачанов.Той посочи още, че очаква да бъде приет законът за доброволната военна служба, който отдавна е готов. Колкото до наборната военна служба, военният министър смята, че е удачно тя да се възстанови за срок от 6-7 месеца, тъй като при евентуална криза „младите българи биха били просто пушечно месо, защото им липсва подготовка“.Каракачанов предлага и увеличаване на часовете по военна подготовка в училищата.", "date": "2019.09.16", "title": "Каракачанов предупреди за възможен бежански натиск"}
{"url": "https://offnews.bg/obshtestvo/liudmil-i-liudmila-posreshtat-gosti-za-imen-den-711245.html", "text": "Православната църква отбелязва днес деня на Св. мъченица Людмила, княгиня Чешка. Имен ден празнуват всички, които носят името Людмил и Людмила. Името е от славянски произход и означава \"любим на хората\". Според преданието Людмила била родом от Сърбия, дъщеря на сръбски княз. Омъжили я за чешкия княз Боривой. По това време чешкият народ още не бил кръстен, а самият Боривой и неговата млада съпруга били езичници. След женитбата си те повярвали в Христа и се кръстили, построили църкви и поставили в тях свещеници. Те имали трима сина и една дъщеря. На тридесет и шест годишна възраст Боривой починал. Блажената Людмила понасяла своята мъка с преданост на Божията воля и раздавала на бедните цялото си имущество. Синът й Братислав наследил престола на своя баща и след като управлявал народа си тридесет и три години, също починал.Властта поел Вячеслав, внукът на света Людмила. Но майка му възненавидяла свекърва си и всячески се стараела да я погуби. Като научила за това, света Людмила се оттеглила в град Течин. Снаха й подучила двама боляри и ги изпратила в Течин да убият блажената Людмила. Когато отишли там, злодеите събрали и много други подобни на тях зли хора.Една вечер те обкръжили двора и двореца, където се намирала блажената Людмила, разбили вратите и влезли вътре. Те хванали светата княгиня, хвърлили въже върху шията й и я удушили. Така блажената Людмила угодила на Бога и пострадала мъченически.Това се случило в събота, в първия час на нощта. Тогава светата била на шестдесет и една години. Бог прославил с много чудеса мястото на нейното погребение. Тя не била погребана в църква, а под градската стена. Всяка нощ над това място се появявали горящи свещи, а един слепец прогледнал, когато се докоснал до пръстта на гроба й. Като научил за тези чудни знамения, нейният внук Вячеслав пренесъл мощите й в град Прага и ги положил в църквата на свети Георги, където и днес те явяват много знамения и чудеса.", "date": "2019.09.16", "title": "Людмил и Людмила посрещат гости за имен ден"}
{"url": "https://offnews.bg/politika/dzhambazki-ek-ne-triabva-da-dopuska-folksvagen-da-investira-v-turtcia-711258.html", "text": "Европейската комисия не трябва да допуска Фолксваген да инвестира в Турция. Това е неморално от страна на ЕК и е поредна проява на двойни стандарти спрямо страни като България. Това се казва в позиция на българския представител в Европейския парламент и заместник-председател на ВМРО – Българско национално движение Ангел Джамбазки, по повод колебанията от страна на немския автомобилен гигант къде да построи новия си завод – у нас или в Турция. Позицията си Джамбазки ще изложи още днес, когато ще се проведе първото заседание на ЕП в Страсбург.Евродепутатът е категоричен, че не е редно европейско предприятие с публично участие да прави такива големи инвестиции в ислямизираща се държава, в която открито се нарушават човешките права – факт, констатиран и от Резолюция на ЕП за напредъка на Турция. С дози документ също така се препоръчва и замразяване на Инструмента за предприсъединителна помощ за страната (ИПП II).Е, не е ли евентуалното допускане на инвестиции от страна на „Фолксваген\" в Турция поредното лицемерие и проява на двойни стандарти от страна на ЕК, пита в позицията си представителят на ВМРО.Ето и пълния текст на позицията на Джамбазки:Неморални инвестиции от предприятия с публично участие в трети страни. Случаят с „Фолксваген АГ\".Според годишния доклад на „Фолкваген Аутогруп\" от 2018 г., германската федерална провинция Долна Саксония е вторият по големина акционер в предприятието, с 20% от правото на глас в борда на концерна. Така компанията има значително публично участие, регулирано със закона VW-Gesetz от 1960 г. В тази връзка, през последните месеци в турски и европейски медии усилено се коментира, че Фолксваген смята да инвестира в нов завод в Турция.В резолюцията на Европейския парламент за напредъка на република Турция от 2018 г. ясно се споменават репресиите спрямо журналисти и лица от гражданското общество. И в същата тази държава се препоръчва и замразяване на Инструмента за предприсъединителна помощ (ИПП II), като той се обвърже с условие за подобрения в областта на правата на човека и демокрацията.Като се имат предвид тези обстоятелства:Смята ли Европейската Комисия, че е редно компания с публично участие да инвестира в страна, която може да бъде окачествена като ислямизираща се диктатура?След като Европейският съюз е готов да замрази ИПП II, редно ли е една значителна инвестиция от европейско предприятие с публично участие да бъде насочена към Турция?Смята ли за редно ЕК да бъдат ощетявани европейските работници като се изнaся производство толкова близо до границите на общността?", "date": "2019.09.16", "title": "Джамбазки: ЕК не трябва да допуска Фолксваген да инвестира в Турция"}
