{"url": "https://offnews.bg/obshtestvo/dualnoto-obrazovanie-osiguriava-kachestveni-kadri-i-spira-obezliudiava-680425.html", "text": "Необходимо е сътрудничество между държавните институции и общините при въвеждането на метода \"учене чрез работа или дуално образование, заключиха експерти, участващи в осмото издание на конференцията „Образование и бизнес: Региони“, организирана от национална телевизия Bulgaria ON AIR на 10 май в хотел „Маринела“.\"Дуалното образование е ключов фактор за регионалното развитие на страната. То увеличава производителността на компаниите и повишава конкурентоспособността на България на европейския пазар\", подчерта посланикът на Швейцария Денис Кнобел.То може да намали безработицата, да спре обезлюдяването на малките населени места, да осигури квалифицирани кадри за бизнеса, смята той.Посланик Кнобел определи като успешен проектът „Дуално образование за модерните изисквания и нужди на обществото“ (ДОМИНО), който се реализира в България с швейцарско финансиране.„Започнахме преди 3 години с 2 училища и 80 ученици, а днес имаме над 30 училища, повече от 1100 ученици и най-важното – над 180 компании, които са наши партньори“, коментира Негово превъзходителство Кнобел.Все повече компании и общини въвеждат метода \"учене чрез работа\".„В Габрово усилията на бизнеса дават своите резултати. Ние сме на челните места по брой издадени патенти. Децата, които проявяват интерес към специализираните паралелки с дуално обучение са близо 30% от общия им брой“, отчете кметът на града Таня Христова.Зам.-кметът на Пловдив Стефан Стоянов коментира, че местният бизнес и училищата в региона все по-честно си сътрудничат в обучението на кадри. Той е убеден, че единственият начин за промяна на образователната система е дуалното обучение.Тази година в Пловдив се очакват над 10 нови инвеститори от България и чужбина, с което градът ще продължи да бъде сред индустриалните лидери у нас.Според преподавателя от Американо-английската академия в София Христо Господинов образованието у нас трябва да е многоезично, а ключова роля в този процес има учителят. Той трябва да развие у децата пет основни умения: креативност; лингвистични умения (не само да говорят няколко езика, но и да мисля на тях); критично мислене; новаторство.Друг важен фактор в изграждането на бъдещи кадри е обучение чрез съпричастност и взаимодействие между учители и ученици, смята изпълнителният директор на Българска асоциация по семейно планиране и сексуално здраве д-р Радосвета Стаменкова. Така децата от маргиналните групи могат да получат равен шанс за професионалното си развитие.Експертите посочиха и общата кауза – взаимодействие между частния бизнес, държавата и образованието.В унисон с темата на конференцията ученици-сладкари от професионалната гимназия \"Велизар Пеев-Своге\" представиха свои шоколадови творения.Конференцията „Образование и бизнес: Региони“ е част от мисията на Bulgaria ON AIR и цялата Investor Media Group да насърчава и разпространява проекти в подкрепа на образованието. Следващото ѝ издание ще е през есента на 2018 г.", "date": "2018.05.11", "title": "Дуалното образование осигурява качествени кадри и спира обезлюдяването на страната"}
{"url": "https://offnews.bg/sviat/14-godishen-prostrelia-svoj-sauchenik-v-gimnazia-v-sasht-680449.html", "text": "14-годишно момче простреля свой съученик в гимназия в Лос Анджелис. Стрелбата е станала около 7 часа местно време. В този момент гимназията била все още сравнително празна. Стрелецът е задържан. Простреляното момче не е тежко ранено и се очаква да се възстанови напълно. По първоначални данни причина за стрелбата е спор между двамата. ", "date": "2018.05.11", "title": "14-годишен простреля свой съученик в гимназия в САЩ"}
{"url": "https://offnews.bg/futbol/botev-prevze-trakia-i-uvelichi-shansovete-na-levski-za-evropa-680451.html", "text": "Ботев Пловдив победи Берое с 2:1 и намали шансовете на старозагорци да изместят Левски от третото място. Двата тима завършиха срещата от 34-ия кръг на Първа лига в намалени състави, след като Карлос Охене от гостите и Густаво Афонсо от домакините бяха изгонени.Иначе резултатът откри Мартин Камбуров в 43-ата минута със своя гол №202 в родния футболен елит. Жоао Пауло направи 1:1 в 51-ата минута с хубаво изпълнение с десния крак. В края нападателят донесе успеха на \"канарчетата\" с второ попадение.След успеха си Ботев остава пети с 52 точки и на 6 след Берое, който е четвърти и изостава на две зад третия Левски.В другия двубой от родния елит, игран по-рано днес, Черно море победи Септември София и в реванша от плейофите за класиране между 7-о и 10-о място в Първа лига. Така с общ резултат 4:2 \"моряците\" продължават борбата си за участие в Лига Европа.Мехди Фенуш (39,43) вкара два гола за гостите на Националния стадион \"Васил Левски\", а Мартин Тошев се разписа за столичани 5 минути преди края. В следващата фаза варненци ще срещнат Локомотив Пловдив или Славия.", "date": "2018.05.11", "title": "Ботев превзе Тракия и увеличи шансовете на Левски за Европа"}
{"url": "https://offnews.bg/futbol/levski-zadarzha-koshmara-na-karanga-oshte-3-godini-680430.html", "text": "Един от основните футболисти на Левски Хали Тиам ще остане на \"Герена\" в следващите 3 години. Халфът в момента играе като преотстъпен от МТК Будапеща, но \"сините\" са си осигурили неговите услуги и занапред, съобщи \"Дарик\".Сенегалецът, който причини тежка контузия на звездата на ЦСКА Фернандо Каранга в реванша за Купата на България, бързо се утвърди в титулярния състав на Делио Роси. Преди да дойде в Левски Тиам бе част от Динамо Москва.Иначе шефовете в Левски отрекоха, че тимът ще се разделя с Жорди Гомес. Такива информации се появиха по-рано днес. Единственият, който със сигурност си тръгва от \"Герена\" е португалският защитник Афонсо Фигейредо.Левият бек вече се раздели във своите съотборници. Афонсо дойде в Левски под наем от Рен, но получи контузия и няма да играе до края на сезона.", "date": "2018.05.11", "title": "Левски задържа кошмара на Каранга още 3 години"}
{"url": "https://offnews.bg/izvan-terena/zlatnata-obuvka-na-petar-zhekov-bureniasa-kmet-ia-okosi-po-tamno-680435.html", "text": "Златната обувка на Петър Жеков в родното му село Книжовник грейва с ново осветление. След като екипът на xnews.bg показа обраслия паметник, лично кметът Иван Славилов в 1 часа през нощта е запалил косачката и окосил тревата.Сега той е готов с докладна до градоначалника Добри Беливанов да се разреши включването на осветление на топката и златната обувка на една от най-големите звезди на родния футбол Петър Жеков. Самата легенда миналата година е уважил покана на местните.\"На доброволни начала ще извършим монтажа на осветителните телата и отново ще поканим носителя на златната обувка от 1969г. с 36 гола за ЦСКА\", коментира Славилов пред xnews.", "date": "2018.05.11", "title": "Златната обувка на Петър Жеков буреняса, кмет я окоси по тъмно"}
{"url": "https://offnews.bg/kultura/14-aktiori-igrali-i-v-igra-na-tronove-i-vav-filmite-za-hari-potar-680415.html", "text": "Много са хората, които са фенове на двата фантастични свята - на \"Игра на тронове\" и този на магьосника Хари Потър.Въпреки че са много различни, световете се доближават, благодарение на актьорите, взели участие и в двете екранизации по книги.Вижте 14 актьори, които са се появили и в \"Троновете\" и във филмите за магьосници, показани от Insider:Известният и награждават британски актьор влиза в ролята на професор Хорас Слъгхорн, а по-късно и в \"Игра на тронове\", където изиграва архимайстера, който обучава Самуел Тарли в Цитаделата. Актрисата стана световноизвестна с ролята си на Кейтлин Старк в \"Игра на тронове\", но малцина знаят, че тя играе и във филма \"Хари Потър и Даровете на смъртта\" като майка на Хармаяни Грейнджър. Феновете на Хари Потър познават Тена от ролята и на Нимфадора Тонкс. Феновете на \"Игра на тронове\" пък я познават като благородната дивачка Оша, която бе убита от Рамзи Болтън.Кой би решил, че неприятният пазач на \"Хогуортс\" Аргус Филч от филмите за магьосници след години ще се превърне в още по-неприятния и зъл Уолдър Фрей от \"Игра на тронове\"? Известният актьор стана част от \"Игра на тронове\" с ролята на Манс Райдър - кралят от другата страна на Вала, който спечели уважението на Джон Сноу.За много хора навярно е изненада и не са подозирали, че именно той играе и братът на директора на \"Хогуортс\" Албус Дъмбълдор - Абърфорт. Младият красавец има две малки роли в две от най-хитовите продукции в света. В \"Игра на тронове\" влезе в ролята на по-малкия брат на Самуел Тарли, а в \"Хари Потър\" - Кормак Маклагън, който раздразни Хармаяни по време на коледното парти на професор Хорас Слъгхорн.Ще ви е трудно да разпознаете Гловър във филмите за Хари Потър, защото там играе ... паяк. Или по-точно го озвучава. В \"Игра на тронове\" пък е Великият майстер Пицел. Рубиъс Хагрид - големият приятел на Хари, Рон и Хармаяни, е любим образ от филмите и книгите за Хари Потър. Актьорът, изиграл култовата роля на великана, влиза в образа на още един такъв. В \"Игра на тронове\" той е част от великаните от народа на диваците. Блейн се появява в \"Хари Потър и Орденът на феникса\" като Боб, магьосник, който работи с Артър Уизли в Министерството на магията.В \"Игра на тронове\" играе Кралят на подправките - един от тринадесетте, които управляват града Каарт. Уеб взима участие във филмите за Хари Потър като едно от приятелчетата на Драко Малфой. В \"Игра на тронове\" го видяхме в първи епизод на първи сезон, където изигра предател от Нощния страж, убит от Нед Старк.Той играе Амик Кароу, който взима страната на професор Снейп, когато става директор на \"Хогуортс\". В \"Игра на тронове\" играе войн от армията на семейство Грейджой.Няма да видите Поул във филм за Хари Потър, защото взима участие в изтрита сцена. В \"Игра на тронове\" обаче го виждаме като протестиращ жител на столицата. В \"Хари Потър и Стаята на тайните\" Мортемор играе мадам Ирма Пинс - библиотекар в \"Хогуортс\". Като жител на Браавос пък я виждаме в \"Игра на тронове\".Ще видите Туит в \"Хари Потър и даровете на смъртта\" като малък кльощав вълшебник. В сериала за семейство Старк и Ланистър играе Лотар Фрей.", "date": "2018.05.11", "title": "14 актьори, играли и в 'Игра на тронове', и във филмите за Хари Потър"}
{"url": "https://offnews.bg/politika/zaharieva-2025-godina-e-realistichen-srok-za-razshiriavane-na-es-680436.html", "text": "\"2025 година е реалистична дата за разширяване на Европейския съюз в посока Западни Балкани. Нека да подкрепим страните-кандидатки и да сме искрени с тях. Гражданите на тези страни трябва да имат увереност, че когато изпълнят критериите, вратата за тях ще бъде отворена.\"С тези думи вицепремиерът и министър на външните работи Екатерина Захариева се обърна към колегите си от региона и Вишеград в навечерието на Срещата на върха ЕС-Западни Балкани, която ще се проведе в София идната седмица.Екатерина Захариева участва във втората среща на външните министри във формата „Вишеград-4 плюс\" и „Балкани-4 плюс\" в местността Сунио край Атина. Във форума участват страните от Вишеградската група и четирите балкански държави-членки на ЕС (Гърция, България, Хърватия и Румъния). Като наблюдатели по време на срещата са поканени и шестте страни от Западните Балкани, които не са членки на ЕС, Словения и Кипър.Всички присъстващи топ дипломати благодариха на Българското председателство на Съвета на ЕС, че постави високо в дневния ред европейската перспектива на Западните Балкани. Министрите приветстваха срещата в София и подкрепиха изцяло практичните мерки за интеграция на региона, които ще съпътстват политическата подкрепа.Външният министър на Република Македония Никола Димитров каза, че набраната подкрепа за страните от региона по време на Българското председателство ще има решаващ ефект за бъдещето на Балканите и че тази година ще реши съдбата им за поне едно десетилетие напред.Първите дипломати се обединиха около мнението, че не бива Европа да се развива на две скорости.\"България е против двойните стандарти като този при храните - нашите граждани не са второ качество. Друг пример за двоен стандарт е Шенген - България е изпълнила техническите критерии от 2011 г., но не е приета по политически причини\", каза Екатерина Захариева. Тя призова в разговора за бъдещето на Европейския съюз да участват и страните кандидатки.\"Непрекъснато трябва да подобряваме работата на институциите си - призова българският първи дипломат. - Трябва да си спомним защо е създаден ЕС и защо страните-кандидатки искат да се присъединят към него - не е само заради икономическия просперитет и заради по-добрия живот, който водят неговите граждани, а заради ценностите и правата на човека.\"", "date": "2018.05.11", "title": "Захариева: 2025 година е реалистичен срок за разширяване на ЕС"}
{"url": "https://offnews.bg/temida/72-chasa-arest-za-koloezdacha-pregazil-1-godishno-dete-v-iuzhnia-park-680441.html", "text": "24-годишният Борислав Миланов, който прегази с колело момиченце на година и осем месеца в Южния парк, остава за 72 часа в ареста. Той е обвинен в нанасяне на телесна повреда по непредпазливост, съобщава bTV.Mалко след 22.30 ч. снощи Миланов се е предал сам в Четвърто районно, след като родителите на момиченцето разпространиха негови снимки в социалните мрежи.Пред разследващите 24-годишният колоездач обяснил, че е избягал от мястото на инцидента, защото се почувствал застрашен.След удара Борислав не се е извинил и не е казал, че съжалява. А заплахи срещу него не е имало, заяви майката на детето.Борислав Миланов има три присъди за последните три години - за притежание на наркотици и шофиране без книжка. Прокуратурата ще поиска постоянен арест за мъжа. Родителите на малката Теа са категорични, че ще го съдят.Момиченцето остава в \"Пирогов\" - кракът ѝ е счупен на няколко места.", "date": "2018.05.11", "title": "72 часа арест за колоездача, прегазил 1-годишно дете в Южния парк"}
{"url": "https://offnews.bg/sviat/kitaj-mobilizira-100-dushi-za-izdirvaneto-na-boian-petrov-680438.html", "text": "Китай е мобилизирал около 100 души за издирването и спасяването на алпиниста Боян Петров, съобщи посланикът на азиатската страна у нас Джан Хайджоу на пресконференция днес.На 13 май, когато се очаква подобряване на времето, група спасители ще търсят Боян Петров над лагер 3, който се намира на 7300 метра надморска височина. Спасителите се делят на три групи. Първата група е от 12 души, които вече са тръгнали от лагера на 5 800 метра надморска височина към лагер 1, намиращ се на 6400 м. Утре е предвидено седем от тези 12 души да тръгнат за лагера на 6800 метра.Пристигнали са два хеликоптера и са в очакване на 3700 метра надморска височина.Днес вятърът е със скорост 10-16 метра в секунда, а температурите са между минус 12 и минус 26 градуса.Утре, според прогнозата, ще бъде облачно с краткотраен снеговалеж и северен вятър със скорост 12-26 метра в секунда, а температурите ще са между минус 12 и минус 25 градуса.На 13 май се очаква краткотрайно подобряване на времето и затова тогава се планират спасителните операции и издирвания от 7300 метра нагоре към върха.В 10 ч. тази сутрин пекинско време първата и втората група от петима и седмина спасители са тръгнали от лагера на 5 800 метра надморска височина, а останалите 13 от спасителите остават там. Когато тези 12 души от първата и втората група пристигнат в лагер 1, петима ще останат там, а останалите седмина ще продължат към втория лагер, като петима от тях ще направят всичко възможно да пристигнат в лагер 3 преди 13 май.Ако времето не го позволява, те ще пристигнат в лагер 3 сутринта на 13 май, когато според прогнозата скоростта на вятъра ще намалее. На 13 май се планира петимата да тръгнат от лагера, който е на 7300 метра височина, нагоре към върха.Според информацията от отбора, в който участва Петров, той е бил видян за последен път на 3 май и се предполага, че е бил на 7 500 метра надморска височина.На върха има лед и климатичните условия са сложни и променливи, обясни още посланик Хайджоу.От 7300 метра нагоре все още няма поставени пътеки с въже и това е една от задачите на третата спасителна група - да постави пътека с въже.Очаква се утре около 7:30 часа пекинско време хеликоптерите да излетят и в зависимост от времето ще преценят дали биха могли да се издигнат на необходимата височина.Очакваме хубава новина от 13 май, каза посланикът.", "date": "2018.05.11", "title": "Китай мобилизира 100 души за издирването на Боян Петров"}
{"url": "https://offnews.bg/nauka/mon-dava-70-mln-lv-za-11-mashtabni-nauchni-programi-680394.html", "text": "Изключително амбициозен проект за национални научни програми обяви на 10 май министърът на образованието и науката Красимир Вълчев. Той свика нарочна пресконференция, за да представи 11-те проекта, които вече са публикувани за обществено обсъждане.Общото финансиране за програмите е близо 70 млн. лв. от бюджета на МОН, като за една от тях е предвидена възможността то да нарасне.\"Нисковъглеродна енергия за транспорта и бита\" (ЕПЛЮС)е първата национална научна програма е. Тя ще се изпълнява до края на 2020 г., а общият ѝ бюджет е 7 300 000 лв. За 2018 г. са предвидени 2 920 000 лв., а индикативната стойност за следващите две е по 2 190 000 лв.Темата чиста енергия за транспорта и бита е определена като стратегическа за икономическото развитие на България. Необходимо е научноизследователският потенциал и капацитет на страната да се мобилизира и координира, така че да се постигне качествено ново ниво на познанието в няколко взаимноприпокриващи се икономически сегмента: съхранение и преобразуване на възобновяема енергия, водородбазирани технологии и екомобилност, се казва в обосновката на министерството за програмата.Предизвикателствата, към които е насочена тя, са получаването, съхранението и преобразуването на възобновяемата енергия, водородно базираните технологии и еко-мобилност.В програмата са включени следните приоритетни теми:Втората национална научна програма е\"Опазване на околната среда и намаляване на риска от неблагоприятни явления и природни бедствия\"Срокът на изпълнението ѝ е краят на 2022 г., а общият ѝ бюджет - 6 млн. лева. Те се разпределят по 1.2 млн. лева през всяка от годините.През последните години България е засегната от бедствия, които отнемат човешки животи и нанасят значителни щети - наводнения, екстремни температури, бури, пожари, земетресения. Влошеното качество на въздуха е причина за част от смъртните случаи. Затова програмата предвижда разработване или усвояване на методики и провеждане на надеждни, изчерпателни и детайлни изследвания, в резултат на които се предвижда:- картографиране на риска от екстремни сеизмични събития с голям период на повтаряемост, екстремни температури, лошо качество на въздуха и водите, бури, засушавания, порои, слани, градушки, обледенявания на съоръжения, наводнения, морски вълнения, пожари, свлачища, срутища, калнокаменни потоци, загуба на природни местообитания и други;Третата национална научна програма е\"Здравословни храни за силна биокономика и качество на живот\"Тя ще се изпълнява до края на 2021 г., бюджетът ѝ е 6 млн. лева, по 1.5 млн. през всяка от годините.Предвижда се в рамките на програмата да се проведат фундаментални и приложни научни изследвания за създаване на адаптирани съвременни модели и технологии за производство на здравословни храни за силна регионална биоикономика и за подобряване качеството на живот на населението в България.\"Културно-историческо наследство, национална памет и прогрес на обществото\" (КИННППО)е четвъртата национална научна програма. Изпълнението ѝ ще продължи до 31 декември 2020 г., а предвиденият бюджет е 4 млн. лева. През 2018 г. се отпускат 1.6 млн. от него, а за следващите две са заложени по 1.2 млн. лева.Съхранението, поддържането и разпространението на българското културно-историческо наследство, запазването на националното самосъзнание и родовата памет на българите е в центъра на тази програма. За целта ще бъдат създадени интерактивни карти; онлайн енциклопедия на културно-историческото наследство в Югоизточна Европа от праисторията до днес; програми за културно наследство. Ще бъде създадена и виртуална интерактивна платформа „Култура“, а хората ще имат достъп до резултатите от изследванията върху културно-историческото наследство. Програмата ще предоставя и иновативни форми за обучение за учители, студенти, ученици, българи в чужбина, бежанци.", "date": "2018.05.11", "title": "МОН дава 70 млн. лв. за 11 мащабни научни програми"}
{"url": "https://offnews.bg/politika/kakvo-se-kazva-v-doklada-za-prodazhbata-na-chez-680442.html", "text": "Временната парламентарна комисия за проверка на покупката на активите на ЧЕЗ в България от \"Инерком\" не успя да открие кой стои зад Гинка Върбакова. Това става ясно от публикувания доклад на комисията, който предстои да бъде гласуван в пленарна зала. В доклада се посочва, че „Инерком“ не отговаря на нито един критерий за инвеститор на електроразпределително дружество, заложени в Стратегията за приватизация, които предпазват от възможността да се допускат малки или неопитни кандидати.Сред критериите са кандидат-инвеститорът да има капитал не по-малко от 700 млн. евро, обемът на продадената от него електроенергия за предходната година да е минимум 7000 Гвч, трябва да има средносрочен или дългосрочен кредитен рейтинг „инвестиционен“ - „BBB-” според Стандарт енд Поорс или негов еквивалент, а ако няма такъв, трябва да представи безусловна банкова гаранция, че кредитоспособността му съответства на такъв рейтинг. Кандидат-инвеститорът трябва да има и дял от поне 5% в либерализиран електроенергиен пазар.Проверки на прокуратурата показват, че срещу Гинка Върбакова и мъжа ѝ Славчо Върбаков в момента не се водят дела, но имената им се споменават в множество преписки, образувани от различни поделения на прокуратурата по сигнали за престъпления от общ характер, които засягат пряко или косвено тяхната дейност.Комисията не успя и да получи информация за източника на финансиране на сделката.В доклада се посочва, че са отправени запитвания до Българска банка за развитие, Първа инвестиционна банка и УниКредит Булбанк.От Първа инвестиционна банка обясняват, че е водена кореспонденция за евентуално участие на банката във винансиране на сделката. Банката е била уведомена на 30 ноември миналата година, че „Инверком България“ е предпочетен като кандидат-купувач на ЧЕЗ. На 19 декември банката издава писмо за подкрепа, с което заявява интерес за финансиране на сделката до 80 000 000 евро. Обсъждано е и издаване на банкова гаранция по договора, но такава не е издавана.В отговора си до комисията главният изпълнителен директор на УниКредит Булбанк Левон Хампарцумян пък твърди, че исканата информация представлява професионална тайна и вече е предоставена на БНБ.От Българска банка за развитие обясняват, че банката не е поемала ангажименти за финансиране на „Инерком“ или свързани с него лица за купуване на ЧЕЗ. Между ББР и „Инерком“ има кореспонденция, която обаче е свързана с възможността за рефинансиране на отпуснатия от Европейска банка за възстановяване и развитие кредит на „ЧЕЗ Разпределение България“ АД във връзка с намерението на дружеството да придобие българския бизнес на ЧЕЗ. Това става чрез писмо от 12 януари тази година. От банката отказват да предоставят писмото и други издадени писма по сделката, защото това представлява „професионална тайна“.След това комисията изпраща запитване и до БНБ за участието на български банки във финансирането на сделката. БНБ отговаря, че е извършила проучване на намеренията на български банки за финансиране на сделката и не са открити нарушения на нормативните правила, а информацията, която БНБ придобива, е професионална тайна.Заключение на комисията е, че въпреки всички опити и събраната надлежно информация, не е успяла да установи източника на финансиране на сделката и им е отказано съдействие от банките, към които са изпращани запитвания, което „поставя редици конституционни въпроси за самото място и роля на Народното събрание“.„Въпреки конфиденциалността на тези частно-правни взаимоотношения, общественият интерес би следвало да налага пълна прозрачност по този въпрос. Без яснота откъде е финансирането и как е обезпечено не можем да бъдем сигурни кой ще бъде крайният собственик на този обществено важен актив. Запитаните банки не отричат, а се оправдават и извиняват с „професионална тайна“. От това може да се направи извод, че информацията за ангажирането им в процеса за закупуване на активите на ЧЕЗ от „Инерком България“ е вярна. Странната потайност за това предизвиква само съмнения и спекулации. Без отговора на тези въпроси не можем да бъдем сигурни кой ще бъде действителния купувач на активите на ЧЕЗ в България“, се посочва в доклада.„Международната практика показва, че обикновено банките, предоставящи финансиране за сделки от такъв мащаб, са горди с това, че участват в сделките, и не се притесняват да го оповестят“, допълват от комисията.В доклада е описано още, че е отправена покана към премиера Бойко Борисов за изслушване от комисията. Борисов отказал да се яви лично, а в писмен отговор посочил, че не може да коментира детайли по сделката, защото изявленията му „биха могли да окажат влияние на арбитражното дело на ЧЕЗ срещу България“. Така на изслушването се явява финансовият министър Владислав Горанов.Именно пред комисията Горанов обяви, че държавата няма намерение да участва в сделката за ЧЕЗ, след като на 1 март Борисов прие в Министерския съвет Гинка Върбакова и поиска  държавата да поеме контрола над електроразпределителното дружество, а дни по-късно Върбакова замина за Чехия за преговори в тази посока. Той подчерта, че подобно участие на държавата е нецелесъобразно, а позицията за неучастие на държавата е била съгласувана с премиера Бойко Борисов.Горанов подчерта, че държавата има достатъчно механизми на законодателно равнище и от регулаторна гледна точка и не е необходимо държавата да участва по какъвто и да е начин в тази сделка.В доклада се посочва още, че на въпрос на комисията Борисов е отговорил, че не са водени разговори с представители на чешкото правителство или на ЧЕЗ за обратно изкупуване на активите им в България, но в същото време от ЧЕЗ са обявили, че от 2013 г. насам, във всички правителства оттогава, са се водили разговори с представители на държавата за продажба на дружествата на ЧЕЗ в България, но държавата не е проявила интерес към сделката.В доклада е включена и информацията, изнесена от представителите на ДАНС и ДАР. Отбелязват се изнесените от шефа на ДАР Драгомир Димитров данни, според които службите са регистрирали намеренията на ЧЕЗ да излезе от българския пазар още през 2010 г., като информацията за това, „за водените разговори с потенциални купувачи и други интереси е предоставяна на българското правителство и други компетентни институции“, въпреки обяснението на Борисов през февруари, че не е запознат с развитието на сделката.Специалната комисия препоръчва Министерският съвет да извърши задълбочен анализ на Стратегията за приватизация на електроразпределителните дружества, службите за сигурност да предоставят детайлен анализ на действията си планираната продажба на ЧЕЗ, който да бъде предоставен за обсъждане на парламентарната комисия за контрол над службите за сигурност, а БНБ да предостави на парламента информация относно поетите финансови ангажименти от български банки за сделката.Целия текст на доклада можете да видите . ", "date": "2018.05.11", "title": "Какво се казва в доклада за продажбата на ЧЕЗ"}
{"url": "https://offnews.bg/kultura/veche-mozhe-da-gledame-kino-dokato-chakame-polet-na-terminal-2-680437.html", "text": "Под мотото „Късо кино с крила“ стартира проектът \"Филм Гейт\".Той ще представи първата по рода си свободна зона за българско късометражно кино на Летище София.Всички заминаващи от Терминал 2 пътници ще имат възможност да прекарат времето си преди извеждане към самолета в компанията на седмото изкуство.На екраните очакват вълнуващи истории, събрани в предизвикателната форма на късата лента. Програмният блок е с продължителност от около час и обикновено включва три филма – игрален, анимационен и документален. Всички филми са с английски субтитри, а излъчването им продължава без прекъсване по време на оперативното време на летището.Проектът се радва на изключително съдействие от страна на автори и продуценти и в резултат на това ще успее да покаже едни от най-успешните български късометражни филми, без да забравя дебютиращите млади автори с първи стъпки в киното.Продължителността на инициативата е шест месеца и заключителната й фаза е насрочена за месец септември. ", "date": "2018.05.11", "title": "Вече може да гледаме кино, докато чакаме полет на Терминал 2"}
{"url": "https://offnews.bg/ikonomika/balgaria-shte-stigne-evropa-sled-90-g-no-ako-ikonomikata-na-es-e-bez-680443.html", "text": "Българинът може да достигне средноевропейско ниво след 90 години, но ако през това време Европейският съюз има нулев растеж. Това заяви изпълнителният директор на Европейския институт по стратегии и анализи Бранимир Ботев пред bTV.Според него ако ЕС има растеж 0,5% на година, то тогава ще стигнем този стандарт след 141 години, а ако растежът е 1% на година, това ще е възможно едва след 233 години.Средностатистическият растеж в ЕС е 2,3 – 2,4%, затова добрите показатели, които ние отчитаме – от 2,5 понякога до 4%, стартираме от ниска база и ръстът, който правим, не може да догони това, което имат в европейските страни. Все едно слонът да направи една слонска крачка, а мравката да направи 10 крачки и да твърди, че е изминала по-голямо разстояние, обясни той.Страната ни трябва да се обедини около национални цели, които не са партийни, коментира Ботев. „Ако нямаме ясна визия за това какво трябва да правим, какви са националните приоритети на страната, които трябва да се отърсят от партийност, държавата ни ще се озове в ситуация, в която ще бъде камертон на външно влияние”, смята той.Ботев подчерта, че страната ни много силно резонира на външни фактори. \"Ние планираме спрямо това, което ни се предоставя. Не залагаме вътрешни фактори, а разчитаме това, което ще ни даде Европа, а какво ще стане след 2020 г., когато ни спрат кохезионните фондове или те не са това, което са. Отгледахме си един витринен сектор, какъвто е зърнопроизводството, и занемарихме редица традиционните експортни сектори на България, каквито са зленчукопроизводството, производството на плодове, етеричномаслени култури. От друга страна, ние се вкарваме в най-тясното място, тъй като зърнопроизводството и търговията със зърно е световна борсова търговия – утре се срива борсата в САЩ и нашите зърнопроизводители могат така да се каже да затворят дюкяните. Около нас има двама световни зърнопроизводители – Украйна и Русия. Ние с тях ли ще се мерим\", каза още той. Бранимир Ботев коментира, че обществените поръчки са най-големият бизнес в България и той е контролиран от администрацията и политиците. Всеки работен ден 55 млн. лева отиват за обществени поръчки. За последните 9 години 87,5 млрд. лева дава държавата на година за обществени поръчки. 10% от БВП се разпределя под формата на обществени поръчки. Това генерира, от една страна, корупция, от друга – създава монополни вериги между администрация, политици и изпълнители, и на трето място това те отучва да правиш бизнес, защото няма такъв бизнес, който да може да генерира такъв финансов ресурс и да го хвърля на пазара в рамките на един ден – 55 млн., подчерта той, като допълни, че 10% изпълнителите получават 80% от поръчките. ", "date": "2018.05.11", "title": "България ще стигне Европа след 90 г., но ако икономиката на ЕС е без промяна"}
{"url": "https://offnews.bg/politika/vuchich-potvardi-che-shte-uchastva-v-sreshtata-es-zapadni-balkani-v-680445.html", "text": "Президентът на Сърбия Александър Вучич е потвърдил днес пред премиера Бойко Борисов, че ще участва в срещата ЕС - Западни Балкани в София на 17 май. Той е обявил, че ще даде принос за стабилизирането на обстановката в Западните Балкани, особено между Белград и Прищина, и намаляването на напрежението след неприятните събития в северната част на Косово, съобщи Танюг, цитирана от БТА. Според агенцията разговорът между двамата е бил дълъг, съдържателен и приятелски. Една от темите на разговора била европейската интеграция, особено преди провеждането на срещата на върха.", "date": "2018.05.11", "title": "Вучич потвърди, че ще участва в срещата ЕС - Западни Балкани в София"}
{"url": "https://offnews.bg/temida/osadiha-na-10-godini-zatvor-faruk-bektash-kojto-ubi-semejstvo-motoris-680444.html", "text": "Турският гастарбайтер Фарук Бекташ беше осъден на 10 години затвор за убийството на семейство мотористи преди две години. Решението е на Софийския окръжен съд. Бекташ блъсна мотористите на пътя край Драгоман и след това се укри.Тежката катастрофа стана на 24 юли 2016 г., когато Бойкови бяха тръгнали с мотор за Австрия, за да видят внука си, и бяха прегазени от Бекташ край Драгоман. Той избяга от правосъдието, след като бе пуснат под домашен арест с мотива, че има адрес в София. Той обаче изчезна от квартирата, която беше взел под наем.На Бекташ е наложена и 12-годишна забрана за шофиране. Присъдата не е окончателна и подлежи на обжалване.Делото срещу Бекташ се гледа задочно. След като му беше наложена мярка \"домашен арест\", той избяга. Бекташ беше открит в Германия, но властите в Берлин отказаха да го върнат у нас.", "date": "2018.05.11", "title": "Осъдиха на 10 години затвор Фарук Бекташ, който уби семейство мотористи и избяга"}
{"url": "https://offnews.bg/futbol/penata-se-obrashtal-kam-vlado-manchev-s-valio-680432.html", "text": "Бившият нападател на ЦСКА Владимир Манчев е бил наричан дълго време \"Вальо\" от легендарния специалист Димитър Пенев. Това е станало в началото на кариерата на Владо на \"Българска армия\".Голаджията от Пазарджик пристигна при армейците през 1998 година. Той разказа и случка с Пената, в която е замесен родният му град.\"Пената, знаете, все бъркаше имената на футболистите. И мен ме беше прекръстил. Викаше ми Вальо. Не един и два пъти, а доста продължително време ме наричаше така. Последният майтап с него е от съвсем скоро - на 70-годишния юбилей на ЦСКА. Виждам Пенев с някакъв негов познат. Идва Стратега и му казва на човека: \"Ела да те запозная на живо с Манчев, нали сте земляци от Търново\".Погледнах го учудено и му казвам: \"Ама, чакайте малко, аз съм от Пазарджик\". Пената се засмя в свой стил, намигна и вика: \"Абе Търново, Пазарджик, все е в България! Все сме земляци\". И смях. Пълен смях\", доверява пред \"Блиц\" някогашният голмайстор на \"А\" група.Нападателят, който след ЦСКА направи впечатляваща кариера във френския Лил и испанския Леванте, говори за раздялата си с ослепителната Елеонора Манчева.\"Никой не може да предвиди какво ще се случи. В един момент любовта си отива и всеки тръгва по своя път\", отговаря философски Манчев, който допълва, че в момента вратите към сърцето му са отворени.Междувременно треньорът на ЦСКА Христо Янев определи група от 19 футболисти за гостуването на Верея в Стара Загора. Мачът е утре (12 май) от 20:30 часа на \"Трейс арена\".Групата за мача: Витаутас Черниаускас, Слави Петров, Божидар Чорбаджийски, Николай Бодуров, Стойчо Атанасов, Александър Барт, Жеферсон Телес, Рубен Пинто, Тиаго Родригес, Валентин Антов, Енрике Рафаел, Едвин Джеси, Жан Бланко, Роланд Алберг, Станислав Манолев, Кристиян Малинов, Раул Лое, Александър Георгиев, Кирил Десподов.Заради контузии извън групата са Георги Китанов, Александър Дюлгеров, Укра и Фернандо Каранга.", "date": "2018.05.11", "title": "Пената се обръщал към Владо Манчев с \"Вальо\""}
{"url": "https://offnews.bg/ikonomika/senzori-preduprezhdavat-za-techove-na-voda-nindzhi-obhozhdat-kanaliza-680414.html", "text": "Имам четири деца между 3 и 10 години, всички пием вода от чешмата. Това заяви изпълнителният директор на \"Софийска вода\" , част от международната Група Веолия, Арно Валто. Ръководството на дружеството представи инвестиционната си програма за 2018 г. в размер на 51,7 млн. лв. Тази година компанията ще се фокусира върху канализационната мрежа и пречистването на отпадъчни води, инвестирайки 6.5 млн.лв. повече, отколкото през 2017 г.Валто очерта основната посока на компанията в новата инвестиционна година, споделяйки че „продължаваме да планираме инвестиции във всички ключови елементи, свързани с нашия ангажимент за предоставяне на качествени ВиК услуги към жителите на Столична община – от съоръжения за водовземане и пречистване на води, по пътя на пречистените води, през резервоари и хлораторни станции към каналзиационната мрежа и пречиствателните станции за отпадъчни води. Подобряваме системите за мониторинг и контрол, включително осигуряваме най-новото и модерно лабораторно оборудване за изследване на питейните и отпадъчни води. Тези инвестиции остават невидими за обществото, тъй като се случват в обектите, в които оперираме, но са от ключово и съществено значение за високото качество на предоставяните от нас услуги. За клиентите ни най-видими са така наречените линейни обекти – реконструкции на канали и водопроводи, но това е само малката и видима част от това, което правим“. Експерти на компанията участват и в създаването на новия проектозакон за ВиК сектора, който обединява препоръките на всички компании, опериращи в сферата на водата. Васил Тренев – зам. изпълнителен директор, обясни че, „по този начин показваме желанието си за подобряване на взаимоотношенията с нашите клиентите. Предложенията ни предполагат, че за крайния клиент ще има по-справедливи решения, включително тези за по-равностойно разпределение на общите нужди. Така коректните платци ще бъдат спокойни, а останалите - мотивирани да пристъпят към двустранен диалог с нас“.Друга важна линия, както за Групата Веолия, така и за софийския ВиК оператор, е опазването на околната среда, но най-вече прилагането на принципите за кръгова икономика в ежедневната дейност на компанията. Един от най-ярките примери за това е СПСОВ Кубратово, която пречиства софийската отпадъчна вода, за да я върне в р. Искър, а от утайките станцията създава енергия, която я прави енергийно независима. През текущата година ще бъдат извършени подобрения в метан-танковете, както и в ко-генераторите на станцията.Станислав Станев - Директор „Експлоатация и поддръжка“, обясни: „Превърнахме Кубратово в отражение на дългогодишния ни ангажимент за иновации, за да бъдем естествена част от кръговрата в природата. Инвестициите в енергийната ефективност на станцията, както и тези в станцията ни за питейни води в Бистрица, ще продължат да бъдат основен приоритет за нас“.Петьо Велев - Директор \"Инженерни и строителни дейности“, от своя страна, даде обстойна информация за инвестиционни проекти, които ще се осъществят тази година в столичните квартали и улици. Специален акцент бе поставен на реконструкцията на водопровода в кв. „Симеоново“, в кв. „Орландовци“ и започналата реконструкция на канал по ул. \"Граф Игнатиев“ и на пл. \"П. Славейков“.Ключови инвестиционни проекти за водопроводи и канали за 2018 г. на „Софийска вода“: Симеоново - Изграждане на Главен канализационен клон II по ул. Извор и ул. Шумако и реконструкция на водопроводи в обхвата на Главен канализационен клон II, кв Симеоново 1 450 000 лева.Модерно предградие - Изграждане на нова канализация и реконструкция на улични водопроводи по ул. Стефан Дуньов, 580 000 лв. Модерно предградие - Изграждане на канализационна мрежа и реконструкция на водопровод по ул. \"Справедливост\", 626 560 лв. Красно село - Реконструкция на канализация и водопровод ул.\" Георги Софийски\", ул. \"Яков Крайков\", локал на бул.\"Ген. Е. Тотлебен\", 1 270 000 лв. Лозенец - Реконструкция на канал по бул. \"Арсеналски\" - безизкопна рехабилитация, 270 000 лева. Орландовци - Реконструкция на водопровод по ул. \"Грънчарска\" и ул. \"Заводска\", 270 000 лева. Орландовци - Реконструкция на водопровод ф800стом. /II-ри ринг/ по ул. „Първа българска армия” от ул. „Гено Киров” до ул. „Нешо Бончев”; ф700стом. /II-ри ринг/ по ул. „Първа българска армия” от ул. „Нешо Бончев” до ул. „Гарова”, и реконструкция на съществуващи и изграждане на нови консумативни водопроводи в трасето на ринга - 2 455 000 леваБенковски, ул. \"Долна махала\" - нова разделна канализация и реконструкция на водопровод 1 423 059 в процесРеконструкция на канал по бул \"П.Ю.Тодоров\" от бл. 2 до ул. \"Нишава\"- безизкопна рехабилитация, 270 000 лева. Реконструкция на канал по ул. \"Граф Игнатиев\" от ул. \"Алабин\" до ул. \"Солунска\" 260 000 леваРеконструкция на канал по пл. \"Славейков\" от ул. \"Г.С. Раковски\" до ул. \"Солунска\" 180 000 леваПанчарево - Проект за водоснабдяване на Бистрица и Кокаляне, 120 000 леваХладилника - Изграждане на отливен канал по ул. \"Филип Кутев\" в у-ка от бул. \"Черни Връх\" до ул. \"Атанас Дуков\", 2 000 000 леваЦентър - Реконструкция на канализационен колектор по ул. \"Иван Вазов\" от ул. \"Г.С. Раковски\" до бул. \"Васил Левски\", 1 500 000 лева. Констенурки Нинджа проверяват канализацията под земятаОт няколко години в канализацията на София слизат екипи, които минават проходимата част и оглеждат състоянието шахти и канали. Тези костенурки Нинджа вече са обходили 60 км под земята, за да търсят запушвания и да извършват ремонти на място. Те работят в много опасна среда, защото долу има отровни газове и риск от експлозии. Специалистите предотвратяват аварии на повърхността, обясни Станев. Компанията вече е закупила 20 сензора, които ще бъдат поставени във водопроводната система в различни квартали и на различни тръби, като целта е датчиците да предупреждават за течове и така да се намали загубата на питейна вода по мрежата. След този пилотен проект предстоят анализи за ползата от тях и ще се реши дали да бъде разширен обхватът им, ако са подходящи за нашата водопроводна система. Наесен \"Софийска вода\" планира да подмени 10-20 хиляди приходни (общи) водомери, чрез които щеможе онлайн да се следи потреблението на вода от клиентите. Това е от огромно значение за клиентите, тъй като модерните устройства ще улавят течове в реално време и ще предотвратят загуби на вода и съответно - по-високи сметки. Компанията ще инициира и вариант за по-справедливо разпределение на т. нар. общи количества вода в един вход, които се получават при разлика в отчетените кубици от общия водомер и от сбора на обемите от индивидуалните уреди. В момента на клиенти без инсталиран водомер, които плащат на база, се начисляват 5 кубика на човек. Идеята на \"Софийска вода\" е да се завишава с по 1 кубик на месец сумата за потребителите без водомер като наказателна мярка, стимул да се снабдят с индивидуален и жест към лоялните платци. За това обаче са необходими законодателни промени. ", "date": "2018.05.11", "title": "Сензори предупреждават за течове на вода, Нинджи обхождат канализацията"}
{"url": "https://offnews.bg/kultura/ukrajna-otkriva-finala-na-evrovizia-v-sabota-balgarskata-pesen-e-18-a-680399.html", "text": "Украинската песен Under the ladder на Melovin ще открие финала на Евровизия в събота, 12 май. Това става ясно от списъка с реда, в който ще излизат изпълнителите на утрешния финал. Организаторите определиха България да е във втората половина на 26-те изпълнения и да излезе на сцената в португалската столица Лисабон под №18.Финалът започва в 22 ч. българско време, ще се излъчва на живо от БНТ.България представляват EQUINOX - Жана Бергендорф, Владимир Михайлов, Георги Симеонов-Джей Джей, Джони Манюел и Трей Кембъл - с песента Bones.Освен тях, зрителите ще видят и популярната певица Йоанна Драгнева. Тя е водещата, която ще обяви вота на професионалното жури от България.Може да чуете българската песен тук:Ето и списъка за реда, по който ще излизат финалистите утре, обявен снощи:1. Украйна2. Испания3. Словения4. Литва5. Австрия6. Естония7. Норвегия8. Португалия9. Великобритания10. Сърбия11. Германия12. Албания13. Франция14. Чехия15. Дания16. Австралия17. Финландия18. БЪЛГАРИЯ19. Молдова20. Швеция21. Унгария22. Израел23. Холандия24. Ирландия25. Кипър26. ИталияОткъси от песните на участниците в 63-ото издание на песенния конкурс според подредбата им за финала вижте тук: ", "date": "2018.05.11", "title": "Украйна открива финала на Евровизия в събота, българската песен е 18-а (видео)"}
{"url": "https://offnews.bg/obshtestvo/katadzhii-praviat-proverki-s-iztekli-sluzhebni-karti-zakonno-li-e-v-680392.html", "text": "Униформените пътни полицаи в страната правят проверки с изтекли служебни карти. Това става ясно от сигнал на Михаил Душев, който в профила си във Фейсбук публикува видео. От кадрите става ясно, че полицаите, които го спират за проверка на пътя, удостоверяват самоличността си със служебни карти, изтекли през 2016 година.Душев е записал проверката с мобилния си телефон. Мъжът чете текст от Закона за движение по пътищата, според който пътният полицай е длъжен да се легитимира. В чл. 170 ал. 5 от ЗзДП е посочено, че \"служителят, осъществяващ контрол, представя на спрения за проверка участник в пътното движение полицейски знак или служебна карта. Когато е необходимо, той може да покани спрения водач да излезе от превозното средство\". Оказва се, че удостоверенията, които и двамата полицаи показват на спрения за проверка шофьор, са изтекли през 2016 година. Михаил Душев пита униформените защо се легитимират с невалидни документи, на което не получава отговор. Вместо това униформените му предлагат да го заведат до районното управление, където да получи отговор от прекия им началник.  „Аз не съм длъжен да ви обясня защо съм с такъв стикер. Може да се обърнете към Дирекцията, не към нас. Има началник на районното управление, на когото можете да зададете въпросите си”, заявява единият от униформените полицаи.В същото време полицаите държат да проверят водача, който обаче показва документите си за самоличност през стъклото на автомобила.Видео завършва с това, че Душев се обажда на 112. Предложението е прието \"радушно\" и от двамата полицаи. От кадрите не става ясно как приключва случаят. OFFNews опита да се свърже с автора на видеото, но към момента на публикуване на материала той не върна отговор.В същото време от МВР поясниха, че са запознати с проблема с изтеклите служебни карти. От пресцентъра на ведомството заявиха за OFFNews, че тези удостоверения са с удължен срок на действие по силата на подзаконов нормативен акт - инструкция на министъра на вътрешните работи от март тази година.\"Съгласно „Инструкция № 8121з-282 от 15 март 2018 Г. за определяне вида, условията и реда на издаване и ползване на служебните карти в Министерството на вътрешните работи”, параграф 2 „Поставените върху служебните карти контролни холограмни стикери за 2016 г. могат да се ползват до 30.06.2018 година”, посочиха от МВР.Според бившият вътрешен министър Емануил Йорданов изтеклите карти не правят полицаите нелегитимни:Как да очакваме гражданите да спазват закона когато органите на властта не го спазват?!, коментира от своя страна Атанас Атанасов от Демократична България коментира в профила си във Фейсбук. ", "date": "2018.05.11", "title": "Катаджии правят проверки с изтекли служебни карти. Законно ли е? (видео)"}
{"url": "https://offnews.bg/temida/ivancheva-poiskala-eskort-ot-aresta-za-da-ide-na-delo-za-referenduma-680402.html", "text": "Кметът на Младост Десислава Иванчева, която е в ареста за подкуп, е поискала да бъде ескортирана и да присъства на делото за референдума срещу застрояването на Младост. Молбата й не е уважена, съобщиха от инициативния комитет За Зелен Младост. За днес в Административен съд – София е насрочено четвъртото дело за непризнатия референдум, иницииран от За Зелен Младост, чийто председател е Иванчева.  ГРАО призна 8 822 от събраните 14 000 подписа, което не позволи референдума да се проведе, припомнят от комитета. Административният съд разпореди изготвяне на експертиза от двама специалисти - един в областта на информационните технологии и втори в областта на статистиката. Днес се очаква техните становища да бъдат разгледани от съда, допълват от За Зелен Младост. ", "date": "2018.05.11", "title": "Иванчева поискала ескорт от ареста, за да иде на дело за референдума за Младост"}
{"url": "https://offnews.bg/kultura/14-aziatski-strani-shte-predstaviat-kulturata-si-na-shestvie-v-borisov-680403.html", "text": "Представително шествие на страните участници в азиатския фестивал „Цветовете на традициите“ ще се проведе броени часове преди да бъде поставено официалното му начало.На 11-ти май (петък) в 18 ч. Борисовата градина, ще се събере колорита на 14 азиатски страни в своеобразен парад, стартиращ от “Лятната естрада” и приключващ на езерото “Ариана”.Шествието ще сложи началото на активностите по азиатския фестивал „Цветовете на традициите“, който ще започне в 10 часа и ще бъде официално открит на 12-ти май в 11:00 часа с танц „Цветовете на Азия”.През целия фестивален ден гостите ще станат свидетели на над 50 различни музикални, театрални, кулинарни и танцови изпълнения, идващи от далечна Азия. По обед богато кулинарно шоу и дегустация очаква посетителите на фестивала, стартиращо  с традиционни индонезийски ястия, следвано от демонстрации от Корея, Виетнам, Индия, Китай и Иран.Изложбените щандове на всяко посолство ще предлагат уникални произведения на изкуството, традиционни сувенири, бижута, ръчни изделия и кулинарни изкушения, всички част от културното наследство на съответната страна. Най-младите и всеки друг желаещ посетител на фестивала може да се докосне до изкуството на калиграфията с майстори от Иран, изрезковото и древно умение за създаване на фигури от хартия, с приятелите от клуб по японска култура Накама, да участва в  корейски игри и да рисува традиционни индонезийски мотиви с восък върху текстил.Както в предишното издание на фестивала, така и тази година, той е посветен на благородна кауза – приемните деца и семейства, които фондация „За Нашите Деца“ подкрепя. В рамките на фестивалния ден ще се проведе томбола с награди, любезно предоставени от спонсорите на форума. Два самолетни билета до дестинация в Азия по избор, уикенд за двама на българското Черноморие, разходка с лодка с приятели  са само част от възможните награди.Събраните средства от томболата ще бъдат дарени в полза на  деца, лишени от родителска грижа да получат безгрижно, цветно и изпълнено с любов детство, в приемни семейства. Ще бъдат организирани спортни и летни лагери, зелено училище, арт-ателиета, посещение на театрални постановки и други дейности, които да насърчат развитието на 17 приемни деца, разгръщайки техния потенциал.", "date": "2018.05.11", "title": "14 азиатски страни ще представят културата си на шествие в Борисовата градина"}
{"url": "https://offnews.bg/politika/simeonov-se-oplaka-ot-medijno-zatamnenie-i-tormoz-zaradi-zakona-za-haz-680404.html", "text": "Вицепремиерът Валери Симеонов се оплака във от медийно затъмнение и медиен тормоз върху него относно промените в закона за хазарта, които парламентарната група на \"Обединени патриоти\" предлага. и лидер на партията Валери Симеонов. Сред идеите му са отмяна на забраната за пушенето в заведенията и ограничаване на продажбата и рекламите на лотарийни билети.Той се оплаква още от поръчкова статия във вестник \"24 часа\", както и от липсата на темата за закона в ефира на bTV и Нова телевзия.Симеонов е недоволен и от факта, че около неговите имоти и тези на СКАТ има журналистически екипи, които \"душат\".Целия коментар на Симеонов:Атаката не закъсня!24 часа след като предложенията ми за промените в закона за хазарта получиха политическа подкрепа от най-големите парламентарни партии, водещи медии активираха пропагандата срещу мен.В сутрешните блокове на bTV и Нова нямаше нито дума, нито коментар в студията темата за внесените законопроекти (в т.ч. за хазарта!).В днешния брой на „24 часа“ има поръчкова статия, опитваща се да ме изкара като най-големия душманин на българския туризъм. От 10 вестникарски твърдения - 10 лъжи. Нескопосано и жалко. Дори не ме потърсиха за моята гледна точка като вносител на законите. А в. „24 часа“ е подписал Етичния кодекс на българските медии, където се говори за точност, обективност, проверена информация и представяне на всички гледни точки. За съжаление, днешната публикация го приравнява с „Работническо дело“, където по нареждане се „екзекутираше“ партийния враг. Ще видим дали ще ми дадат право на отговор.bTV пратили хайка журналисти да „душат“ около комплекса на СКАТ в Златоград. Вече 1 година мои „почитатели“ поръчват журналистически разследвания за този обект, както и за мотел „Козия рог“ в Малко Търново, но явно им е трудно да преглътнат, че всичко е законно. Останаха непроверени само кофите за боклук. Дори в момента (12:20 ч.) телевизионен екип обикаля около хотел „Панорама“ в Златоград. Пак в духа на моралната журналистика никой не ме търси за информация или мнение. И те са разписали етичния кодекс!?От сайта „Актуално“ вчера научих, че съм имал интерес в областта на хазарта и офшорни фирми за онлайн залагания. Разбира се, материалът е анонимен. Да, телевизия СКАТ се развива в телекомуникационния сектор, но нерде телевизия и комуникации, нерде хазарт. Тях вече ги съдя за по-стара публикация, явно ще се наредят до осъдените до момента TV7, Уикенд, и други средства за масова манипулация.Ясно е, че хазартното лоби няма да се даде лесно. Става въпрос за 3 милиарда лева годишно. В този ред на мисли, благодаря на ГЕРБ и БСП за категоричната подкрепа в посока ограничаване на вредното влияние на хазарта върху българското общество, особено децата и социално слабите. Радвам се, че влиянието на хазартните босове не е стигнало до председателите на най-големите парламентарни групи и се надявам те да удържат на натиска.Печелим битките засега, но войната предстои!", "date": "2018.05.11", "title": "Симеонов се оплака от медийно затъмнение и тормоз заради Закона за хазарта"}
{"url": "https://offnews.bg/drugi/diamantenata-liga-ot-shanhaj-s-uchastieto-na-mirela-demireva-priako-v-680409.html", "text": "Сребърната медалистка от Олимпийските игри в Рио де Жанейро през 2016 г. в скока на височина Мирела Демирева започва участието си в Диамантената лига през този уикенд.Българската звезда в леката атлетика ще се включи на турнира в Шанхай, който ще се излъчи в събота от 13:15 часа. Състезанията от Диамантената лига стартираха преди седмица с надпреварата в Доха, където участие взе представителят ни в скока на височина при мъжете – Тихомир Иванов.Другият основен акцент в програмата на спортните канали на Мтел през уикенда ще е решителната фаза ATP Masters 1000 турнира в Мадрид. Основният въпрос за тенис феновете е дали Рафаел Надал ще продължи феноменалното си представяне или някой измежду останалите в турнира тенисисти ще успее да го спре по пътя към поредния трофей на клей.Полуфиналите в испанската столица са в събота от 17:00 часа и ще се излъчват пряко по Mtel Sport 1. Решителният двубой за титлата е в неделя от 19:30 часа и ще може да се наблюдава отново по Mtel Sport 1 и на ppv.mtel.bg.Рано сутринта в неделя – от 05:00 часа, по Mtel Sport 2 и на ppv.mtel.bg, ще се излъчи поредната галавечер от UFC.След като направи успешни защити на титлата си в категория петел срещу Валентина Шевченко и Ронда Раузи, шампионката Аманда Нунеш ще се изправи срещу своята добра приятелка Ракел Пенингтън.Двубоят между двете е основно събитие на UFC 224 от Рио де Жанейро, Бразилия, където ще видим още атрактивни сблъсъци, сред които Жакаре Соуза срещу Келвин Гастелум и Витор Белфорд срещу Лиото Мачида.", "date": "2018.05.11", "title": "Диамантената лига от Шанхай с участието на Мирела Демирева пряко в ефира на Mtel Sport 2 през уикенда"}
{"url": "https://offnews.bg/politika/gerb-izbroiava-mezhdunarodnite-uspehi-na-borisov-merkel-mu-kazvala-s-680407.html", "text": "От ГЕРБ изброиха международните постижения на премиера Бойко Борисов след поредните критики на БСП срещу правителството.Премиерът се прибирал тихомълком в България от срещи с международни лидери, защото е \"скромен човек\", обяви от парламентарната трибуна депутатът от ГЕРБ Георги Марков.\"На кой друг премиер германският канцлер Ангела Меркел казва \"скъпи Бойко\", когато го посреща на стълбичките на самолета, френският президент Еманюел Макрон го нарича \"мон шери\", а Ердоган му се изповяда \"Бойко, искат да ме убият\" ', каза Марков. В заключение депутатът заяви, че историята я пишат ГЕРБ и Бойко Борисов, който 4 пъти печели избори.Думите на Марков дойдоха в отговор на декларация, в която Корнелия Нинова разкритикува отминалата година управление на кабинета Борисов 3. Тя обяви, че ще разбие 4 мита на правителството. Първият биле, че ГЕРБ няма алтернатива, а БСП е просто креслива опозиция. Не било вярно, че социалистите предлагат промени, които да осигурят по-добър живот на хората само гогат са в опозиция. Не било вярно и че управленията на деснита партии плащали дълговете на левите, обясни Нинова. \"В края на мандата на кабинета \"Станишев\" държавният дълг беше 9 млрд., а след 9 години управление на Бойко Борисов - 25 млрд\", каза Нинова, но без да обясни в каква валута са цитираните от нея суми. Лидерът на БСП каза още, че вярва в \"разума и сърцето на българския народ, че ще поиска промяна за България\".", "date": "2018.05.11", "title": "ГЕРБ изброява международните успехи на Борисов: Меркел му казвала 'скъпи', а Макрон - 'мон шери'"}
{"url": "https://offnews.bg/obshtestvo/parvo-klasirane-za-iasli-i-detski-gradini-v-sofia-680410.html", "text": "Първото класиране за детските градини и ясли в София излиза днес. Резултатите ще бъдат публикувани в страниците на детските заведения утре. В сградата на Столична община в 14 часа ще се извърши под граждански контрол първото класиране на деца за прием в общински самостоятелни детски ясли, детски градини и подготвителни групи в общинските училища за учебната 2018/2019 година, съобщи на страницата си ИСОДЗ. Осигурени са 5 (пет) свободни места за желаещи граждани да присъстват на събитието.9691 свободни места в столичните детски градини и ясли. Местата за деца в яслена възраст (родени 2016 и 2017 година) са 3572, а в първа градинска възраст (родени 2015 година) са 3228. Местата за 5 и 6-годишни деца в подготвителни групи към училищата – 2891.Общо допълнителният брой места за децата с хронични заболявания е 1346 (713 – за яслени групи и 633 – за първа градинска група. Броят на свободните места в първа градинска група за деца със специални потребности е включен в обявените свободни места. Бройките за деца с хронични заболявания е намален на 5, вместо досегашните 10 в група. Тези места са над регламентираните 18 места за яслени групи и 25 – за градински групи. Системата за кандидатстване бе затворена вчера в 18 часа. ", "date": "2018.05.11", "title": "Първо класиране за ясли и детски градини в София"}
{"url": "https://offnews.bg/futbol/strahoten-avtogol-padna-v-holandia-video-680416.html", "text": "Феновете на холандския Спарта станаха свидетели на един от най-красивите автоголове в историята на фубтола. Играчът на тима от Ротердам Стийн Спиеринг създаде истинско бижу в двубоя срещу Дордрехт.Холандецът изрита силно топката към собствената си врата при атака за съперника, но вместо да я изчисти, я прати в мрежата си. Вратарят пък не улови кълбото, защото нямаше право и опита да блокира изстрела с глава.Това се случи в 89-ата минута и позволи на домакините от Дордрехт да изравнят резултата - 1:1, но все пак Спарта стигна до победата с 2:1 след гол в добавеното време и може да диша далеч по-спокойно преди реванша на 13 май в Ротердам.", "date": "2018.05.11", "title": "Страхотен автогол падна в Холандия (видео)"}
{"url": "https://offnews.bg/sviat/kuche-prostrelia-stopanina-si-v-sasht-680412.html", "text": "Мъж бе прострелян от собственото си куче. Домашният любимец задействал пистолета, настъпвайки спусъка, предава \"Индипендънт\".51-годишният Ричърд Рем от САЩ е обяснил на полицията, че е играел с кучето си на дивана, когато се разиграва случката, при която е уцелен в крака.Мъжът е приет в болница, но освободен още същия ден.\"Очевидно е засегнал предпазителя. Един от пръстите му беше право на спусъка. Кучето ми ме застреля\", казва мъжът.Рем добави, че кучето се държало като голям човек и дори заплакало, знаейки, че е направило нещо нередно.", "date": "2018.05.11", "title": "Куче простреля стопанина си в САЩ"}
{"url": "https://offnews.bg/112/obirat-na-godinata-mnim-ohranitel-zadigna-polovin-milion-ot-kaufland-680405.html", "text": "Обир като на кино! Находчив престъпник успя да задигне почти половин милион лева от оборота на хипермаркет \"Кауфланд\" в Монтана, съобщиха от местното РПУ.Случката се разиграла вчера сутринта.Между 9 и 10 ч. мъж, преоблечен в униформа на инкасо фирмата, която обичайно обслужва търговския обект, влязъл и поискал седмичния оборот. Служителите му предали без да заподозрат нищо чувалчетата с парите.Чак след като по-късно истинските охранители пристигнали за същото, станало ясно, че магазинът е обран.МВР проверява записите на охранителните камери в магазина и около него. Подозренията са, че гениалната кражба вероятно е осъществена внимателно и че в нея има съучастници.От \"Кауфланд\" обявиха, че оказват пълно съдействие на разследващите органи. \"Бихме искали да уверим, че в нито един момент и по никакъв начин сигурността на нашите клиенти и служители не е била застрашена. Въпреки това предприехме незабавно допълнителни и конкретни мерки за сигурност. Хипермаркетът в Монтана функционира нормално\", допълниха оттам. ", "date": "2018.05.11", "title": "Обирът на годината: Мним охранител задигна половин милион от Кауфланд в Монтана"}
{"url": "https://offnews.bg/sviat/iran-obvini-izrael-che-e-izstrelial-raketi-pod-falshiv-pretekst-680417.html", "text": "Иран обвини Израел, че е изстрелял ракети по ирански позиции в Сирия под фалшив претекст. Иран изстреля крилати ракети по позиции на Израел в окупираните Голански възвишения в сряда срещу четвъртък. Израел отговори с удари по военни цели на Иран в Сирия.\"Иран категорично осъжда нападенията на ционисткия режим върху сирийска територия\", заяви говорителят на външното министерство Бахрам Гашеми, цитиран от агенция ISNA и AFP.Той подчерта, че атаката е била под фалшив претекст, измислен от Израел без никакво основание. \"Ударите нарушават националния суверенитет и териториалната цялост на Сирия и противоречат на международното право\", допълни говорителят.Израел твърди, че е ударил десетки ирански и сирийски цели в Сирия рано в четвъртък в отговор на заплахата от ракети, изстреляни от Иран в окупираните Голански възвишения.В същото време израелският министър на отбраната Авигдор Либерман поиска от сирийския президент Башар Асад да изхвърли иранските сили от сирийска територия. \"Те не ви помагат. Те само вредят и присъствието им носи само вреди и проблеми\", каза той. ", "date": "2018.05.11", "title": "Иран обвини Израел, че е изстрелял ракети под фалшив претекст"}
{"url": "https://offnews.bg/futbol/bufon-ne-spira-da-pishe-istoria-veche-ima-300-suhi-mrezhi-680413.html", "text": "Италианската легенда Джанлуиджи Буфон не спира да впечатлява. След победата с 4:0 над Милан за финала за Купата на Италия, капитанът на Ювентус записа своя мач №300 за \"бианконерите\" без допуснат гол.Легендата има общо 655 срещи за торинци, които означава, че в 46% от тях не е вадил топката от мрежата си. Буфон държи още няколко знаменити рекорда.Той е вратарят с най-много поредни минути без допуснат гол в Серия \"А\" – 974, най-много поредни сухи мрежи в първенството – 10, и най-много срещи без да е преодоляван в рамките на един сезон – 2011/12 и 2015/16 по 21 мача.В неделя вечер Ювентус гостува на Рома в предпоследен мач от калчото и равенството е достатъчно за историческо седмо поред Скудето.", "date": "2018.05.11", "title": "Буфон не спира да пише история, вече има 300 сухи мрежи"}
{"url": "https://offnews.bg/politika/pargov-balgarskite-komunisti-sa-v-avangarda-na-zashtitnitcite-na-evre-680420.html", "text": "Още с влизането в сила на Закона за защита на нацията в началото на 1941 година Българската работническа партия се е изправила с всички сили срещу насаждането на расова омраза и антисемитизъм в България.Това каза лидерът на БСП – София Калоян Паргов в доклада, който изнесе по време на Научна сесия в читалището в гр. Брезник, посветена на 75 години от събитията през март – април 1943 г. Сесията се проведе след церемонията по откриване на мемориална плоча в памет на евреите, полагали принудителен робски труд в пясъчната кариера „Главан“. Това е безчовечна и репресивна мярка, действаща съгласно антиеврейския Закон за защита на нацията, приет през декември 1940 г и прилаган срещу българските евреи до септември 1944 г.В доклада си Калоян Паргов цитира думите на левия депутат по онова време Тодор Поляков: „Този законопроект е законопроект за опозоряване на нацията“. Поляков е подкрепен от други леви депутати като Любен Дюгмеджиев и д-р Никола Сакаров. „Комунисти и ремсисти се изправят остро срещу Закона за защита на нацията и категорично заявяват, че чрез антиеврейските мерки правителството се опитва да скрие парливите икономически проблеми и призовават за защита на еврейската трудеща се младеж“, подчерта Паргов.Лидерът на столичните социалисти припомни, че българските комунисти са в авангарда на защитниците на евреите в България и приведе примери за това: „През 1942 година Васил Коларов осъжда антиеврейските мерки, предприети от българското правителство, а приетата Наредба от 29 август 1942 година е оприличена на 59 „скрижали“. Той изтъква и се опитва да докаже, че целите на антиеврейския поход е да бъдат заграбени еврейските капитали. В емисията от 20 декември 1942 г. по радио „Москва“ „Антисемитският бяс на хитлеристите и предупреждението на правителствата на свободолюбивите народи” Коларов привежда редица примери за убийства и нехуманно отношение към евреи от страна на хитлеристките палачи“.„А позивът на Българската работническа партия от 23 май 1943 г. е доказано най-въздействащата пропагандна проява на българските комунисти и е недвусмислен акт на морална подкрепа към бедстващите сънародници – евреи“, категоричен бе Паргов. В обръщението към българите, към народните представители, бившите министри, общественици, писатели, хората на физическия и умствен труд, към свещениците, към българските майки, от БРП призовават всички открито и с различни способи и средства да се противопоставят на предприетото от Комисариата по еврейските въпроси принудително изселване. Евреите са призовани към „геройска борба и смърт пред смърт в ръцете на палача Хитлер”.„Днес повече от всякога са ни нужни тези примери от историята. Защото в последно време все по-често ставаме свидетели на надигащи се в Европа и по света прояви на нетолерантност и ксенофобия. Длъжни сме категорично и безкомпромисно да се противопоставим на всички прояви, символизиращи най-мрачните моменти от европейската история на ХХ век. Времена, които действително създадоха нуждата от Обединена Европа като гарант катастрофата да не се повтори“, завърши доклада си Калоян Паргов. ", "date": "2018.05.11", "title": "Паргов: Българските комунисти са в авангарда на защитниците на евреите"}
{"url": "https://offnews.bg/zdrave/lekarite-se-obiaviha-protiv-obsazhdania-variant-na-natcionalna-zdravna-680421.html", "text": "Българският лекарски съюз се обяви против обсъждания проект за Национална здравна карта и най-вече с предвидения брой болнични легла по компетентност. БЛС обяви на заседанието на здравната комисия в парламента, че обсъждане на заложените текстове в здравната карта не е имало, а на единственото заседание на Националната комисия за изготвяне на картата, е постигнато съгласие само за публикуване предложенията на областните комисии.„БЛС в никакъв случай не е приемал разписаното в националната карта, защото не сме съгласни със съдържанието й. Сериозно притеснени сме по две причини – първо, така предложения проект на Национална здравна карта е поредния административен инструмент за лимитиране дейността на лечебните заведения, което ще доведе до невъзможност за развитие на иновативна медицина и отлив на кадри от болничното здравеопазване, и второ – БЛС никога не приемал Проекта на национална здравна карта, както се опита да бъде вменено на заседанието“, категорични са от съсловната организация.„Употребяване името на БЛС за легитимиране приемането на НЗК, изготвена единствено и само от екипи на Министерство на здравеопазването, е недопустимо. Категорично отказваме да приемем здравната карта във варианта, в който е публикувана, защото в нея не са взети под внимание становищата на областните комисии, които стриктно спазват начина на изчисление относно необходимия брой легла по видове дейности и нива на компетентност“, коментират от БЛС.„Как тогава е изготвен този проект и съобразен ли е със спецификата и миграцията по региони, и с потребността на населението?“, каза д-р Венцислав Грозев, председател на Лекарския съюз.Лекарския съюз е категоричен, че този вариант на Национална здравна карта, със заложените легла по ниво на компетентност, ще затрудни крайно болничното лечение по определени специалности и ще наруши правата на здравноосигурените лица за достъп навременна и достатъчна по обем медицинска помощ.", "date": "2018.05.11", "title": "Лекарите се обявиха против обсъждания вариант на Национална здравна карта"}
{"url": "https://offnews.bg/obshtestvo/80-spasiteli-tarsiat-boian-petrov-sherpi-noshtuvat-v-lager-1-predi-da-680422.html", "text": "80 спасители търсят Боян Петров, а шерпи вече достигнаха лагер 1, където ще пренощуват, за да продължат издирването и утре.Двата непалски хеликоптера не са успели да излетят към връх Шиша Пангма, заради силен вятър. По други маршрути по земя обаче се придвижват китайски спасители и алпинисти от базовия лагер, за които до момента няма информация докъде са стигнали.Времето в района на издирвателната операция в момента е ветровито, с променлива облачност. Прогнозата е, че утре ще бъде по-благоприятно за работа на хеликоптерите. Те са били цял ден в едно селище, което е съвсем близо до района на Шиша Пангма. Първата сателитна снимка на района се е оказала покрита с облаци, а втората се обработва в момента. \"Правим всичко възможно, за да получим образ от земята\", каза за БНР Деян Петков, който отговаря за логистиката на изкачването на Боян Петров, и допълни: \"Районът е много отдалечен и комуникацията е изключително трудна\".На среща с президента Румен Радев китайският посланик Джан Хайджоу запозна държавния глава с хода на спасителната операция. В акцията участват още шестима професионални спасители от Китай и трима шерпи.Всички алпинисти в района също са обявили готовност да се включат в издирването. Надеждите са, че облаците ще се разкъсат и нова сателитна снимка ще може да покаже повърхността на земята.Четвърти ден продължава спасителната операция за един от най-именитите наши алпинисти - Боян Петров, който е в неизвестност от 3 май в Хималаите, където е бил на експедиция за изкачване на 8-хилядника Шиша Пангма.\"Има и други екипи по маршрута - това са китайците и други алпинисти от лагера, с които в момента се опитвам да се свържа, за да разбера къде точно са по маршрута. Денят там още не е приключил\", каза пред БНР Деян Петков.", "date": "2018.05.11", "title": "80 спасители търсят Боян Петров, шерпи нощуват в лагер 1 преди да продължат"}
{"url": "https://offnews.bg/sviat/zhenite-bez-detca-sa-breme-za-darzhavata-obiavi-iaponski-deputat-680446.html", "text": "Японски депутат си навлече обвинения в сексизъм, след като заяви, че необвързаните жени и жените без деца са бреме за държавата, съобщи Би Би Си. Канджи Като, който е член на партията на Шиндзо Абе, смята, че младите жени трябва да имат поне по три деца.Това казвал и на младоженците, когато изнасял речи по време на сватби. Според него по три деца в семейство ще компенсира за семействата, които не могат да имат деца. Когато пък срещнел млади жени, които казват, че не искат да се омъжват, Като им казвал, че така ще попаднат в старчески дом и за тях ще се плаща от данъците на децата на други хора.  Миналата година процентът на децата в Япония падна до най-ниското си ниво от над 100 години насам. Предприетите финансови и други инициативи за насърчаване на раждаемостта не дадоха особен ефект. След критиките срещу него заради изказването му, Като първоначално заяви, че няма намерение да се отрича от думите си, тъй като раждаемостта е най-големият проблем за Япония. По-късно обаче той разпространи изявление, в което се извини за думите си.\"Въпреки че не съм имал намерение да дискриминирам жените, оттеглям изказването си, защото те може да са били изтълкувани по този начин\", се посочва в изявлението. Това не е първото подобно изказване на Като. През 2007 г. той описа жените като „машини за раждане” и обяви, че те са длъжни да повишат раждаемостта в страната.", "date": "2018.05.11", "title": "Жените без деца са бреме за държавата, обяви японски депутат"}
{"url": "https://offnews.bg/tenis/nadal-podobri-bradat-rekord-na-makenrou-680406.html", "text": "Водещият испански тенисист Рафаел Надал се класира за четвъртфиналите на турнира от сериите \"Мастърс 1000\" в Мадрид. Испанецът се наложи над Диего Шварцман с 6:3, 6:4 за час и 44 минути игра.Така Краля на клея подобри рекорда на Джон Макенроу от 49 поредни спечелени сета на една настилка, който датираше от 1984 година. С успеха си над аржентинеца Матадора вече има 50 поредни на червени кортове.Това е и новото най-добро постижение в историята. На четвъртфиналите Надал ще се изправи срещу Доминик Тийм в повторение на финала от преди година.\"На четвъртфинал в Мадрид съм и само това има значение в момента. Радвам се, че стигнах до тази фаза. По време на мачовете не мисля за нещо друго, освен за съперника ми и за това как се развива играта.Това е всичко. Да спечелиш 50 сета поред е трудно, но го направих. Вече всичко свърши и се надявам да не говорим повече по тази тема\", каза Рафаел Надал.", "date": "2018.05.11", "title": "Надал подобри брадат рекорд на Макенроу"}
{"url": "https://offnews.bg/politika/makron-kam-borisov-evropa-e-otvorena-no-nejniat-izbor-ne-e-na-naj-ma-680378.html", "text": "Френският президент Емануел Макрон на два пъти се обърна поименно към българския премиер в своя реч пред елита на ЕС в Германия. Вчера той бе удостоен с годишната награда Карл Велики за своята визия за нова Европа, а гост на церемонията бе и Бойко Борисов.\"Трябва да направим ясен избор, не само да се движим към Европа, a може би за известно време, може би с един по-интегриран кръг, който винаги е напредвал по-добре, но е и отворена врата. И Бойко Борисов, както и Петро Порошенко, го знаят: аз не вярвам в заключена Европа, която е клуб на няколко държави. Но вече не вярвам в Европа, която може постоянно да чака 28-те днес, от утре 27-те да се споразумеят за абсолютно всичко\", каза Еманюел Макрон.И добави:\"Трябва да кажем - защото винаги е така, откакто сме се появили - че някои хора имат силата на душата, характера, волята да се движат напред, ако правилата са ясни. Вратите са отворени, така че всеки, в деня, в който го иска и може, може да се присъедини към тях. Но не можем да смятаме, че изборът на Европа винаги ще бъде изборът на единствения общ знаменател, изборът на най-малкия риск, изборът на най-малката стъпка в последната минута, не!\"Повод за думите му е визията за т.нар. Европа на две скорости и стратегията в следващия финансов период ЕС да обвърже фондовете си с реалното му изпълнение и върховенството на закона в държавите членки.Бившият ни посланик в Москва Илиян Василев разтълкува казаното от Макрон така:\"Както се казва - дойде сутринта, а заедно с нея и отрезвяването. На важната среща в Аахен, президентът Макрон сметна за нужно да прекрати илюзиите на Борисов и други лидери в Централна и Източна Европа, че някой ще чака или приеме Борисовите варианти за европолитика без реформи, без съдържателна промяна в сферата на свободата на медии и върховенството на закона\". Или че заслугите му за Западните Балкани са търгуем актив срещу приемане без реформи.\"В речта си Еманюел Макррон призова още германския канцлер Ангела Меркел да преосмисли как германската мания към бюджетна дисциплина се отразява на европейския проект. \"Германия не може да има постоянен фетиш към бюджетен и търговски излишък, защото те са на цената на останалите\", каза той.Френският държавен глава апелира Европа да се обедини в днешния все по-сложен свят и пред едностранните действия на САЩ по въпроси като климата и иранското ядрено споразумение.Макрон косвено разкритикува склонността на американския президент Доналд Тръмп да решава вместо европейците. \"Ако приемем други велики сили, включително съюзници и наши приятели от най-тежките моменти в историята ни, да се поставят в положение да вземат решения вместо нас за дипломацията или сигурността ни, принуждавайки ни понякога да поемаме големи рискове, значи вече не сме независими\", отбеляза той.", "date": "2018.05.11", "title": "Макрон към Борисов: Европа е отворена. Но нейният избор не е на най-малките стъпки в последната минута"}
{"url": "https://offnews.bg/kultura/decapitated-i-hatesphere-s-kontcert-v-sofia-na-13-noemvri-680382.html", "text": "Полските дет метъли Decapitated ще имат концерт в София на 13 ноември.Събитието ще бъде в столичната зала Mixtape 5 с начален час 19 часа.Гости на Decapitated ще бъдат датските им колеги Hatesphere и поляците Thy Disease.Билетите са в продажба онлайн и в мрежата на Евентим.Първите 30 билета са на цена от 30 лева. След тяхното изчерпване и до деня на концерта цената ще е 35 лева. В случай на останали в деня на събитието и на място в клуба цената на входа ще е 45 лева.", "date": "2018.05.11", "title": "Decapitated и Hatesphere с концерт в София на 13 ноември"}
{"url": "https://offnews.bg/medii/zabraniha-na-populiarna-kitajska-tv-da-izlachva-evrovizia-zaradi-tcenz-680383.html", "text": "Европейският съюз за радио и телевизия забрани на един от най-популярните телевизионни канали в Китай да излъчва втория полуфинал на конкурса, защото цензурирал ЛГБТ елементи, попаднали в кадър по време на първия полуфинал, предаде Би Би Си.Mango TV бе критикувана в социалните медии, защото замъглила типичния за ЛГБТ флаг, развяван от зрител в залата в Лисабон, където се провежда песенния конкурс тази година, на първия полуфинал, в който участва и България. От китайската тв цензурирали и татуировки.Европейският съюз за радио и телевизия обясни, че цензурирането не е в съответствие с ценностите му за толерантност към разнообразието.\"За съжаление, по тази причина незабавно ще прекратим партньорството си с телевизията и на нея няма да бъде разрешено да излъчва втория полуфинал и финалът\", се казва в изявление.Организации на хора с хомосексуална ориентация също осъдиха скриването на символите им от кадрите. Финалът, с участието и на България, е в събота в Лисабон, Португалия.", "date": "2018.05.11", "title": "Забраниха на популярна китайска тв да излъчва Евровизия заради цензура"}
{"url": "https://offnews.bg/nauka/rekord-valna-kolkoto-8-etazhna-sgrada-se-vdigna-kraj-nova-zelandia-680379.html", "text": "Учени от Нова Зеландия документираха нов рекорд: най-високата вълна, измерена някога в южното полукълбо.Вълната, висока 23.8 метра, се вдигнала по време на свирепа буря във вторник край новозеландския остров Кембъл в Южния океан, на около 700 км южно от Нова Зеландия, съобщи метеорологичната служба на страната.Така се подобрява предишният рекорд - 22.03-метрова вълна, измерена южно от австралийския остров Тасмания през 2012 година, отбелязва Би Би Си.Зоната край Кембъл е известна със сериозните си бури, но досега беше трудно да се измерят вълните. Метеорологичната служба на Нова Зеландия поставила захранван от слънцето буй през март и така успяла да отчете новия рекорд.Височината на вълната е приблизително равна на тази на 8-етажна сграда.Сърфистите в Калифорния могат да очакват енергията от тази буря да пристигне по техните брегове след около седмица.Най-високата вълна, регистрирана някога, е предизвикано от земетресение цунами в Литуя, Аляска - 30 метра и половина.", "date": "2018.05.11", "title": "Рекорд: вълна колкото 8-етажна сграда се вдигна край Нова Зеландия"}
{"url": "https://offnews.bg/politika/udalzhiha-sroka-za-podavane-na-deklaratcii-za-konflikt-na-interesi-680385.html", "text": "Депутатите удължиха срокът за подаване на декларация за имущество и конфликт на интереси на заемащите публични длъжности за 2017 г. до 8 юни. Преди промяната срокът беше 15 май.Народните представители приеха удължаването на срока с бързи промени в Антикорупцуонния закон, след като предложението беше прието вчера на извънредно заседание на правна комисия. Текстът беше предложен от депутати от ГЕРБ, „Обединени патриоти“ и ДПС.Според тях първоначално утвърденият срок е прекалено кратък, за да се съберат и декларират толкова много обстоятелства.  с оглед на големия брой обстоятелства, които трябва да се декларират. Времето обаче беше недостатъчно, защото формата на декларацията беше утвърдена от Комисията за противодействие на корупцията и за отнемане на незаконно придобитото имущество (КПКОНПИ) седмица преди изтичането на първоначалния краен срок за подаването й.Тези скоростни промени в новоприетия закон станаха повод БСП да поискат оставката на председателя на правната комисия и депутат от ГЕРБ Данаил Кирилов. Според социалистът Красимир Янков тази поредна промяна показва некомпетентност, а за нея трябва да се носи отговорност. Той каза още, че калпавото законодателство отблъсква чуждестранните инвеститори.Самият  Кирилов обаче заподозря, че социалистите се плашат от антикорупционния закон и затова реагират така.Днешната промяна в антикорупционния закон е втората след приемането му. Пърите промени бяха гласувани месец след влизането в сила на закона. Тогава беше даден гратисен срок на общинските съветници. Те трябва да декларират несъвместимост до 2019 година.", "date": "2018.05.11", "title": "Удължиха срока за подаване на декларации за конфликт на интереси"}
{"url": "https://offnews.bg/tenis/sharapova-ne-pomni-koia-kniga-chete-680387.html", "text": "Бившата номер 1 в женския тенис Мария Шарапова даде любопитно интервю след отпадането си от турнира в Мадрид. Тя напусна надпреварата в 1/4-финалите след загуба с 6:4, 2:6, 3:6 срещу Кики Бертенс.Журналистът задава на Шарапова въпроса как успява да се концентрира на един толкова оживен турнир, в който едновременно играят мъже и жени и пълно с медии и фенове.\"Старая се да се изключа от обкръжаващата среда. Не се сърдя на журналистите, защото те си вършат работата. Аз си нося книга и успявам да се уединя и да почета\", споделя Шарапова. Следва въпрос коя книга чете в момента, а Шарапова се затруднява да отговори.\"Всъщност чета две едновременно. Едната е на Алън Уотс, но името ми изскочи от паметта...Ужас, Александър ще ме убие (б.р. Маша говори за новото си гадже Александър Гилкс). Чета и една книга на Тревър Ной. Журналистът й припомня, че заглавието e \"The Wisdom of Insecurity\" и тя му обещава бонбони от собствената си марка.Шарапова споделя и задоволството си, че ще попадне в основната схема на \"Ролан Гарос\" и си пожелава да е здрава и във форма за надпреварата в Париж.", "date": "2018.05.11", "title": "Шарапова не помни коя книга чете"}
{"url": "https://offnews.bg/temida/obviniha-dvama-kvestori-na-ktb-za-naneseni-shteti-za-nad-1-mln-lv-680389.html", "text": "Софийска градска прокуратура (СГП) е привлякла към наказателна отговорност двама квестори на КТБ за умишлена безстопанственост в особено големи размери.Станислав Л. и Елена К. са обвинени затова, че в периода 20.08.2014г. до 06.11.2014г в гр. София, действайки в качеството на длъжностни лица по смисъла на чл. 93, т. 1, б. Б от НК – квестори при „Корпоративна търговска банка“ АД, в съучастие, умишлено, при условията на продължавано престъпление, не са положили достатъчно грижи за стопанисването и запазването на повереното им имущество, и от това последвали значителни щети в размер на 1 070 383,83 лв. за Фонд за гарантиране на влоговете в банките (ФГВБ), съобщават от държавното обвинение.Според прокуратурата двамата умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към Фонд за гарантиране на влоговете в банките (ФГВБ).Тези им действия са в нарушение на чл. 5, ал. 1 от Закон за гарантиране на влоговете в банките, според който „Не се изплащат гарантираните размери на влоговете в банката на: 1. Лицата, на които са били предоставени привилегировани лихвени условия в отклонение от обявените от банката условия, които тя е длъжна да прилага към своите вложители“.Спрямо двата обвиняеми е взета мярка за неотклонение „подписка“.Ако бъдат признати за виновни Станислав Л. и Елена К. могат да получат наказание лишаване от свобода от 3 до 12 години, като съдът може да постанови и лишаване от право да заемат определена обществена или държавна длъжност и право да упражняват определена професия или дейност.", "date": "2018.05.11", "title": "Обвиниха двама квестори на КТБ за нанесени щети за над 1 млн. лв."}
{"url": "https://offnews.bg/obshtestvo/politcaite-sa-poveche-biti-ot-grazhdani-otkolkoto-obratnoto-pokazva-680391.html", "text": "В рамките на 7 години повече полицаи са пострадали от граждани, отколкото обратното. Това показва статистика, предоставена от Фондация \"Общество и сигурност\". За периода 1.01.2011 г. – 19.04.2018 г. са пострадали 1 925 служители в МВР, докато пострадалите от полицейско насилие граждани са със 139 по-малко - 1786  души.Нараняванията, причинени в резултат на неправомерни действия от гражданите са 41% от общия брой или 794 случая, като през 2015 г. почти 50% от всички наранявания на служителите са от граждани (126 от общо 255 пострадали служители), се посочва в справката.9 служители в последните седем години са с тежки телесни повреди, а 33 са загиналите служители в МВР за същия период. 1134 служители в последните седем години са с леки телесни повреди.В същото време много малък процент от подадените сигнали за упражнено полицейско насилие представляват реални случаи. За периода 2011 – 2017 г.  са подадени общо 24 827 сигнала от граждани срещу служители в МВР за превишаване на служебни правомощия, злоупотреба със служебното положение или упражнено насилие. От тях като основателни са определени 1309 от тях, а като частично основателни 477 или общо 1786 сигнала – 7% от общия брой.Тук искаме да подчертаем, че в тези 1 786 основателни сигнала има случаи, в които има превишаване на правомощия и не са само за „полицейско насилие“, но за целите на настоящата публикация ще вземем общия брой, уточняват от фондацията и напомнят, че полицаите имат право да упражняват сила, ако не бъде изпълнено тяхно разпореждане, а съпротивата е наказуема.", "date": "2018.05.11", "title": "Полицаите са повече бити от граждани, отколкото обратното, показва проучване"}
{"url": "https://offnews.bg/politika/deputatite-podkrepiha-prevozvachite-sreshtu-ek-680390.html", "text": "Единодушно депутатите подкрепиха превозвачите и се обявиха против законодателния пакет за мобилност на Европейската комисия (ЕК), което предвижда шофьорите да се завръщат \"у дома\" на всеки три седмици.Те приеха решение, внесено от председателите на всички парламентарни групи. С него Народното събрание възложи на Министерски съвет да обсъди законодателния пакет за мобилност на Европейската комисия и да приеме позиция в подкрепа на исканията на българките превозвачи и в защита на техните права и интереси.В документа пише, че \"Доброто функциониране на европейския пазар не следва да е обвързано с рестриктивни правила, които не отчитат спецификите на транспортния сектор и ограничават свободното движение на стоки и хора\", пише в приетия документ.В решението на депутатите е записано още, че пакетът от промени е \"пряка заплаха за фалит на стотици български превозвачи\". Според депутатите тези идеи на ЕК дори нарушават основните принципи на ЕС за свободно движение на хора, стоки и услуги.", "date": "2018.05.11", "title": "Депутатите подкрепиха превозвачите срещу ЕК"}
{"url": "https://offnews.bg/kultura/sarbia-i-ukrajna-otivat-na-finala-na-evrovizia-rusia-i-cherna-gora-680360.html", "text": "Сърбия, Молдова, Унгария, Украйна, Швеция, Австралия, Норвегия, Дания, Словения и Холандия се класираха тази нощ за финала на Евровизия, който е в събота от 22 ч.След днешния втори полуфинал отпаднаха Румъния, Русия, Грузия, Сан Марино, Полша, Малта, Латвия и Черна гора.На 8 май, при първия полуфинал, България се класира за финала на Евровизия заедно с Австрия, Естония, Кипър, Литва, Израел, Чехия, Албания, Финландия и Ирландия.В крайната надпревара в събота директно отиват и участниците от страните основателки на конкурса - Великобритания, Германия, Испания, Италия и Франция.Запазено място на финала има и Португалия, която победи в Евровизия миналата година.", "date": "2018.05.11", "title": "Сърбия и Украйна отиват на финала на Евровизия, Русия и Черна гора - не"}
{"url": "https://offnews.bg/obshtestvo/bez-voda-v-chast-ot-ovcha-kupel-i-na-oshte-dve-mesta-v-sofia-680293.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Явор“ в с. Волуяк налага спиране на водоподаването от 09:00 до 15:00 часа на ул. „Синчец“, ул. „Червено знаме“, ул. „Липа“, бул. „Ломско шосе“. Заради изграждане на сградно водопроводно отклонение на ул. „Маестро Кънев“ в кв. „Овча купел“, се налага спиране на водоподаването от 09:00 до 18:00 часа на ул. „Маестро Кънев“ от ул. „Иван Радоев“ до ул. „Монтевидео“. Пресвързване на уличен водопровод в с. Подгумер, община „Нови Искър“, налага спиране на водоподаването от 09:30 до 21:30 часа на ул. „Стара планина“ от №1 до №11; ул. „Младост“ и стопански двор . ", "date": "2018.05.11", "title": "Без вода в част от Овча купел и на още две места в София"}
{"url": "https://offnews.bg/futbol/georgi-milanov-napuska-tcska-680418.html", "text": "Националът Георги Миланов ще стане свободен агент през лятото, когато изтича договорът му с руския ЦСКА Москва.Според информация на местното издание Sport24 Миланов ще е единственият футболист с изтичащ договор, който няма да получи предложение за продължаване на контракта.Българинът често страда от контузии по време на престоя си в руската столица, но в момента е здрав.Останалите играчи с изтичащи договори - Георгий Щенников, Алексей и Василий Березуцки, Сергей Игнашевич и Понтус Вернблум пък ще получат оферти, но с понижени финансови условия.От ЦСКА Москва пък си тръгва също нападателят Ахмед Муса, чийто договор изтича.", "date": "2018.05.11", "title": "Георги Миланов напуска ЦСКА"}
{"url": "https://offnews.bg/obshtestvo/pochitame-sv-sv-kiril-i-metodij-chestito-na-imenitcite-680138.html", "text": "Българската православна църква почита днес светите братя Кирил и Методий. Във всички епархии на Българската православна църква се отслужва празнична Света Литургия.Имен ден празнуват Кирил, Кирилка, Киро, Кирчо, Методи и Методий. Светите братя - създатели и разпространители на първата славянска азбука - глаголицата, са канонизирани като светци за превода и популяризирането на Библията на старославянски език и за разпространяване на християнството сред славяните. От 1863 г. 11 май се установява като църковен празник на Светите равноапостоли Кирил и Методий. В София празникът е организиран от учителя Сава Филаретов. През 1980 г. папа Йоан Павел II обяви славянските първоучители за покровители на Европа.", "date": "2018.05.11", "title": "Почитаме св.св. Кирил и Методий, честито на имениците"}
{"url": "https://offnews.bg/futbol/levski-kani-svetovni-zvezdi-za-75-godini-gundi-680384.html", "text": "Световни футболни легенди ще бъдат специални гости на грандиозния спектакъл „75 години Георги Аспарухов“, който ще се проведе на 19 август на стадион „Васил Левски“.Едни от най- големите звезди от близкото минало – съперници на незабравимата синя деветка, са получили официална покана да изгледат от трибуните историческата футболна среща в София, посветена на юбилея от рождението на легендарния нападател на Левски и българския национален отбор Гунди.Това лято родната публика ще има уникалната възможност да посрещне за първи път у нас великия световен гранд Бока Хуниорс. Отборът, който преди два дни за пореден път стана шампион на Аржентина, ще излезе на зеления терен в мач срещу Левски. „75 години Георги Аспарухов“ ще бъде не само приятелска среща, а знаменателно събитие за цяла България. Изключителен спектакъл, който ще остане в историята като един от най-запомнящите се футболни сблъсъци – достойна почит за великия Гунди.Събитието „75 години Георги Аспарухов“ е на 19 август 2018 г. на Национален стадион „Васил Левски“. Начало 19:43 часа. Билети за звездния футболен мач между „Левски“ и „Бока Хуниорс“ търсете в мрежата на Eventim в цялата страна и online. Цена на билетите: от 9,57 до 194, 30 лева.Цена на семеен пакет: 19,14 лв., който включва един билет за възрастен на цена от 9,57 лв. и един билет за дете до 16 години на цена от 9,57 лв. Семейният пакет важи единствено за Сектор Г, като включените в него два билета не се продават по отделно.", "date": "2018.05.11", "title": "Левски кани световни звезди за 75 години Гунди"}
{"url": "https://offnews.bg/obshtestvo/vremeto-dnes-oblachno-s-valezhi-680362.html", "text": "Около и след обяд днес на много места ще има краткотрайни валежи, придружени с гръмотевици. В отделни, главно планински райони, валежите ще са значителни по количество. До вечерта преваляванията ще спират, облачността над повечето райони ще намалее. Ще духа до умерен вятър от североизток. Минималните температури ще са между 9 и 14 градуса, максималните - между 20 и 25 градуса.По Черноморието облачността ще е предимно значителна. Около и след обяд ще има краткотрайни валежи от дъжд, придружени с гръмотевици. В отделни райони, главно по Южното Черноморие, ще са значителни по количество. Ще духа умерен вятър от североизток. Максималните температури ще са 19-21 градуса. Температурата на морската вода ще е 18-19 градуса. Вълнението на морето ще е 2-3 бала.В планините облачността ще е предимно значителна. Ще има краткотрайни валежи, на места след обяд ще са значителни по количество и придружени с гръмотевични бури. Ще духа умерен, по високите и открити части - силен североизточен вятър. Максималната температура на височина 1200 метра ще е около 13 градуса, на 2000 - около 7 градуса.Атмосферното налягане ще продължи да се повишава и до вечерта ще е малко по-високо от средното за месеца.", "date": "2018.05.11", "title": "Времето днес: облачно с валежи"}
{"url": "https://offnews.bg/kultura/chista-proba-kan-politicheska-angazhiranost-diskreten-bliasak-i-vnim-680361.html", "text": "В ерата „пост-Уайнстийн“ и с президентка, признала, че е била жертва на посегателства от страна на холивудския магнат, Кан отбеляза началото на 71-ото си издание величествено и в най-добрите традиции.Откриването беше на висотата на митичния статут на фестивала - зрелищно и красиво най-вече заради точния избор на филма - „Всички говорят“ на иранеца Асгар Фархади, и присъствието на неговите актьори Пенелопе Крус и „минотавъра с примитивна сила“ Хавиер Бардем. Звездна двойка в живота и във филма, те донесоха блясък и харизматичност на червения килим. Фестивалът беше обявен за открит на френски, в един глас от непостижимата Кейт Бланшет и Мартин Скорсезе. На другия ден култовият американски режисьор беше удостоен с наградата „Златната карета“, присъдена му от Асоциацията на френските режисьори в рамките на „Петнадесетдневката на режисьорите“.„Всички говорят“, първото заглавие от състезанието, е направен от иранец, действието се развива в Испания, в кастилско село с лозя и винопроизводители, но говори за универсалните човешки категории – любов, предателство, корист, щедрост. Психологическа драма от висока проба, филмът на Фархади изследва механизмите и мотивите на човешките отношения (както и предишните му „Раздяла“ и „Миналото“), които понякога добиват уродливи и криминални измерения, но никога не са елементарни и еднозначни. Стабилен и виртуозен в портретирането, той оставя все пак някакво чувство за неудовлетворение.Тази година Кан посреща 40 000 фестивалци от 160 страни, като само журналистите са 4000. Събитието обещава да е грандиозно и да влезе в новото десетилетие като се променя в крак с времето. Още първия ден в официално комюнике организаторите обявиха „гореща линия“ (телефон и имейл) за фестивалците, които станат жертва или свидетели на сексуално насилие. Вездесъщият Фремо обясни, че „след скандала Уейнстийн не само фестивалът в Кан се променя, но и целият свят се промени.“ Затова обръщат особено внимание на равновесието на половете. А от атаките на феминистки, че не са представени достатъчно жени-режисьорки, се защити, като посочи, че в световен мащаб само 7% от филмите са на жени, докато на екраните в Кан те достигат 20-23% ...Да обърнем поглед и към „Особен поглед“ - неслучайно секцията беше открита с „Донбас“ на украинския режисьор Сергей Лозница – с това организаторите показаха ангажираността на фестивала към големите конфликти на времето.Действието се развива в окупираните територии на Донбас в Източна Украйна през 2014-2015 г., където върлуват различни банди и формирования. Зрителят трудно отличава едните от другите и това всъщност е посланието на филма. Няма една истина, няма герои, няма идеали. Всички по един или друг начин са жертви. Украинската армия, подкрепяна от доброволци, се бие със сепаратистки банди, поддържани от руската войска. Това е колкото хибридна война, толкова и тежък военен конфликт с убийства, кражби, корупция.Навсякъде има страх, омраза, насилие, отчаяние. Физическа и морална разруха. Мозаечната структура от 13 епизода, всеки разказващ различна история, е адекватна на съдържанието. Макар и игрален, филмът е вдъхновен от истински истории, които според режисьора „изглеждат абсурдни, гротескни, дори комични и невъзможни, но се случват наистина“. Стилът е с документалното изображение, а жанрът минава прогресивно „от абсурдна комедия до абсурдна трагедия“.„Човешката природа се разкрива тогава, когато обществото се разпада, когато законите престават да се прилагат, когато земята се отвори под краката ни, когато не можем повече да се облегнем на институциите, а само на духовната си сила (ако имаме такава). В такива моменти (главно в периоди на голяма нестабилност поради война) се определя понятието за човечност...“ – казва Лозница. Въпреки че наблюдаваме насилие и отчаяние, в крайна сметка филмът бие тревога за изчезването на човещината. И за страшните последици от това. Не взема страна, избягва политическото заиграване, издига се над фактите, за да стигне до ужаса на моралното опустошение.И още едно заглавие от „Особен поглед“ привлича вниманието – първият кенийски филм, показван някога в Кан - „Приятелки“ на младата режисьорка Уанури Кахиу. Това е история за привличане между две момичета в Кения, където хомосексуалността е извън закона и се наказва със затвор. Кена и Зики са много различни - едната прилича на момче и е умна, има отлични бележки на приемните изпити и иска да стане лекар. Другата е мека и женствена и мечтае да пътува по света. Любовта им избухва по време на изборната кампания на бащите им, които се оказват политически противници. Нравите в страната им са консервативни и това се отразява не само на сюжета, но и в съдбата на филма – забранен от цензурата за разпространение в Кения. Режисурата нежно, деликатно и живописно посяга към интимни теми и табута, без да прекрачва някои граници, както беше в „Синьото е най-горещият цвят“ на Кешиш (отличен със „Златна палма“ в Кан). Много повече, отколкото за сексуалността, „Приятелки“ говори за духовната свобода и приемането на различията по един естествен начин. На финала двете момичета са разделени и всяка поема по своя път.За неприемането на различните, но в друг, философско-екзистенциален ключ, говори и египетският филм на дебютанта А.Б. Шауки „Йомедин“. Той скача в конкурса с покъртителен road movie за деформиран от проказа мъж, който тръгва с магарешка каручка по пътищата на Египет да търси семейството си, изоставило го някога в колония за прокажени. С него пътува и един сирак. Бешей търси своята идентичност, дом и семейство, но най-вече елементарна човечност от околните. След безкрайно много унижения, на ръба на физическото оцеляване, изпаднал на абсолютното дъно, този тотален аутсайдер получава всичко, което има морална стойност – изоставилият го баща му иска прошка, разбрал е кой е, намерил е син в лицето на момчето-сирак, постигнал е най-сетне душевно равновесие. Разбрал е, че мястото му е сред себеподобните, в колонията на прокажените. И просветлен се завръща там.„Идеята е да не обръщаме поглед от изключените, които срещаме и да виждаме отвъд външността им.“ – казва режисьорът, завършил режисура в Ню Йорк. Потресаващото, освен необикновения сюжет, е автентичното изпълнение на непрофесионалните актьори и най-вече на Ради Гамал в ролята на Бешей. Едва ли журито ще присъди Наградата за мъжка роля на този нестандартен мъж, но той със сигурност я заслужава. „Въпреки че фонът е априори тежък, „Йомедин“ е решен с лекота – обяснява режисьорът. - като акцентът е върху куража на Бешей пред лицето на нещастието.“Фестивалът потегли силно и впечатляващо, със сериозни и вълнуващи филми. Авторско кино от висока проба. Чиста проба Кан.И една новина: „Човекът, който уби Дон Кихот“ на Тери Гилиам ще бъде на закриването. Съдът се е произнесъл в полза на Тери Гилиам и фестивала, който винаги е бил на страната на авторите. “Киното върна правата си. Фестивалът е уникално пространство на свободата. И ще остане такова.“ – се казва в специално обръщение.", "date": "2018.05.11", "title": "Чиста проба Кан: политическа ангажираност, дискретен блясък и внимание към жените"}
{"url": "https://offnews.bg/obshtestvo/zhivotat-na-balgarina-sred-naj-kratkite-v-evropa-74-8-g-e-novata-och-680388.html", "text": "Националният статистически институт обяви актуализираната си прогноза за очакваната средна продължителност на предстоящия живот общо за населението на страната, изчислена за периода 2015-2017 г.Тя е 74.8 години и спрямо предходния период (2014 - 2016 г.) се увеличава с 0.1 години.Показателят за очакваната продължителност на живота показва средната продължителност на предстоящия живот на новородените при хипотеза за неизменност в интензивността на наблюдаваната през дадена година повъзрастова смъртност.България, Латвия и Литва (74.9 години) са сред страните с най-ниска средна продължителност на живота на населението в Европейския съюз, а с най-висока са Испания (83.5) и Италия (83.4 години).Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население.Средната продължителност на живота при мъжете у нас е 71.3 г., докато при жените е със 7.1 години по-висока - 78.4 г.За периода между 2007 и 2017 г. увеличението при мъжете е с 2 години, а при жените -  с 2.1 години.Средната продължителност на живота в градовете е с 2.8 години по-висока (75.6 години) отколкото в селата (72.8 години).Спрямо 2007 г. за населението в градовете увеличението е с 2.6 години, а за населението в селата е с 1.3 години.По областиОчакваната продължителност на живота варира от 72.9 години в областите Враца и Монтана до 76.4 години в областите София (столица) и Кърджали, като общо в осем области тя е над средната за страната.Жените живеят по-дълго от мъжете във всички области на страната, но най-голяма е разликата между двата пола в област Кюстендил (8.0 години), а най-малка - в област Шумен (5.9 години).Трета възрастЗа хората, навършили 65 г. очакваната продължителност на живота е 16.1 години. За мъжете - 14.1, за жените -  17.7 години.За периодa 2007 - 2017 г. очакваната продължителност на живота на навършилите 65 г. се е увеличила с 1.3 г. (1 за мъжете и 1.5 за жените).", "date": "2018.05.11", "title": "Животът на българина сред най-кратките в Европа: 74.8 г. е новата очаквана продължителност"}
{"url": "https://offnews.bg/izvan-terena/futbolna-polovinka-razveseli-ostrova-680365.html", "text": "Съпругата на защитника на Кардиф Сити Сол Бамба развесели Англия след промоцията на тима в Премиър лийг.Ослепителната Хлое Бамба отпразнува класирането в елита със серия от забавни публикации в Инстаграм.\"Вече съм съпруга на футболист от Висшата лига. Значи ли това, че трябва да ходя гримирана и в супермаркета?\", написа Хлое.Тя продължи да се \"чуди\" какво още приляга на една дама до играч от елита.\"Шампанско на закуска? Еми добре\", добави по-късно тя.Кардиф и Уулвърхемптън станаха двата отбора от Чемпиъншип, които си осигуриха директна промоция в елита. Последното място ще бъде определено измежду Фулъм, Астън Вила, Мидълзбро и Дарби Каунти.", "date": "2018.05.11", "title": "Футболна половинка развесели Острова"}
{"url": "https://offnews.bg/drugi/maria-grozdeva-sas-zlato-ot-fort-bening-680364.html", "text": "Само месец след преизбирането й за президент на Български стрелкови съюз Мария Гроздева показа, че ни най-малко не смята да отстъпва позиции и като състезател.Мария Гроздева спечели златен медал в дисциплината 25 метра спортен пистолет на състезанията за Световната купа във Форт Бенинг САЩ.В квалификацията Мария постигна резултат от 583 т. и влезе трета на финала. Там обаче изтъкнатата ни състезателка показа, че няма да прави компромиси и безапелационно спечели финала с 35 т. Зад нея останаха Зорана Арунович от Сърбия и Анна Коракаки от Гърция.", "date": "2018.05.11", "title": "Мария Гроздева със злато от Форт Бенинг"}
{"url": "https://offnews.bg/zdrave/dashterite-na-pochinala-patcientka-zaradi-doplashtane-shte-sadiat-zdra-680367.html", "text": "Дъщерите на пациентка, починала докато чака одобрение от НЗОК за медицинско изделие за аортна стеноза завеждат дело срещу Здравната каса за изнасяне на невярна информация по случая. Това обяви Пенка Георгиева от Пациентски организации „Заедно с теб”.За новия случай с възрастната жена от София се разбра вчера. Тя трябвало да доплати 10 000 лева за поставянето на клапата.От Здравната каса в свое становище обясниха, че изборът да се чака за операция е на дъщерята на починалата жена.Ето и цялото обяснение по случая на пациентските организации: ", "date": "2018.05.11", "title": "Дъщерите на починала пациентка заради доплащане ще съдят Здравната каса"}
{"url": "https://offnews.bg/obshtestvo/zhitelite-na-dianabad-se-vdignaha-na-protest-zaradi-zastroiavane-na-gr-680386.html", "text": "Жители на столичния ж.к. „Дианабад” протестират днес заради дадено разрешение за застрояване на парцел до детска градина. Става въпрос за парцел до градина \"Радост\", който е заменен с парцел на издателя Петьо Блъсков в съседния ж.к. \"Изток\".Протестиращите, сред които има родители на деца от детската градина, искат преразглеждане на приетия през 2015 г. Подробен устройствен план. Те подозират, че той е приет неправомерно. Тече и подписка срещу планираното застрояване. Протестиращите планират да затворят за движение улиците до детската градина, предаде БНР.Организаторът на протеста е арх. Захари Димитров. Общината не чува желанието ни да се потърси друг начин за обезщетяване на собственика на имота в \"Изток\", обясни архитектът защо жителите излизат на протест.\"Те даряват този двойно по-голям имот, за да може една зелена площ в „Изток“ да бъде направена. Нас ни притеснява, че е предвидено да се издигне тук жилищно строителство, което е точно до детска градина в общински имот, който реално може да се използва за едно бъдещо разширение на детската градина. Такива имоти има много малко и, според нас, предвиденото строителство не е в интерес на квартала и е единствено в интерес на инвеститорите\", каза той пред националното радио.\"За мен проблемът има два основни аспекта. Първият е начинът, по който е придобита собствеността. Става дума за насрещни дарения между общината и г-н Петьо Блъсков, които са доста различни като обем. Общината получава 1 дка площ в кв. „Изток“, а г-н Блъсков – 2 дка. Освен това се и доплаща, а доколкото ми е известно общинска собственост се продава само на търг, така че за мен тази сделка очевидно е корупционна. Другият аспект е стремителното застрояване на квартала. В последните години тук „изникнаха“ изключително много сгради, а не се мисли за инфраструктурата“, каза участничка в протеста, родител на дете от градина \"Радост\".Кметът на район „Изгрев“ инж. Цветомир Жеков обясни, че още с плана от 1989 година, когато е застрояван ж.к. „Дианабад“, тази площ е предвидена за жилищно строителство.Той потвърди, че е имало три обществени дискусии за Подробния устройствен план, приет пред 2015 година, но възражения в Общината не са постъпвали: „Вчера разгледахме всички документи и не е постъпило възражение от гражданите. Имаме протоколи. Имаме законни процедури“.Инж. Жеков заяви, че ще се вземат предвид исканията на жителите на квартал „Дианабад“.Участници в протеста обясниха, че кметът на района е можело да даде други площи за застрояване: „Избрано е точно това място, защото е атрактивно и привлекателно и дебат за него никога не е имало“.", "date": "2018.05.11", "title": "Жителите на Дианабад се вдигнаха на протест заради застрояване на градинка"}
{"url": "https://offnews.bg/kultura/preporachvame-vi-golemiat-kontcert-na-stefan-valdobrev-i-obichajnite-680346.html", "text": "Една от най-успешните банди на българската лайв сцена - Стефан Вълдобрев и \"Обичайните заподозрени\", ще изнесе своя първи концерт в зала 1 на НДК, на който ще събере хилядите си фенове, за да сподели с тях една специална вечер.Голямото събитие, с което групата дава старт на лятото, е от 20:00 часа в зала 1 на Националния дворец на културата.\"Обичайните заподозрени\" се отправят към това ново предизвикателство в състав: Стоян Янкулов-Стунджи, Веселин Веселинов-Еко, Иван Лечев и Мирослав Иванов.На сцената ще прозвучат парчета като „По-полека“, „Холивуд“, „Рай“, „Към“, „Едно“, „Тази песен не е за любов“, „Фойерверк“, „Аз ли съм или не съм“, „Бряг с цвят най-зелен“, „Сняг над Сахара“, „Хромозоми“, „Обичам те, мила“ и много други.", "date": "2018.05.11", "title": "Препоръчваме ви: Големият концерт на Стефан Вълдобрев и \"Обичайните заподозрени\""}
{"url": "https://offnews.bg/futbol/vratariat-na-manchestar-siti-s-rekord-na-gines-video-680423.html", "text": "Вратарят на Манчестър Сити Едерсон влезе в книгата с рекордите на Гинес. Стражът постави нов световен рекорд за най-голяма дистанция, на която е изпратена топката след удар с крак.Шутът на бразилеца е изпратил кълбото на цели 75,35 метра. Едерсон премина в Манчестър Сити от Бенфика през лятото на 2017 година за сумата от 40 млн. евро.Този сезон 24-годишният страж взе участие в 36 мача на своя тим във Висшата лига, като в 16 от тях не допусна гол, с което и помогна за безапелационната титла на \"гражданите\".Иначе поставянето на рекорди тази година не е нещо ново за манчестърци. След победата с 3:1 над Брайтън в последния кръг, футболистите на мениджъра Пеп Гуардиола записаха 31-вия си триумф, подобрявайки рекорда на Челси (30) от миналия сезон.Освен това Манчестър Сити вече има 97 точки, с което подобри постижението на \"сините\" от Лондон (95) на Жозе Моуриньо от 2005 година. Сити вече има и 105 гола във Висшата лига от началото на кампанията, като по този начин подобриха още един рекорд на Челси - от сезон 2009/10. ", "date": "2018.05.11", "title": "Вратарят на Манчестър Сити с рекорд на Гинес (видео)"}
{"url": "https://offnews.bg/obshtestvo/atlantitci-voennoto-ministerstvo-dade-glasnost-na-hibridna-operatcia-680393.html", "text": "Българското министерство на отбраната е участвало в популяризирането на хибридна операция на Кремъл. Това се посочва в  на . От там посочват, че на 9 май на сайта на Информационния център на МО се е  за честването на т.нар. „Безсмъртен полк“.\"Въпросната инициатива е хибридна операция на Кремъл, насочена срещу България и съюзниците ни в НАТО. В редица държави от бившия СССР властите не позволяват провеждането на тази провокативна акция, а носенето на т.н. „георгиевски ленти“ е забранено като символ на войнствената, завоевателна имперска политика на Москва\", се посочва в съобщението на Атлантическия съвет.От там поясняват, че материалът на Информационния център на Министерството на отбраната е илюстриран със снимка от проявата в София, на която най-отгоре стои руския национален флаг.Атлантиците припомнят случая със салюти пред паметника на съветската армия в София, което определят като провокативно мероприятие, \"организирано от руското посолство у нас\" по повод руския празник Ден на защитника на отечеството и 100 години от създаването на Червената армия. \"Официално те бяха представени, като част от президентския официален протокол в чест на сръбския президент, който тогава беше на посещение у нас. Странно съвпадение, за което впоследствие си чуха неловки оправдания и обяснения от пресцентъра на Министерството на отбраната\", посочват от съвета.Атлантиците настояват министърът на отбраната Красимир Каракачанов да се разграничи от действията на подчинените му служители по връзките с обществеността и да вземе неотложни мерки да не се извършват повече подобни прояви, които могат да се характеризират и като провокации.Ако не направи това министър Каракачанов, то тогава следва министър-председателят Бойко Борисов да даде оценка на случващото се в Министерството на отбраната и да отговори на въпроса как тази провокация се вписва в мястото и ролята на България като съюзник в НАТО и ЕС, особено в светлината на сегашното председателство на Съвета на Европейския съюз и в навечерието на Срещата на върха ЕС-Западни Балкани в София на 16-17 май 2018 г., се казва още в позицията.", "date": "2018.05.11", "title": "Атлантици: Военното министерство даде гласност на хибридна операция на Кремъл"}
{"url": "https://offnews.bg/drugi/petar-kasabov-vodi-8-sastezatelki-na-lager-v-iaponia-680366.html", "text": "Петър Касабов, старши треньор на националния ни отбор за жени, ще заведе 8 състезателки на лагер в Япония от 13 до 27 май.В тима ще пътува и помощникът му Стоян Петков.В състава са и европейските шампионки Биляна Дудова и Тайбе Юсеин, сребърната медалистка Мими Христова, призьорката от големи първенства Евелина Николова:Следва пълният отбор:50 кг Фатме Мандева – \"Левски\"53 кг Кремена Петрова – \"Юнак-Локомотив\", Русе55 кг Евелина Николова – \"НСА-Академик\", София57 кг Биляна Дудова – \"Юнак-Локомотив\"59 кг Мими Христова – \"Левски\"62 кг Тайбе Юсеин – \"Левски\"65 кг Виктория Бобева – \"Юнак-Локомотив\", Русе68 кг София Георгиева – \"Левски\"", "date": "2018.05.11", "title": "Петър Касабов води 8 състезателки на лагер в Япония"}
{"url": "https://offnews.bg/obshtestvo/zadarzhaha-velosipedista-kojto-rani-tezhko-bebe-v-iuzhnia-park-680371.html", "text": "Задържаха велосипедиста, който блъсна и рани момиченце в Южния парк в София.Младият мъж помел детето, след което избягал.\"Главата й е ударена, тялото е премазано. Счупени са костите на едното краче. Лекарите я прегледаха от горе до долу\", поясни тя.По думите й след сблъсъка колоездачът е спрял за момент:В момента, в който Боряна вижда, че той тръгва да бяга, вади телефона и го снима.Снощи мъжът, блъснал детето, е отишъл с адвоката си в столичното Четвърто районно управление и е признал за постъпката си.Той е на 24 години. Обяснил, че е избягал след инцидента, защото се е притеснил.Момиченцето остава в Пирогов.", "date": "2018.05.11", "title": "Задържаха велосипедиста, който рани тежко бебе в Южния парк"}
{"url": "https://offnews.bg/sviat/prizemen-oligarhat-na-putin-deripaska-ostana-bez-samoleti-680372.html", "text": "Олигархът Олег Дерипаска, който е близък с руския президент Владимир Путин, се сбогува с личните си реактивни самолети. Той е върнал и трите си джета \"Гълфстрийм 550\", взети на лизинг в резултат на американските санкции срещу Кремъл.Включването на Дерипаска в списъка със санкционирани от Съединените щати не позволява на компанията-собственик да му продаде машините.Трите частни самолета дори вече са пуснати в повторна продажба. За два от тях е обявена цена по 30 милиона долара, докато като нови струват 50 милиона долара.Дерипаска вече пострада много сериозно от американските санкции. Акциите на алуминиевия гигант \"Русал\", който е негов, се сринаха, след като и той попадна в \"черния списък\" на САЩ.", "date": "2018.05.11", "title": "Приземен: Олигархът на Путин Дерипаска остана без самолети"}
{"url": "https://offnews.bg/obshtestvo/tri-helikoptera-sa-izleteli-da-tarsiat-boian-petrov-na-shisha-pangma-680369.html", "text": "Посолството на Република България в Пекин е информирано в телефонен разговор с управителя на Simrik Air Pvt. Ltd., че съгласно плана, общо три хеликоптера (пълно оборудвани за спасителни акции) са излетели от летище Катманду в 8.30 ч. местно време (Непал), съобщиха от Министерството на външните работи.Те ще издирват алпиниста Боян Петров, който е в неизвестност от седмица.Единият хеликоптер ще остане на непалска територия в близост до границата за снабдяване с гориво на другите две машини, които ще извършват спасителната операция.Посолството ни в Делхи е получило допълнителна информация, че хеликоптерите са стигнали в подножието на върха и изчакват намаляване на силата на вятъра, за да направят облитане на съответната височина.В екипите са включени опитни пилоти и опитни алпинисти, включително хора, запознати с терена на вр. Шиша Пангма от техни предишни изкачвания на върха.", "date": "2018.05.11", "title": "Три хеликоптера са излетели да търсят Боян Петров на Шиша Пангма"}
{"url": "https://offnews.bg/leka-atletika/elitni-atleti-pristigat-za-maraton-varna-2018-novoto-litcenzirano-tr-680373.html", "text": "Близо 50 са елитните атлети с резултати от световна класа, които ще участват в Маратон Варна 2018. Стартът е тази неделя, 13 май, точно в 9.30 ч. пред сградата на Операта на площад „Независимост“. Според предварителните заявки можем и тази година да очакваме отлични резултати и нови рекорди по трасето на Маратона в морската столица. От сега е ясно, че шампионката от миналата година, както и първите трима от състоялия се преди месец Маратон Стара Загора ще застанат на старт и във Варна. Атлети от 22 държави са се записали за участие тази неделя в морската столица, сред които Израел, Германия, Гърция, Румъния, Италия, Англия, Финландия, Мароко, Кения и др.Дебютният победител отново е на линияСред тези, които ще спорят за лавровия венец е добре познатият Ахмет Насеф. Той е от марокански произход, но се състезава за Италия. Миналата години Насеф стана шампион на Италия, личното му постижение е 2.12:22 ч. от Мюнстер 2012 г., а преди две години записа името си като първият победител в историята на варненския маратон с 2.19:51 ч. Почти не пропуска състезание от веригата в България, тази година започна с победа на Маратона в Стара Загора, което означава, че е отново е сред главните „заподозряни“ за спечелването на супер джакпота от 20 000 лв. за цялостно най-добро представяне във всички български стартове.Мароканската армада включва още поне 5 класни бегачи, които ще се впуснат в битката за златото на 42.195 км. Самир Аид Бучмане пристига с личен резултат 2.16 ч. от Барселона, във визитката си има 1.04 ч. на полумаратон от Грановерс (Хол). Мохамед Хаджу е бягал маратон за 2.14 ч. на старта в Реджо Емилия (Ит), има и 1.02 ч. на 21 км от Дорден (Хол). Тарик Бамааруф е с личен рекорд 2.17:07 от Фирензе 2016 г. И двамата участваха преди месец в Стара Загора, като Бамарууф грабна бронза, а Хаджу остана извън челната тройка. Мароканските заявки при мъжете се допълват с Джауад Умелал и Суфиане Харбучи.Кения ще бъде представена от Абел Кибет Рот, който спечели сребро на Маратона в Стара Загора през април. Тогава Рот не издържа на финалния спринт на Насеф и финишира на 47 секунди след шампиона.Миналогодишната шампионка ще защитава титлата сиПри жените във Варна също ще видим шампионката и вицешампионката от Стара Загора. Победителката в града под липите Рут Матебо от Кения и втората Вира Овчарук от Украйна продължават битката за големия джакпот и край морето. Рут е с личен рекорд 2.37:21 ч. от Хонконг 2014 г. и вече има един краен триумф в българската верига, след като миналата година грабна 20-хилядния бонус за най-добре представила се в трите маратона – Стара Загора, Варна и София. Тя защитава титлата си от Варна миналата пролет, когато подобри рекорда на трасето с 2.44:57 ч. Сега обаче Рут ще срещне сериозна съпротива в лицето на своята сънародничка Хелен Кимутай, която идва с личен рекорд 2.35:35 ч. от Братислава. На старт ще застане и Патриция Влодаржщик от Полша, бягала в Катовице маратон за 2.45 ч. До няколко дни ще станат ясни и имената на българските атлети, които ще застанат на старт.Много силно се очертава и кенийското присъствие в полумаратона: Даниел Чеболей, Марк Ротич и Симон Кириу при мъжете и Юнес Онанча при жените. На 21 км при жените ще видим шампионката в тази дистанция от Софийския маратон миналата година Оливера Йевтич, сръбкинята е световна вицешампионка от 2006 г. в Гьотеборг.Новото лицензирано трасе вече важи за ранглиститеОт тази година Варненският маратон е с лицензирано трасе и с официална дистанция 21 км. Сертификатът бе получен преди два дни от Международната лекоатлетическа федерация (ИААФ) след инспекцията преди два месеца и позволява резултатите да бъдат официално признати в ранглистите. За получаване на лиценза маршрутът бе леко променен, което го направи още по-привлекателен за участниците. Старт/финалът отново е на площад „Независимост“ пред Операта, но след преминаването по централната пешеходна зона, трасето навлиза в Морската градина и там вече се вие по алеята покрай самия бряг. Така бегачите отново ще бягат сред зеленината на парка, но този път пред очите им ще бъде и морският хоризонт.Промените са в две от дистанциите, като сега участниците имат следния избор: - 2 км градски крос (без възрастови ограничения) – със стартови номера с черни цифри- 10.5 км една обиколка (без възрастови ограничения) – номера със зелени цифри- 21 км полумаратон две обиколки (без възрастови ограничения) – номера със сини цифри- 42.195 км маратон четири обиколки (право на участие имат само навършилите 18 години към деня на състезанието) – номера с червени цифри.Контролното време за класическия маратон си остава 5 часа, подкрепителни и освежителни пунктове ще бъдат изградени на всеки 5 км и на старт/финала според изисквания на Международната федерация (ИААФ). Условията за участие могат да се видят в интернет страницата на маратона: http://marathonvarna42km.com/.Впечатляващ награден фонд плюс много бонуси и наградиАтрактивният общ награден фонд отново е 49 000 лв., разпределен в 44 индивидуални награди, съобщават организаторите от Община Варна. За победителите в класическия маратон са предвидени по 8000 лв. при мъжете и при жените, което пак привлича елитни маратонци от водещи световни школи и е предпоставка за нови рекорди и върхови постижения. Парични премии има и за призьорите в останалите дистанции без градския крос, където обаче са подготвени много награди: спортни сакове, анцузи, шапки и др.Засилен интерес към масовия градски крос по време на Маратон ВарнаЗасилен интерес към масовия градски крос на 2 км отбелязват организаторите на Маратон Варна. В традиционното бягане на късата дистанция са поканени всички учащи в града, а училището с най–масово участие ще получи оборудване за бадминтон (мобилни колове и мрежа), предоставено от партньорите от Русе–Спорт. Участие в Градският крос са заявили и състезатели с нарушено зрение от СК „Успех“, СК „Вихър“ и СОУ „Проф. Иван Шишман“, както и състезатели с инвалидни колички от СК „Икар“.Спортен комплекс AquaLife (Кранево), който ще награди българката и българина с най-предно класиране в дистанцията 42.195 км с ваучери за уикенд в комплекса. Според предварителните заявки в масовия крос ще участват над 600 деца.Спортен празник в центъра на градаПо традиция около старт-финалната зона ще бъде организиран спортен празник по повод Световния ден на предизвикателството – България спортува 2018, където всеки ще може да се включи в различни активности и ще участва в томбола с много награди (колела, раници, топки, спортна екипировка и др.). Световният ден на предизвикателството е проява от програмата на Международната асоциация спорт за всички ТАФИСА и се провежда ежегодно от 1983 г. през месец май в над 120 страни на всички континенти. В България събитието е част от Националната програма за физическа активност и развитие на българското население „БУЛФАР” на Българска асоциация спорт за всички и е посветено на 17 май - Ден на българския спорт. Партньор при организацията на спортният празник са варненските спортни клубове: Обединен Спортен клуб \"Млади стрелци\", Спортен клуб по тенис на маса \"ВАРНА-2015\", СК „Ракетлон“, детската школа по футбол към ФК „Черно море“, СК „Хуни“, каратеките от СК „Ичи Геки“, както и младежи от клуб „Управление в спорта“ към ВТГ „Г. С. Раковски.Нови възпоменателни медали за участниците Много стилни са новите възпоменателни медали, които ще бъдат връчени на финиширалите във всички дистанции без масовия градски крос на 2 км. Отличията са произведени в Сърбия и ще бъдат уникален спомен за участието в Маратон Варна.Маратон Варна отново е част от получилата вече огромна популярност атлетическа верига под мотото „Бягането като начин на живот“. Поредицата от маратони стартира на 1 април в Стара Загора и ще завърши есента с Wizz Air София Маратон на 14 октомври. Тази година нов регламент улеснява печеленето на 20-хилядния джакпот, подробности и таблицата с разпределението на точките можете да видите в сайта на варненския маратон, където са публикувани подробности за събитието и промените по трасето: http://marathonvarna42km.com/--------------------------Ето кои триумфираха с лавровите венци в досегашните две издания на Маратон Варна: 2016 г. МЪЖЕ Ахмет Насеф(Ит) 2.19:51 ч.ЖЕНИ Еверлин Косгей(Кен) 3.06:18 ч.2017 г. МЪЖЕ: Абделади Тиар(Мар) 2.20:32 ч.ЖЕНИ: Рут Матебо(Кен) 2.44:57 ч.", "date": "2018.05.11", "title": "Елитни атлети пристигат за Маратон Варна 2018,  новото лицензирано трасе минава край самия бряг"}
{"url": "https://offnews.bg/sviat/sasht-zatiagat-sanktciite-sreshtu-iran-680376.html", "text": "САЩ наложиха санкции на шестима иранци и три компании с връзки с военния елит на Иран - Ислямският революционен гвардейски корпус (ИРГК).Министърът на финансите Стивън Мнучин заяви, че санкциите са насочени към онези, които са вложили милиони долари в Революционната гвардия на Иран, финансирайки нейната \"пагубна дейност\".Централната банка на Иран помага на ИРГК да получи достъп до американски долари чрез \"широкообхватна валутна мрежа\", каза той.На американците ще бъде забранено да праят бизнес с шестимата иранци, на които ще бъдат наложени санкции с помощта на ОАЕ.\"Режимът в Иран и централната банка на страната са злоупотребили с достъпа до юридически лица в ОАЕ, за да придобият щатски долари, за да финансират пагубната дейност на ИРГК и да въоръжават регионалните му групи\", каза Мнучин в изявление.Имаме намерение да спрем приходите на гвардията, независимо от източника и предназначението им, допълни той.Революционната гвардия на ИранИран стана ислямска република през 1979 г., когато монархията беше свалена и духовниците поеха политическия контрол под ръководството на върховния лидер аятолах Хомейни. Само за няколко месеца той създаде Ислямският революционен гвардейски корпус, на кратко „Пасдаран“ или Революционна гвардия,, за да пази държавата и принципите на неговата революция.Оттогава Гвардията израстна като основна военна, политическа и икономическа сила в страната. С хилядите си войници и съвременно военно оборудване, Гвардията стои зад много от ключовите военни операции на Иран.Гвардията е включена от САЩ в списъка на организациите, подкрепящи тероризма.ПредисторияСлед като във вторник американският президент Доналд Тръм обяви, че изтегля САЩ от ядрената програма на Иран и връща санкциите, дойде и острата реакция от Европа (Франция и Германия), а напрежението между Иран и Израел ескалира. Иран обстрелва през Сирия израелски позиции в окупираните Голански възвишения, а Израел отговори с въздушни удари по ирански военни позиции в Сирия.", "date": "2018.05.11", "title": "САЩ затягат санкциите срещу Иран"}
{"url": "https://offnews.bg/futbol/fernando-karanga-veche-trenira-v-brazilia-680368.html", "text": "Звездата на ЦСКА Фернандо Каранга съвсем скоро ще хвърли шината на коляното.В понеделник той ще пътува за Щутгарт, където ще премине вторият етап от възстановяването му. Голаджията ще остане в Германия за две седмици, като там ще бъде подложен на специални процедури, след като получи частично разкъсване на кръстна връзка на коляното.Каранга си пусна снимки от Бразилия, на които се вижда как протича първата част от терапията му. Нападателят следва индивидуална програма с упражнения.Каранга ще поднови пълноценни тренировки след месец, като ще пропусне само първия летен лагер на ЦСКА в България. Той ще е на линия за подготовката в Австрия и ще се включи в първите официални мачове на армейците - на 12 юли в Лига Европа и няколко дни по-късно за първенството.Междувременно стана ясно, че полузащитникът Тиаго Родригес е станал баща на момче. Неговата съпруга София го дари със син, който двамата избраха да нарекат Сантяго. Бебето е с идеални размери - 3,420 кг и 50,5 см.", "date": "2018.05.11", "title": "Фернандо Каранга вече тренира в Бразилия"}
{"url": "https://offnews.bg/drugi/v-rusia-sabraha-dokazatelstva-che-ne-sa-podmeniali-doping-probi-680396.html", "text": "Следственият комитет на Русия изпрати до Международната антидопингова агенция (WADA) материали, опровергаващи изявленията на бившия ръководител на Руската антидопингова агенция Григорий Родченков.Той твърдеше, че минимум 15 руски спортисти, спечелили медали на Зимната олимпиада в Сочи, са били част от \"допингова програма\" на Русия, създадена, за да доминира страната на домашните Игри през 2014 г. По-късно WADA започна собствено разследване на база изявленията на Родченков.То бе водено от независимата комисия към Световната антидопингова агенция под ръководството на Ричард Макларън.Представителката на Следствения комитет Светлана Петренко сега заяви, че са събрани обективни доказателства, които по категоричен начин опровергават лъжливите показания на Родченков за подмяна на допинг проби в антидопинговата лаборатория в Сочи.До WADA са изпратени копия на официални документи, от които става ясно, че допинг пробите са постъпвали в лабораторията в Сочи дневно време, били са регистрирани и в период от 30 минути до два часа са били предавани за изследване.Светлана Петренко е категорична, че думите на Родченков за подмяна на пробите през нощта с чисти са напълно измислени. Разпитаните служители, работили в лабораторията в Сочи през 2014 г., са дали свидетелски показания, че не е имало никакви действия по подмяна на пробите.Комисия на Международния олимпийски комитет под ръководството на Денис Осуалд по-рано нарочи за виновни в нарушения на антидопинговите правила 43-ма руски спортисти, участвали на Олимпиадата в Сочи и ги отстрани пожизнено от участия в Игри.Спортният арбитражен съд в Лозана напълно удовлетвори жалбите на 28 от тях и частично на 11 спортисти. Решенията на МОК останаха в сила, с изключение на това, че пожизненото отстраняване от Олимпиади бе заменено с отстраняване от Игрите в ПьонгЧанг. ", "date": "2018.05.11", "title": "В Русия събраха доказателства, че не са подменяли допинг проби"}
{"url": "https://offnews.bg/zdrave-i-krasota/d-r-liudmila-emilova-otprazuva-25-godini-ot-sazdavaneto-na-meditcinski-680397.html", "text": "С пищна церемония беше отбелязан 25-ият рожден ден на Медицинския център за диагностика и профилактика на българската диетоложка д-р Людмила Емилова. Гостите се насладиха на кратко видео, в което близки до Емилова известни личности разказаха за преживяването си в центъра. Сред тях бяха Глория, Тони Димитрова, Марта Вачкова, Весела Лечева, Мая Нешкова и др.Диетоложката благодари на всички свои пациенти, които до днешна дата наброяват около 5000 души и заедно с екипа си прие поздравленията за дългогодишния си успех.За да поздрави д-р Емилова, Валя Балканска изпя \"Излел е Делю Хайдутин\", а гостите на празника и самата д-р Емилова поведоха хоро. Глория също се включи в песните с  \"Облаче ле бяло\".След края на музикалната програма следваше коктейл, на който гостите отбелязаха празника със здравословна храна.Клиниката на д-р Емилова отваря врати през 1993 година и осъществява диагностична дейност, профилактика на рисковите състояния и лечение на голям брой заболявания чрез природни методи и основно плодово-чаен разтоварителен режим.", "date": "2018.05.11", "title": "Д-р Людмила Емилова отпразува 25 години от създаването на Медицинския си център за гладолечение"}
{"url": "https://offnews.bg/obshtestvo/dinastiata-na-tiudorite-se-zavrashta-tazi-vecher-po-epic-drama-vide-679898.html", "text": "Култовата екранизация с Джонатан Рис Майърс (Vikings, Dracula), Натали Дормър (GoT) и Хенри Кавил (Justice League) се завръща тази вечер на екран по Еpic Drama, новият дом на епичната драма в семейството на Viasat History & TV1000. Можете да го гледате от 22:45. Първият сезон спечели милиони зрители по цял свят. Не само актьорският състав обра овациите и наградите, но поредицата се отличи и с уникалния дизайн на костюмите, артистичната си режисура, музика, операторско майсторство и визуални ефекти.От самото начало на 40-годишното си царуване, английският крал Хенри VIII е монарх с безразсъдни амбиции и почти никакъв интерес към държавните дела. Това го прави играчка в ръцете на неговия пръв съветник, плетящия интриги кардинал Томас Уолси, чиито амбиции да стане папа напълно са го обсебили.Желанието на крал Хенри за мъжки наследник и неспособността на съпругата му Катерина Арагонска да му роди такъв, поставя съдбата на империята на карта, подпомага възхода на Ан Болейн - любовница, устремена към короната, и предизвиква кървава протестанстска Реформация, която подкопава първостепенната роля на католическата църква в Европа.Въпреки заплахите от могъщ папа в Рим, амбициозни и корумпирани монарси от целия континент и дори собствените му хора, Хенри няма да се спре пред нищо и няма да се поколебае да прогони в изгнание или убие най-близките си, за да постигне своите цели.", "date": "2018.05.11", "title": "'Династията на Тюдорите' се завръща тази вечер по Epic Drama (видео)"}
{"url": "https://offnews.bg/obshtestvo/v-denia-na-kiril-i-metodij-hiliadi-balgari-na-5-kontinenta-shte-tantcu-680336.html", "text": "Днес, в Деня на Светите братя Кирил и Методий, десетки хиляди българи на 5 континента ще се обединят от българските традиции и култура и да извият красиво българско хоро.Инициативата под надслов  е първото по рода си честване, организирано от Министерството на образованието и науката, посветено на българския език, българската азбука и култура и на българите по света.Над 120 български неделни училища и клубове на 5 континента в над 25 държави (Австралия, Австрия, Белгия, Бразилия, Великобритания, Германия, Гърция, Ирландия, Испания, Казахстан, Канада, Кипър, Мароко, Молдова, Обединени арабски емирства, Румъния, Русия, САЩ, Словакия, Сърбия, Украйна, Унгария, Франция, Чехия, ЮАР и Япония) ще отбележат празника с българско хоро под звуците на „Празнична сюита“. Тя ще звучи през целия ден в различни точки на света на оживени места, за да привлече и местната общност.Ето българско хоро от Чикаго:По примера на сънародниците ни зад граница, над 1000 училища, детски градини и читалища и Националният дворец на децата у нас ще участват в „Розите на България“. Българската асоциация на частните училища също се включва в инициативата. В Перник, Смолян, Шумен, Ямбол ще участват всички училища, а в София техният брой вече надвишава 200.С наближаването на 11 май все повече училища, културни институти, детски градини и общности на българите зад граница се присъединяват към „Розите на България“, за да популяризират възможността за изучаване на български език зад граница, като един от официалните езици на Европейския съюз, както и за запознаване с културните ни традиции.Инициативата „Розите на България“се организира от Министерството на образованието и науката, в партньорство с Министерството на външните работи и задграничните представителства, Министерството на културата, Асоциацията на българските училища в чужбина и Държавната агенция за българите в чужбина.", "date": "2018.05.11", "title": "В деня на Кирил и Методий хиляди българи на 5 континента ще танцуват хоро"}
{"url": "https://offnews.bg/obshtestvo/rodoliubtci-na-motopohod-kam-batak-v-nedelia-680377.html", "text": "Родолюбци от цялата страна яхват моторите си, за да се присъединят към авто-мото похода до Батак, който събира българи от цялата страна на 13 май. На тази дата ще бъдат почетени жертвите от клането в града - 142 години след трагичните събития.Сред организаторите са Български Мотористи \"Кан Аспарух\", които подготвят зрелищна програма с тръгване от София в 8:00 ч. пред паметника на Васил Левски.До 9:00 часа е организирана програма, а в 9.10 часа ще бъде направена традиционната обиколка на София с полицейска отцепка. Първата спирка на авто-мото похода е след караулката на Цариградско шосе - около 9.30 ч. с цел да се събере цялата колона и да се синхронизира по магистралата със скорост около 100 км/ч. Втората спирка е на караулката след Септември около 10.30 часа, където към групата ще се присъединят още мотори от цялата страна.Сдружение за опазване на културно-историческото ни наследство ВЕЛИКА БОЛГАРИА и изследователският ЕКИП 2 Руните ГОВОРЯТ подкрепят инициативата.", "date": "2018.05.11", "title": "Родолюбци на мотопоход към Батак в неделя"}
{"url": "https://offnews.bg/ikonomika/bdzh-konchar-poiska-falit-zam-ministar-velik-zanchev-shte-triabva-da-680380.html", "text": "Българо-хърватското дружеството за ремонт на локомотиви \"БДЖ-Кончар\", в което половината от собствеността е на БДЖ, е внесло молба за обявяване в несъстоятелност в Софийски градски съд, научи OFFNews. Ако дружеството бъде обявено във фалит, то зам.-министърът на транспорта Велик Занчев ще трябва да напусне поста си на член и председател на Надзорния съвет на \"Холдинг БДЖ\".Причината затова са разпоредбите на Търговския закон. Според чл. 234 от него членове на управителни и надзорни съвети не могат да бъдат лица, които са били членове на управителен или контролен орган на дружество, прекратено поради несъстоятелност през последните две години, предхождащи датата на решението за обявяване на несъстоятелността.Шефът на надзора на БДЖ Занчев е бил зам.-председател на Надзорния съвет на \"БДЖ-Кончар\" до октомври 2016 г. и при обявяване на фирмата в несъстоятелност, попада в хипотезата на чл. 234 от Търговския закон - няма право да управлява БДЖ.По поисканата несъстоятелност вече са назначени експертизи и е определена дата на заседание - 12 юни.Молбата e депозирана от изпълнителния директор на \"БДЖ-Кончар\" Гинчо Павлов. В нея той пише, че трайното влошаване на финансовите резултати на предприятието след 2015 г. се дължи на неизпълнението на договорните задължения от страна на БДЖ.Това е моментът, към който шефът на Изпълнителна агенция \"Железопътна администрация\" Веселин Василев издава лиценз на новопоявилата се компания \"ЖП Тракция\", която е собственост на бивш негов колега по времето когато са работили заедно в жп компания на известния бизнесмен Васил Божков. Веднага след това договори за ремонти за милиони левове на БДЖ-Пътнически превози и БДЖ-Товарни превози са насочени към точно тази компания. По тази тема OFFNews публикува серия от разследвания -  и Той твърди и че БДЖ отказва да плати на дъщерното си дружество фактури за ремонти на негови локомотиви. Описано е и че държавната жп компания е затворила достъпа до БДЖ-Кончар за три месеца и е лишила предприятието от възможност да работи.", "date": "2018.05.11", "title": "БДЖ-Кончар поиска фалит, зам.-министър Велик Занчев ще трябва да си ходи"}
{"url": "https://offnews.bg/medii/napadnaha-zhurnalist-ot-cherven-briag-pred-doma-mu-680398.html", "text": "Журналистът Христо Гешов е бил нападнат снощи пред дома си в Червен Бряг. За това съобщи той в личния си Фейсбук профил. Гешов е подложен на системен тормоз заради работата си, като разработките му често са срещу местната власт.\"Тази вечер, прибирайки се късно в семейната ни къща в Червен бряг, бях нападнат от неизвестен мъж, които ми нанесе няколко удара с крак в областта на корема и гърба\", написа във Фейсбук журналистът.От април 2017-та той е част от екипа на сайта  и автор на онлайн предаването „На прицел“.„Това нападение, свързвам на 100% с редицата мои разследвания и подадени сигнали до компетентните органи срещу местната власт в Червен бряг“, написа Гешов в профила си.Освен физическото нападене, тормозът над Гешов е и психически. Срещу него има подадени над 100 жалби в полицията. Журналистът твърди, че са уволнявани и общински служители, които са споделяли негови публикации в социалната мрежа, пише \"Mediapool\". В отворено писмо той разказва още, че са принуждавали майка му да напусне детската ясла, в която работи като \"помощник – кухня\" и да си затваря устата за нередности в детското заведение.Христо Гешов е внесъл жалба за нападението в прокуратурата и в полицията, като сега тепърва предстои проверка за това кои са извършителите.", "date": "2018.05.11", "title": "Нападнаха журналист от Червен бряг пред дома му"}
{"url": "https://offnews.bg/interviu/ognian-zlatev-chesto-mladezhite-ne-si-davat-smetka-che-mnogo-ot-vazm-680358.html", "text": "- Г-н Златев, на 12 май Европейската комисия открива в България старта на кампанията  (Eвропейският съюз и аз). Какво представлява тя и защо са важни посланията ѝ?Наистина тази събота призовавам всички млади хора, които могат, да дойдат на Голямата поляна в Южния парк в София, където ще дадем начало на изключително интересна кампания. Тя започва почти едновременно във всички столици на Европейския съюз и борави с изразните средства на изкуството.За първи път у нас ще бъдат излъчени пет късометражни филма на известни европейски режисьори. Зрителите ще бъдат изненадани и надявам се очаровани от емоциите, които предизвикват тези великолепни видеа, издържани в духа на модерното европейско кино. За да не разваля изненадата, няма да преразказвам историите, които се разказват, но мога да ви уверя, че те ще докоснат сърцето на всеки. Когато гледах героите и местата, където се развива действието, си дадох сметка колко близки житейски случки и проблеми имат хората в Европа макар и на хиляди километри разстояние едни от други. И въпреки дистанцията, те са много сходни с чувствата и преживяванията на българите. Именно това е целта на тази кампания – да достигнем до сърцата и умовете на младите граждани, да покажем, как съществуването на ЕС влияе положително върху тяхното всекидневие – в ситуации на тийнейджърски терзания, любов, самота, търсене на свобода, търсене на работа и какво ли още не.Често пъти виждаме как нашите синове и дъщери приемат много от нещата в живота за даденост, те не си дават сметка, че много от възможностите, които имат днес, са извоювани с много усилия и са благодарение на Обединена Европа. Надявам се филмите и историите, които майсторски разказват петимата режисьори, да помогнат на младите да направят връзката между ЕС и себе си.Съюзът понякога събужда грешната представа у младите за някаква сива административна сграда, пълна със скучни чиновници. Наш дълг е да разбием тази представа и да покажем, че ЕС означава обща принадлежност към ценности, независимо какъв паспорт имаме, какъв е цветът на кожата ни, каква е религията ни или колко пари имаме в джоба. На първо място ние сме европейци, част от едно голямо семейство, където можем да общуваме, да работим и учим заедно, без граници. Затова ще се радваме на реакции и коментари в социалните мрежи в интернет на българските млади хора, след като гледат филмите през следващите месеци.Но кампанията не е просто пасивна и едностранна – тя е приобщаваща. Ще проведем конкурс за млади режисьори. Участниците ще бъдат изправени пред предизвикателството да разкажат история за приноса на ЕС в живота на хората и как европейските инициативи им дават възможност да правят това, което обичат. Ще бъдат селектирани десет финалисти от жури, съставено от режисьори, а петимата победители ще бъдат избрани чрез обществено гласуване. Отличените ще получат субсидия, за да реализират филма си.- Ако трябва накратко да обясните на младите хора у нас защо ЕС е важен за тях, какво бихте им казал?Бих им казал: поставете се на мястото на милиони ваши връстници по света, които нямат това, което вие имате. Стотици хиляди младежи по света нямат покрив над главата си, нямат сигурност, защото в държавите и регионите им се водят войни, нямат достъп до училище, до книги, до университет, нямат работа, нито доходи, нямат смартфон, нито таблет. За съжаление на много места в този широк свят младежите нямат и надежда за добро бъдеще. Представете си за момент, че нашата родина, територията на която се намираме в Европа, можеше да е също едно място на страх и несигурност и място без бъдеще. Вместо това днес сме част от най-проспериращото място на планетата. Този просперитет започна благодарение на трайния мир и изграждането на европейското обединение чрез ЕС. Тези възможности за пътуване, приключения, образование и работа се създадоха за всеки един млад европеец благодарение на евроинтеграцията.- Възползват ли се достатъчно българските младежи от възможностите, които членството им предоставя?Мисля, че да, но може и още. Ето защо ние даваме ход на допълнителни инициативи като #DiscoverEU или \"Опознай ЕС\" за безплатен билет за трансгранично пътуване с влак. Така стотици млади българи, навършващи 18-годишна възраст, ще могат да изживеят своето европейско приключение, да се запознаят с нови хора, да открият европейското културно наследство и да споделят опита си. Едно е да четеш в интернет за другите европейски държави, съвсем друго е реално да ги посетиш и да влезеш в контакт с хората там.Освен това ми се иска да видя повече българи в Европейския корпус за солидарност - мощен инструмент за обединяване на младите хора, както и за поощряването им да изразяват мнението си, да насърчават взаимното разбирателство и да споделят общите европейски ценности. Те могат да се запишат като доброволци, да работят по проекти в своята страна или в чужбина, като принасят полза за общностите и хората в Европа. Например да участват във възстановяването на училище или общностен център, разрушени след земетресение, да почистват растителност в гори, за да се предотвратят горски пожари, да работят с хора с увреждания в социални центрове център, да помагат за интеграцията на бежанци и много други. Да не забравяме и множеството възможности за борба с младежката безработица, които бюджетът на ЕС дава чрез обучение, преквафиликация или инвестиции по Плана \"Юнкер\" за малки стартиращи фирми, създадени от млади хора със свежи, иновативни идеи.- В новия период, след Брекзит, предстои нова финансова рамка на ЕС, която вероятно ще включва удвояване на средствата по „Еразъм“. Колко български студенти се обучават сега по програмата?- Програмата за обмен дава възможност не само на студенти, но и на доброволци, преподаватели и научни работници да се развиват в други образователни или научни институции в Европа. Не съм сигурен, че разполагам с най-новата статистика, но като цяло в Европа по тази програма пътуват около 2 милиона студенти, за целия финансов период ще достигнем до 3,3 милиона млади хора. 725 000 европейци пътуваха през 2017 г. , стотици от тях са били българи. Еразъм+ наистина е успешна и именно затова предлагаме след 2020 г. средствата за нея да са повече, защото това е инвестиция в бъдещото поколение с висока добавена стойност.- Какво друго предстои в този период по отношение на младежите?Преди дни Европейската комисия предложи проект на новия Дългосрочният бюджет на ЕС, наричан още многогодишна финансова рамка. В него не просто се разпределят общите пари на Съюза по направления, а се залагат конкретни политики и приоритети – един от основните е ЕС да предоставя възможности на гражданите, особено на младите хора. Предлагаме почти девет пъти по-високи инвестиции в цифровата трансформация и цифровите мрежи, за да достигнат 12 милиарда евро (допълнени от инвестициите, подкрепени от фонда InvestEU под формата на заеми, гаранции и други финансови инструменти). Именно обучението на млади специалисти във високите технологии и подпомагането на младите предприемачи в сектора на иновациите са част от ключа към икономически просперитет в цяла Европа.Както вече стана дума, за периода 2020-2027 г. предлагаме повече от два пъти увеличение в програмите, насочени към младите хора, като например програмата „Еразъм +“ с 30 милиарда евро и Европейския корпус за солидарност с 1,3 милиарда евро, в т.ч. 700 милиона евро в подкрепа на Interrail карти пътуване с влак за младите хора. Повишаваме инвестициите и в научни изследвания и иновации с 50 % посредством заделени 100 милиарда евро за водещите програми „Хоризонт Европа\" и Евратом, от които да се възползват и българските млади учени.Но това е само част от всеобхватния начин, по който европейският бюджет помага. С предложенията Европейският социален фонд се превръща в Европейски социален фонд+ с общ бюджет в размер на 101,2 милиарда евро. Там се дава възможност за програми за придобиване на така ценните умения в 21 век за конкурентоспособност на трудовия пазар. Там се включва и нова Програмата за подкрепа на реформите. Тя ще предоставя финансови стимули за осъществяването на важни реформи, които са набелязани в рамките на европейския семестър, включително в областта на образованието, обучението и политиките за пазара на труда, и помагат за създаване на работни места, борба с бедността и насърчаване на социалното приобщаване. Дори финансирането по линия на селскостопанската политика се преориентира, подпомагайки малките и семейни ферми, така че младите хора да останат в селските райони и да се чувстват горди от това ,че се занимават с модерно и екологично земеделие.- Ако сега завършвахте училище или университет, накъде бихте поели?Вярвам, че личният избор принадлежи на всеки един млад човек, който е на кръстопът. И ако той е наясно какво иска и е силно решен до постигне определена своя цел, нищо на света не може да го спре. Не е нужно да връщам времето назад в моя частен случай, за да постигна нещо друго, защото съм точно там, където съм искал да бъда. Но безспорно, ако сега завършвах, пред мен щеше да има море от възможности за по-бързо развитие и постигане на професионална кариера, отколкото в миналото. Благодарение на интернет и цифровите технологии, на множеството варианти за стипендии и обучение в чужбина, младите днес са с няколко крачки пред младите вчера. От тях се иска само да повярват в себе си и да повярват в силата на ЕС, който е с тях, до тях и винаги ще бъде.", "date": "2018.05.11", "title": "Огнян Златев: Често младежите не си дават сметка, че много от възможностите им днес са извоювани от Обединена Европа"}
{"url": "https://offnews.bg/politika/deputatite-na-valeri-simeonov-vnesoha-zakonoproektite-mu-680395.html", "text": "Народните представители от НФСБ внесоха в парламента законопроектите на вицепремиера и лидер на партията Валери Симеонов. Сред идеите му са отмяна на забраната за пушенето в заведенията и ограничаване на продажбата и рекламите на лотарийни билети.Текстовете бяха внесени от депутати от НФСБ, но са подписани и от народни представители от другите две партии в \"Обединени патриоти\" и имат тяхната подкрепа. Става дума за промените в Закона за хазарта, Закона за здравето и Закона за устройство на територията, заради които вчера вицепремиерът дойде да търси подкрепа и от ГЕРБ, и от опозиционната БСП. Симеонов получи сигурна подкрепа от двете партии само за промените в Закона за хазарта и ограничаването на рекламата на лотарийни билети. Вицепремиерът отказа да се среща с ДПС, но вчера лидерът на опозиционната БСП Корнелия Нинова пое ангажимента да запознае партията на Карадайъ с предложенията на Симеонов. \"Това са законите на Валери Симеонов и НФСБ и са изключително важни. Оттук нататък ще очакваме големи промени в социалната сфера\", коментира зам.-председателят НФСБ и депутат от \"Обединените патриоти\" Валентин Касабов след внасянето на законопроектите в деловодството на Народното събрание.Проектът за промени в Закона за хазарта предвижда ограничаване на пряката и непряка реклама на хазартни игри. Симеонов иска да бъде забранено обявяването на печелившите лица и на размера на техните печалби. Предложението предвижда още лотарийни билети да не могат да се продават навсякъде, а само в лицензирани пунктове, казина и игрални зали.Сред внесените промени е и идеята за отпадане на забраната за пушене в заведенията. От ГЕРБ обаче са категорични, че няма да подкрепят подобни промени в Закона за здравето. БСП пък щели да гласуват по съвест.С промените в Закон за устройство на територията (ЗУТ) лидерът на НФСБ въвежда ограничения за това какви обекти се водят преместваеми. Идеята е всички преместваеми обекти да се поставят след одобряване от главния архитект архитект наобщината, както и да се премахванат на преместваемите обекти, които са поставени върху държавни обекти. \"Ако промените в ЗУТ се приемат, българското Черноморие ще се освободи от всички капанчета, огромни ресторанти и дискотеки. Ще има повече природа, а не тарикати. Слагаме началото на удар към мафията по Южното Черноморие\", коментира Касабов днес.Другата седмица Валери Симеонов отново ще иде в Народното събрание, за да търси подкрепа за идеите си. Този път той ще се срещне с лидера на \"Воля\" Веселин Марешки.", "date": "2018.05.11", "title": "Депутатите на Валери Симеонов внесоха законопроектите му"}
{"url": "https://offnews.bg/obshtestvo/politciata-izdirva-roditelite-na-detcata-sas-svastiki-na-levski-sl-680401.html", "text": "Полицията издирва родителите на двете малки деца, които имаха нарисувани свастики по телата и правеха нацистики поздрави на мача Левски – Славия. Това каза министърът на вътрешните работи Валентин Радев пред журналисти в парламента. До това се стигна, след като в социалните мрежи беше разпространен кадър с две деца на видима възраст под 10 години, голи до кръста, които стоят на пистата на стадион \"Васил Левски\". Надписите по телата им гласят \"Levski hooligan\", ACAB (абревиатура на All Cops Are Bastards - всички ченгета са гадняри) и SW 1999 (Sofia West - на най-влиятелната фракция в агитката на \"Левски\" - \"София Запад\").\"Лошото е, че са малки деца. От някой друг им е внушено да го правят това\", подчерта Радев.Още вчера от Държавната агенция за закрила на детето (ДАЗД) обявиха, че ще извърши проверка на случая. ДАЗД ще провери как са допуснати момчетата в този вид на пистата по време на футболен мач и дали са придружавани от родители, съобщават от агенцията.", "date": "2018.05.11", "title": "Полицията издирва родителите на децата със свастики на Левски – Славия"}
{"url": "https://offnews.bg/112/tezhka-katastrofa-v-sofia-ima-postradali-680400.html", "text": "Тежка катастрофа е станала в София, има пострадали, съобщи МВР. Около 12.15 часа е подаден сигнал за тежко пътнотранспортно произшествие между два леки автомобила в района Околовръстен път и бул. „Цар Борис III“.По първоначална информация има пострадали. На място има полицейски служители, които са отцепили движението.Насочени са и екипи на Спешна помощ. Очаквайте подробности!", "date": "2018.05.11", "title": "Тежка катастрофа в София, има пострадали"}
