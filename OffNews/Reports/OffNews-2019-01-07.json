{"url": "https://offnews.bg/obshtestvo/ot-utre-zapochva-prodazhbata-na-elektronni-vinetki-i-v-poshtite-695069.html", "text": "От 12.00 часа на 8 януари започва поетапно продажбата на електронни винетки за 2019 г. в пощенските станции, съобщиха от \"Български пощи\".Продажбата ще се извършва на каса в рамките на работното време на съответната пощенска станция.От днес започна продажбата на електронни винетки по бензиностанциите и големите търговски обекти.До момента са монтирани и 160 терминала за самотаксуване, а до седмица винетки ще могат да се получават в над 4500 точки в страната, увериха от Агенция \"Пътна инфраструктура\".Е-стикерите трябваше да са задължителни от 1 януари. Заради проблемите с доставката на машините и купуването на винетките обаче за липсата на е-винетки няма да бъдат налагани глоби до 15 януари. Всички хартиени винетки остават в сила до изтичането им.", "date": "2019.01.07", "title": "От утре започва продажбата на електронни винетки и в пощите"}
{"url": "https://offnews.bg/112/dva-tira-se-udariha-chelno-na-patia-ruse-biala-ediniat-shofior-zagi-695059.html", "text": "Два тира се удариха челно на пътя Русе - Бяла. Инцидентът е станал около 16.05 часа между двата разклона за Две могили, съобщиха от МВР. Незабавно към мястото са насочени екипи на полицията, пожарната и Спешна помощ.Според първоначалната информация след челен удар между два тира единият от водачите е загинал, а другият е сериозно пострадал. Пожарникари са помогнали за изваждането им от превозните средства.Предстои извършването на оглед и изясняване на причините за катастрофата.Пътни полицаи са в района на инцидента и насочват водачите на леки автомобили по обходни маршрути. За момента товарните автомобили изчакват на място.", "date": "2019.01.07", "title": "Два тира се удариха челно на пътя Русе - Бяла, единият шофьор загина"}
{"url": "https://offnews.bg/112/mladezhi-prebiha-voenen-ot-spetcchastite-s-tri-misii-v-irak-i-afganist-695054.html", "text": "33-годишният военен от Специалните сили Валентин Димов е бил пребит от двама млади роми в пловдивското село Войводиново навръх Богоявление. Единият от побойниците е непълнолетен - на седемнадесет години. Другият бил на 21. Това не им попречило пребият служителя на БА, в чиято визитка има три мисии зад граница и то на опасни места - в Афганистан и Ирак.Мъжът направил забележка от автомобила си на двама младежи да се дръпнат от пътното платно, при което те се нахвърлят върху него с юмруци и ритници. Двамата са арестувани.Тази сутрин състоянието на пребития от двама младежи в село Войводиново 33-годишен военнослужещ се е влошило.Валентин Димов не можел да изговаря думи и близките му били принудени спешно да го закарат отново в болница.На Богоявление той се връщал от ритуала по хвърлянето на кръста в Пловдив, когато на няколко пресечки от дома му на уличното платно изскачат двама роми.Валентин слязъл от автомобила да им направи забележка. Според очевидци ромите го повалили на земята и започнали да го ритат жестоко в главата.Родата на ромите се страхува от линч. Мургавият клан твърди, че Димов посегнал пръв. От 18 ч. тази вечер жителите на Войводиново излизат на протест пред местната църква. Едно от исканията им е да бъдат изселени ромите от селото.", "date": "2019.01.07", "title": "Младежи пребиха военен от спецчастите с три мисии в Ирак и Афганистан"}
{"url": "https://offnews.bg/112/tovaren-vlak-s-biodizel-e-sprian-prinuditelno-sled-tranzitno-preminava-695061.html", "text": "Товарен влак с биодизел е спрян принудително след транзитно преминаване на гара Ветово при забранителен изходен сигнал. Товарният влак е на „Булмаркет Рейл Карго“ ЕООД - фирмата собственик на взривилия се в Хитрино влак.Влакът с три локомотива, петима машинисти и 31 вагона, 26 от тях пълни с биодизел се движи по маршрут Варна – Русе.В 05.22 часа преминава през гара Ветово. При наближаване на гарата машинистите виждат светлинен сигнал за влизане със спиране и започват намаляване на скоростта. При преминаване покрай дежурния ръководител движение получават светлинен сигнал за транзитно преминаване и композицията продължава без да спре.На следващата гара Ястребово в 05.35 часа са спрени и получават телефонно обаждане, че са преминали транзит през гара Ветово при забранителен изходен сигнал, при което се е получило принудително обръщане на езиците на изходна стрелка, в резултат на което тя е повредена. Други щети и пострадали няма.Сформирана е оперативна група от Звеното за разследване на произшествия в железопътния транспорт.Очаква се изясняване на причините за произшествието и изготвяне на доклад в срок от 5 работни дни, съобщава превозвачът „Булмаркет Рейл Карго“.", "date": "2019.01.07", "title": "Товарен влак с биодизел е спрян принудително след транзитно преминаване през гара Ветово"}
{"url": "https://offnews.bg/medii/sobstvenikat-na-nova-tv-se-otkaza-da-ia-prodava-na-petr-kelner-tarsi-695062.html", "text": "Договорът за продажба на акциите на собственика на Нова телевизия Modern Times Group (MTG) в телевизията на инвестиционната група PPF Group, водена от чешкия милиардер Петр Келнер, е прекратен и MTG започва разговори с нови потенциални купувачи, съобщиха от Нова ТВ. Прекратяването на договора с PPF Group идва след решението на Комисията за защита на конкуренцията да не разреши сделката, както и след изтичането на удължения краен срок по договора между двете страни за приключване на продажбата. Сделката бе на стойност 185 млн. евро.Очаква се MTG да приключи разделянето си на две компании - MTG и NENT Group - през март 2019 г., като Нова ТВ ще остане част от MTG до приключване на продажбата ѝ.От телевизията обясниха, че MTG е договорила кредитна линия в размер на 1 млрд. шведски крони от банка Nordea, което ще осигури допълнително финансиране за MTG след разделянето и листването на борсата на Nordic Entertainment Group (NENT Group) през първото тримесечие на 2019 година.Тригодишният револвиращ валутен кредит в размер на 1 млрд. шведски крони може да бъде усвояван изцяло или на части след листването на NENT Group на борсата.„Новата кредитна линия ще ни предостави допълнителна гъвкавост, за да продължим да инвестираме както в текущия си бизнес, така и чрез нови придобивания с цел да развиваме нашите глобални дигитални продукти след листването на NENT Group на борсата. Продажбата на NOVA също е част от тази стратегия и ние очакваме разговорите с новите потенциални инвеститори за бъдещето на този утвърден и добре управляван и позициониран бизнес\", обяви президентът и главен изпълнителен директор на MTG Йорген Мадсен Линдеман.", "date": "2019.01.07", "title": "Собственикът на Нова ТВ се отказа да я продава на Петр Келнер, търси нови купувачи"}
{"url": "https://offnews.bg/tehnologii/a1-startira-chetvarti-sobstven-sporten-kanal-na-21-ianuari-695058.html", "text": "На 21 януари  ще даде началото на своя четвърти собствен спортен канал.  ще е домът на най-интересните мачове от испанската Ла Лига, както и на нови спортни придобивки на А1.Специално за феновете на испанския футбол А1 ще обогати предаванията на Ла Лига със студиа с експертни анализи и коментари преди и след най-интересните двубои. Сред новото съдържание в канала най-сериозно впечатление правят мачовете от двете най-престижни надпревари в Южна Америка – Копа Либертадорес и Копа Судамерикана.Стартът на битките в двата турнира е съответно в края на януари за Копа Либертадорес и в началото на февруари за Копа Судамерикана. Освен тях, по  феновете ще могат да проследят и развръзките в турнирите за Купата на Франция и Турция.MAX Sport 4 ще е част от телевизионния пакет MAX Sport Plus, който до момента включва MAX Sport 1, MAX Sport 2, MAX Sport 3 и EDGEsport. До края на януари новият канал ще бъде включен в пакета безплатно, а от 1 февруари цената на MAX Sport Plus ще стане 4,99 лева на месец с 2-годишен абонамент. Той може да се заяви в магазините на А1, на *88 и 088 123, през приложението Моят А1 и на .MAX Sport 4 е поредната крачка от разрастването на каналите MAX Sport. От този сезон те излъчват футболните двубои от УЕФА Шампионска лига, италианската Серия А и испанската Ла Лига. Спортните канали на А1 излъчват над 10 000 часа съдържание на живо годишно. В програмата им попадат едни от най-гледаните спортни събития в света: тенис турнирите от сериите ATP Masters 1000, ATP 500 и ATP 250, волейболната Лига на нациите, най-големият шампионат за смесени бойни изкуства в света UFC, баскетболните Евролига и Еврокупа, лекоатлетическата Диaмантена лига, Световният шампионат по мотоциклетизъм, стартовете от NASCAR, най-интересните срещи от NHL и още много други спортове, придружени от експертни анализи и коментари.", "date": "2019.01.07", "title": "A1 стартира четвърти собствен спортен канал на 21 януари"}
{"url": "https://offnews.bg/futbol/slavisha-stoianovich-smotolevi-za-badeshteto-si-v-levski-695057.html", "text": "Треньорът на Левски Славиша Стоянович се върна в София, но бъдещето му на \"Герена\" остава все така неясно.Медиите, които посрещнаха специалиста на летището, опитаха да изкопчат информация от него, но той каза едва няколко реплики.\"Чакайте малко, сега се прибирам. Първо - честита 2019 година, все пак. Дали съм тук заради Левски? Е, иначе за какво? Моля ви, ще говорим после\", каза Стоянович.Иначе от Левски обявиха програмата за подготвителния период на тима. Футболистите на \"сините\" се събират за първа тренировка за годината на 08.01.2019г. (вторник).Заниманието е от 10:00 часа и ще бъде открито. От 13:00 часа старши треньорът на тима Славиша Стоянович ще даде пресконфернция. Брифингът ще се проведе в залата на ДЮШ на Герена.След като премине задължителните медицински тестове, отборът заминава на 10.01.2019г. (четвъртък) за Кипър за подготвителен лагер. Там „сините“ ще изиграят 6 контролни срещи:19.01 – УФА (Русия)25.01 – Хенан (Китай)30.01 – Висла Плоцк (Полша)02.02 – Урал (Русия)05.02 – Судува (Литва)08.02 – Чукарички (Сърбия)Отборът се прибира в България на 09.02.2019 година.", "date": "2019.01.07", "title": "Славиша Стоянович смотолеви за бъдещето си в Левски"}
{"url": "https://offnews.bg/temida/spetcializiraniat-sad-otnovo-ne-pusna-ot-aresta-sina-na-vetko-arabadzh-695063.html", "text": "Специализираният наказателен съд остави за втори път в ареста сина на Ветко и Маринела Арабаджиеви - Вълчо, съобщи БНТ.Според съда от доказателствата по делото може да се направи обосновано предположение, че младежът е участвал в пране на пари. Съдът е на мнение, че няма опасност той да се укрие, но има риск да извърши ново престъпление.През ноември адвокатите на Вълчо Арабаджиев отново поискаха той да бъде освободен заради влошено здравословно състояние. Желанието беше удовлетворено на първа инстанция, но на втора съдът отмени решението, като прецени, че може да се направи обосновано предположение, че той е извършил престъплението, за което е обвинен.Вълчо Арабаджиев беше задържан при акция на прокуратурата в края на август в хотелите на семейство Арабаджиеви. Той е обвинен в участие в престъпна група за укриване на данъци и пране на пари. Местоположението на Ветко и Маринела Арабаджиеви остава неизвестно за прокуратурата вече 4 месеца. Двамата са обявени за издирване.", "date": "2019.01.07", "title": "Специализираният съд отново не пусна от ареста сина на Ветко Арабаджиев"}
{"url": "https://offnews.bg/sviat/kristalina-georgieva-poema-rakovodstvoto-na-svetovnata-banka-695064.html", "text": "Кристалина Георгиева поема ръководството на Световната банка от 1 февруари.Бившият български еврокомисар ще изпълнява временно длъжността президент на една от най-влиятелните международни организации за финансова и експертна помощ, съобщава Ройтерс. Информацията беше потвърдена и от Световната банка. Номинацията ѝ идва след оставката на Джим Йон Ким, чийто мандат трябваше да продължи до 2022 г.Според източници на \"Ройтерс\" от институцията става въпрос за лично решение на Джим Йон Ким да напусне организацията. В официалното му изявление по повод напускането на поста той посочва само, че незабавно започва работа за компания и ще се занимава с инфраструктурни проекти в развиващите се страни.Преди две години Кристалина Георгиева обяви, че е поканена лично от президента да заеме новия пост Главен изпълнителен директор на Световната банка. Това стана причина и тя да напусне Европейската комисия. На нейно място еврокомисар, но с нов ресор, стана Мария Габриел.Джим Йон Ким беше предложен за поста от президента Барак Обама. Той застана начело на организацията през 2012 г.", "date": "2019.01.07", "title": "Кристалина Георгиева поема ръководството на Световната банка"}
{"url": "https://offnews.bg/medii/i-kitaj-veche-ima-svoj-sedmichnik-na-balgarski-zad-izdanieto-stoiat-s-695053.html", "text": "На вестникарския пазар у нас се появи \"Китай днес\" - седмичник, който има за цел да популяризира \"най-многолюдната страна в света.\"Досега \"Китай днес\" беше само двуседмична притурка на вестник \"Земя\", но от януари 2019 г. става отделен вестник с цена от 50 стотинки.Издател на седмичника е Светлана Шаренкова, а председател на редакционния съвет - Димитър Иванов, последният началник на Шести отдел в Шесто управление на Държавна сигурност. Главен редактор на изданието е Петър Герасимов. В първия брой има 15 хвалебствени за днешен Китай страници на български език и една страница на китайски език.Заглавията в броя напомнят стила на \"Работническо дело\" - \"Пекин – висините на съвремието\", \"Това не е чудо: 40 години тежка работа превърнаха Китай в сила\", \"Значителен напредък в отношенията между Русия и Китай\".Редакцията на седмичника е на „Позитано“ 20, където е и редакцията на вестник \"Земя\".Същият тандем: Светлана Шаренкова - издател, и Димитър Иванов - председател на редакционния съвет, стои и зад двуезичния седмичник \"Русия днес - Россия сегодня\". Вестникът е изключително ласкав към политиката на Путин, а притурката му на руски език \"Соотечественнник\" излиза със \"съдействието на Правителството на Москва\".", "date": "2019.01.07", "title": "И Китай вече има свой седмичник на български, зад изданието стоят Светлана Шаренкова и Димитър Иванов"}
{"url": "https://offnews.bg/obshtestvo/protest-vav-vojvodinovo-sled-poboia-nad-voenen-695065.html", "text": "Жители на пловдивското Войводиново излязоха на протест след побоя над военен. 33-годишният военен от Специалните сили Валентин Димов е бил пребит от двама млади роми навръх Богоявление.Мъжът направил забележка от автомобила си на двама младежи да се дръпнат от пътното платно, при което те се нахвърлят върху него с юмруци и ритници. Двамата нападатели са в ареста за 72 часа. Военният е с тежка черепно-мозъчна травма. На протеста се събраха около 300 души, които поискаха да се съборят незаконните ромски къщи в селото, съобщи bTV. Жандармерия попречи на протестиращите да влязат в ромската махала. Екипи на полицията и жандармерията ще останат и през нощта. Според протестиращите обаче вчерашният инцидент не е прецедент. Местните твърдят, че общината покровителства ромското население и не предприема необходимите мерки за реда в селото.\"Това, което аз мога да кажа е, че са заведени и започнати нещата, но не може с една лека ръка да бутнеш къщи, в които живеят над 200 човека\", коментира пред БНТ кметът на селото Димитър Тосев.", "date": "2019.01.07", "title": "Протест във Войводиново след побоя над военен"}
{"url": "https://offnews.bg/evropa/za-ili-protiv-ogranichavaneto-na-izpolzvaneto-na-najlonovi-torbichki-695066.html", "text": "Целта на поредицата \"За или Против решенията на ЕП\" е да запознае читателите с важните решения на Европейския парламент. Тя е част от проекта „Фестивал на идеите за ЕС\", осъществяван от Център за култура и дебат „Червената къща\" в партньорство с европейската мрежа от дебатни центрове Time to talk и Център за либерални стратегии, с финансовата подкрепа на Европейския парламент и с медийната подкрепа на Offnews.bg и Mediapool.bg.Гласувайте в анкетата и научете повече за решението на ЕП в текста на сайта на проекта:", "date": "2019.01.07", "title": "За или против ограничаването на използването на найлонови торбички?"}
{"url": "https://offnews.bg/sviat/sabudi-se-bebeto-izvadeno-ot-ruinite-v-magnitogorsk-695052.html", "text": "Бебето, което прекара над 30 часа под руините на срутилия се вход в Магнитогорск, се събуди от комата. Състоянието на 10-месечното момченце се подобрява, съобщи руският здравен министър Вероника Скворцова. Детето вече диша самостоятелно и общува с майка си, има и глас, което е много важно, тъй като според специалистите показва, че няма увреждания на мозъка.  Краченцата му са стабилни, но процесът на възстановяване ще е дълъг, продължава комплексната терапия. Въпреки това най-страшното вече е отминало. Можем да кажем, че детето е оцеляло, състоянието му е стабилно и се подобрява, допълни Скворцова. Тя посочи, че майката на момченцето е под силен стрес, но и тя отчита подобрението в състоянието на детето. Според здравния министър събуждането на момченцето е чудо. Лекарите обаче подчертават, че възстановяването му ще отнеме няколко месеца. На 31 декември 2018 г. цял вход от жилищен блок в Магнитогорск рухна. Загинаха 39 души. Смята се, че срутването на входа е причинено от изтичане на газ. ", "date": "2019.01.07", "title": "Събуди се бебето, извадено от руините в Магнитогорск"}
{"url": "https://offnews.bg/sviat/sms-i-shte-izvestiavat-zhenite-v-sauditska-arabia-che-sa-razvedeni-695047.html", "text": "Нова регулация в Саудитска Арабия цели да прекрати често срещаната практика, при която мъжете слагат край на брака си, без да известят половинките си, предадоха световните медии.Според новото правило, което влезе в сила вчера, съдилищата са задължени да известят жените с SMS-и при прекратяване на брака им. Местни жени адвокати твърдят, че мярката ще спре т.нар. практика \"таен развод\", при която мъжете се развеждат, без да кажат на жените си.Съобщенията ще съдържат номера на сертификата за развод и името на съда, в който жената може да го получи. Жените също така ще могат да проверяват семейното си положение онлайн.Новата директива е част от икономическите и социални реформи, които принц Мохамед бин Салман въведе след встъпването си в длъжност, сред които се нареждат правата на жените да шофират, да посещават футболни игри и да работят традиционно мъжки професии. Въпреки това жените в Саудитска Арабия все още не могат сами да подадат документи за паспорт, да пътуват в чужбина или да си отварят банкови сметки. ", "date": "2019.01.07", "title": "SMS-и ще известяват жените в Саудитска Арабия, че са разведени"}
{"url": "https://offnews.bg/kultura/nositeliat-na-zlatna-palma-dzhebchii-v%c2%a0programata-na-sofia-film-fes-695055.html", "text": "Новият филм на Хирокадзу Корееда е истински обединител – много рядко може да се наблюдава единодушие по адрес на творба на Седмото изкуство в „лагера“ на кинокритиците, които пишат за всички авторитетни международни медии.Variety, The Guardian, Screen International, Los Angeles Times, The Telegraph са само част от изданията, които го оценяват с възможно най-високия брой точки.Премиерата на „Джебчии“ беше през месец май 2018 в Кан, където филмът безапелационно получи голямата награда „Златна палма“, присъдена от журито с президент Кейт Бланшет. Публиката навсякъде по света го приема с овации, защото творбата на Корееда „стопля сърцата им“, а ревютата на специалистите са изпълнени с възторжени епитети.„Джебчии“ е филм за едно семейство, което преживява като крадци на дребно. Въпреки обстоятелствата, които са ги принудили да връзват двата края на ръба на бедността, те приютяват едно малко момиченце, изоставено в студа. Всички са задружни и щастливи, ала непредвиден инцидент разкрива тайни, които поставят на изпитание връзките между членовете на семейството…„“ Питър Брадшоу, „The Guardian“", "date": "2019.01.07", "title": "Носителят на Златна палма 'Джебчии' в програмата на София Филм Фест"}
{"url": "https://offnews.bg/sviat/italia-stana-parvata-darzhava-koiato-zabrani-plastmasovite-klechki-za-695056.html", "text": "От 1 януари Италия е първата държава в ЕС с пълна забрана за производство и продажба на небиоразградими клечки за уши – малък предмет, но голям замърсител, съобщи Европейската комисия.Очаква се скоро подобни .Изследвания сочат, че клечките за уши съставляват около 9% от боклука по плажовете в Италия, което прави около 60 клечки на всяка плажна ивица. В началото на 2020 страната ще въведе още ограничения за продукти от пластмаса - за козметика, съдържаща микропластмаса. Такава има в някои ексфолианти и препарати за пране, които впоследствие попадат в речните и морските води и техните обитатели.През декември преговарящите от страните членки на ЕС и Европейският парламент се споразумяха за забраната за употреба на пластмасови изделия за еднократна употреба като сламки, прибори за хранене, клечки за уши, кутии за храна и др. Целта е да се намали замърсяването на моретата в океаните, където често попадат тези отпадъци.Забраната е за продукти, за които вече има достъпни алтернативи. Държавите членки ще трябва да задействат мерки за ограничаване на употребата на пластмасови кутии за храна и пластмасови чашки.Промените могат да влязат в сила през 2021 г., ако дотогава бъдат одобрени на законодателно ниво.", "date": "2019.01.07", "title": "Италия стана първата държава, която забрани пластмасовите клечки за уши"}
{"url": "https://offnews.bg/kultura/za-istoriite-po-patia-na-angel-ivanov-ili-koi-sa-naj-prekrasnite-nes-695060.html", "text": "Често ми се случва да ме питат за препоръка за книга, която да говори едновременно достъпно и завладяващо за вярата, по-специално – за православната вяра. Тогава препоръчвам заглавия като „Майка Гавриила. Аскетика на любовта“ – книга, която говори на езика на безграничното себеотдаване, разказ за подвига на една гръцка монахиня, пропътувала безброй километри от любов към страдащите. Тази любов я отвежда до Африка, Индия и отвъд Океана. Препоръчвам и „Православният път“ на митрополит Калистос (Уеър) – книга, която говори на езика на вдъхновения ум. И с поетична дълбочина ни разкрива, че онова, което наричаме християнски догмати, не е някакъв юридически кодекс от отминала епоха, а „упътване“ за вечните истини. Препоръчвам и книги като „Християнски разкази“ на Деян Енев или новата „Бог е с нас“ на проф. Калин Янакиев – текстове, написани на езика на сърцето. Говорят за красотата и чудото на смирението и радостта в тяхното автентично християнско разбиране.Но ето че най-сетне мога да препоръчам книга, в която отново става дума за вярата, но на езика на младия човек. Без приповдигнат патос, без претенции. Това е дебютният сборник „Техническа проверка“ (изд. „Скалино“), който включва близо 50 разказа, на младия журналист и сценарист Ангел Иванов. Неговите градски и селски пропътувани истории грабват читателя с честността си и с непоколебимото излагане на показ на позите и тънките сметки на егото.Това е и книга за случайностите по Пътя, които въобще не са случайни. За ненадейните срещи, които оставят белег за цял живот; за знаците, които с лека ръка можеш да отминеш, но някак знаеш, че са там, за да бъдат разпознати и да разместят пластовете на душата ти.Във време, в което много млади българи днес, жадни за духовни преживявания, гледат към ученията на Далечния Изток, тук изниква един важен въпрос – какво открива в православието един съвременен млад човек, какъвто е главният герой в повечето от тези разкази, основани на автентични авторови преживявания и пътешествия?Един от възможните верни отговори е Свободата. Той се чувства свободен в мистичния сумрак на светогорските пътеки, в пространството на градския храм, в уж самотното занимание на молитвен разговор с Бога. Но и колко хубаво е това, че не можем да се почувстваме свободни! Че не можем да разкъсаме тези невидими фини нишки, изпредени от стоманата на божествена тъкан, които ни свързват с другия. Не можем да спрем това тревожно жужене в ума ни на мисълта за ближния – за неговата болка или липса; или пък понякога е невъзможно да се освободим от импулса да „походим в неговите обувки“. Както ще видим в разказите „Добрият християнин“, “Под ръка с Данчо“ или „На Дядо Добре, с любов“.Друг възможен отговор на въпроса – откъде идва този интерес към православието, е, че то носи на героя усещането за Смисъл и Истина, и за Посока „как да живеем единствения си луд, скъпоценен като диамант, живот“. В едно от своите есета от сборника „Ортодоксия“: Г. К. Честъртън пише: „Съвременните спорове все по-често се опират на безсмисления довод, че определено верую може да е подходящо за една епоха и неподходящо за друга. Който вярва във волята отвъд природните закони, ще вярва и в чудеса – независимо през кое време живее. Затова, когато разглеждаме един отговор, трябва да ни интересува не това дали той е даден в наше време, а дали отговаря на въпроса ни.“ Ето защо, заедно с „езиковите кодове“ в „Техническа проверка“, които могат да бъдат разчетени от поколението, родено след 1989 г., в нея има и нещо от старите приказки, от онова ухание, което усещащ, щом прекрачиш прага на бабината селска къща. А защо старите приказки са вечни, обяснение намираме отново при Г. К. Честъртън: „Старите приказки си избират за герой едно обикновено момче. Неочакваното се поражда от неговите приключения, а те са неочаквани за него, защото той е нормален човек. Приказката говори за това какво ще направи здравомислещият в света на безумието.“ И тук главният герой в повечето истории е едно обикновено момче, въоръжено в този изтрещял свят сякаш единствено с вярата си в апостол Павловите думи:... и още: Наскоро дочух един разговор между двама свещеници. „Проблемът ни е, че се взехме много насериозно, твърде много си повярвахме“, каза по-младият. „Съгласен съм с теб. Но е беда и когато изобщо не се вземеш насериозно“, отвърна му по-възрастният. Явно въпросът е да овладееш този житейски трик – как да запазиш баланса между това да си повярваш поне мъничко и да не се взимаш насериозно. Мисля, че както самият герой от историите на Ангел Иванов, така и самата подредба на разказите в книгата, успява да запази този баланс.Затова нека и ние между сериозните стръмнини, които изкачваме по Пътя, да поспрем и да си поемем дъх с някоя от лежерните случки от сборника, с които можем да изпружим врат, за да погледнем през „Дувара на Изкуството“, да направим една обиколка на „Малашевци“, или просто в една вечер да поиграем футбол с непознати хлапета край реката Хан. А кои всъщност са „най-прекрасните неща в тоя живот“ ще разберете от книгата...Прибирах се посред нощ през градската градина на Народния театър. В едно от мръснотревистите петна в парка видях лежащ човек в безпомощно състояние. Тресеше се в отровна кашлица. Понечих да го вдигна. Захванах го за джоб и подмишница, лъхна ме миазмена миризма. Когато го изправих, гащите му паднаха заради несигурната халтава връв, която ги опасваше. Долу беше гол. Вдигнах му панталона обратно от глезените като на малко дете, което току-що е пишкало. Монтирах му ръката, за да ги придържа. Погледнах го най-сетне и веднага го познах.Беше Андрей, философът-бездомник, който все ме пращаше да му прочета 3-те книги в Народната библиотека. Знаехме се – мина ли покрай него, ще му пусна монети. Взел ли съм пари, пиян ли съм, с жена ли съм – и банкноти. От странстване лицето му беше напечено като маймунски задник. Имаше синьо-зелена чергарска, бедуинска лудост в очите.Сега беше отново мъртвопиян, но тази кашлица и всичко около него, наистина си биеше на смърт. Миришеше така, все едно и тя му се беше случила, отдавна. Ръцете му бяха катраненоблажни. В брадата си беше проточил ивици белезникави сополи. Изтегляше ги с подсмърчане и бършеше с хлабави ръкави на разгърдената риза. Гъста четина покриваше гърдите му – хлътнали и тресящи се във водни хрипове. Държеше се за мен – за риза и блейзер – за да се задържи на земята, изобщо на тоя свят. Миризмата от него ме удряше на талази, гадеше ми се, късната вечеря конвулсивно се повдигаше по хранопровода ми, сам аз се давех в кашлица, запушвах си носа срамливо, за да не ме види, превивах се да повърна или пък именно за да не го направя …Опита да ми каже нещо. Изскочи шум и нова палитра миризми, която ме изшиба през носоглътката. Да, Андрей, ще те заведа там пред топлата дупка. Беше късна есен, ставаше студено, а той беше с прокъсаните изчезващи дрехи на бостанско плашило отпреди дузина лета …Насилих се да видя Христос в него.Поведох го през парка. Сега под уличната лампа видях и обувките му. Съдрани маратонки с няколко номера отгоре, без връзки, хлопащи и огромни като нелепи домашни пантофи-кученца. Дясната зейнала отпред като отворила уста риба на плочник. Краката му – обвити в найлонови кесии за хляб, също обрамчени с върви (може би тези на обувките?). Но връвта на гащите му, ластика ли, каквото и да беше, предаваше походката. Свличаха се постоянно и аз посягах да ги върна или му казвах: “Андрей, моля те, вдигни си гащите!“. Той понечваше без участие. Маркираше изпълнения на прошепнатите от мен команди и все кашляше, та се късаше …Излязохме на “Цар Освободител“ – бяхме свободни да бъдем точно такива. Странни и реални. Щях да го заведа в неговата спалня – орешетеното гърло, от което излизаше дим и топлина от кухнята на ресторанта на гърба на огромната катедрала. Там той присядаше нощем, зимата, всякога, за да продължи живота си. Дано да нямаше други бездомници. От него знаех, че това място е ценно и или компромисно няколко човека се сгушват пред спасителния, дъхащ кухненски огън, ад, или се бият кекаво и дълго за него.Пробвах да го пусна да походи сам по тротоара, но не съобразих, че е от външната страна, до платното. Слаломираше като африкански скиор между колчетата и болезнено ги забираше или направо удряше о пищялите и капачките си. Не регистрираше ударите по себе си. Беше ми извратено интересно да наблюдавам слалома му, но се опомних, когато по едно време излезе на пътя и за малко не го отнесе кола, обърнала се на свистящ клаксон.Дръпнах го обратно, прехвърлих го от другата страна и продължих да го водя. Претръпнах на миризмата. Спря да ми пука и за падащите гащи. Те се бяха свлекли на устойчива кота някъде на бедрата му. Членът му се лашкаше като празна шушулка от боб сред черно сплъстено окосмение.Пред “Червило“ на тесния тротоар бяха наизлезли млади, елегантно облечени хора, които, когато ни видяха, изоставиха усмивките с бели зъби, любовните шепоти и шумните шеги. Спазматично заотстъпваха, обирайки каменните огради с роклите и костюмите си – щяха да имат бели следи по гърбовете след това. Ние с Андрей, разтворили фронт от двама, успяхме на свой ред да се отъркахме в няколко от тях. Постарах се да изгледам продължително и спокойно повече от хората в очите.Изпитвах лекота, погнуса и смях. Съзнание за знаменателност и равно блаженство.Когато завихме зад ъгъла на БАН встрани от Народното събрание, гигантският храм ни окъпа в светлина. След малко стигнахме до мястото. Нямаше никой. Бяхме само аз, Андрей и Кръстът над нас. Положих го пред димящата пролука. Все едно пусках захванато с вила сено. Той почти се разпръсна и разтля на черни въглени по земята.Сега, Андрей, сега ще отида до нас и ще се върна с топли дрехи. И гащи, да, гащи, ский как си се разкурил тука!?Той само ми кимаше и издума “И хлебец …“И хлебец, да, че как, Насъщния, нали …Опитах да му кимна към Кръста, виснал над нас, и да се поусмихна, тупвайки го съзаклятнически по рамото. Да се чудиш как не разломих от него живо месо, сухожилия и кости. Андрей се закашля зловещо. С тая кашлица нещата не бяха хич добре – на мътилка бяха, на пневмония, на органическа телесна катастрофа и отвъдност. На умирачка, брате. Можех да викам линейки и приюти, но не го направих. Той си отиваше, но тук си беше неговото място. Отиваше си от години, тази нощ или някога след мен …Отидох си аз – до квартирата наблизо, за да се върна с дрехи и провизии. Натъпках в найлонова торба едни планинарски обувки за среднотруден трекинг (зимата щяха да му свършат работа), едни стари джинси, пуловер, риза, фланелка, няколко чифта чорапи и бельо и голямата шуба. Стана ми смешно, като си го представих с тези прекомерно широки за него маркови дрехи. Щеше да бъде прет-а-порте клошар. Опрях торбата на вратата. Храна щях да взема от денонощния по път. И …… И си полегнах. С дрехите и обущата, които стърчаха встрани от леглото. Със скръстени ръце – като небрежен пич-покойник. Малко само да отморя. 20-тина минутки. Нагласих алармата на телефона, ако случайно заспя, ама няма, бе, просто да отпочина за миг – много впечатления, разговори в просторния ресторант, срещи и случки, надежди, нереализирани желания и провали. И сега това с Андрей … Ей, Андрейка, брат, докъде се докара, а, и си вдигни гащите, анадънму?Торбата с дрехите мълчеше и ме наблюдаваше отпред вратата.Да, Андрей, ще прочета 3-те ти книги в Библиотеката. Ще бъда снизходителен към твоята лудост. Ти си Дебелата дама на Сиймор Глас, копеле! Не знаеш ли това? Още ли не знаеш тая проклета тайна? И не знаеш ли… слушай сега внимателно… не знаеш ли коя е всъщност Дебелата дама? О, детко! Това е самият Христос.Самият Христос.***Изправих се рязко, за да преодолея сгряващата пелена от слънчеви лъчи, които прожектираха себе си върху лицето ми на възглавницата. Ръцете ми бяха изтръпнали. Устата ми беше пресъхнала. Дъхът ми вероятно щеше да събори Голиат или Левиатан. Просто преджапах стаята на две, на три, без тоалетна и прочее подробности. Грабнах торбата пред вратата, а последната затръшнах след себе си. Оригвах се на киселини и лоши предчувствия …Не намерих Андрей пред Дупката. Там нямаше никой, само дебела хаотична струя пушек се виеше чак до куполите на многокорабния храм, като неуловим въздушен червей.Тръгнах из града с голямата найлонова торба, измачкания блейзер, търкащ гурелясали очи. Попитах за часа – беше 12:45. Андрей го нямаше никъде. Беше се дезинтегрирал. Беше се разтворил в града. Механично извървявах по няколко пъти едни и същи улици. Движех на автопилот. Усещах неприятен вкус в устата, нова гадна, някак собствена миризма …Заешката ми душичка вонеше.***Мили Андрей, сигурно сега си в нозете на Бога, в милостта Му. Прости ми и Го моли да ме помилва и мене, грешния. Ще прочета книгите ти в Народната, обещавам! И ще ти донеса едни гащи.И една топла шуба, брат. И една топла шуба … ", "date": "2019.01.07", "title": "За историите по пътя на Ангел Иванов, или кои са 'най-прекрасните неща в тоя живот'"}
{"url": "https://offnews.bg/obshtestvo/onkolekarstva-za-nad-200-000-leva-sa-otkradnati-ot-apteka-vav-vratca-695068.html", "text": "Онколекарства за над 200 000 лева са откраднати от аптеката на Комплексния онкологичен център във Враца, съобщи БНТ.Кражбата е станала през почивните дни, но е установена тази сутрин, когато служителите на аптеката отишли на работа. По случая е започнало разследване, в което са се включили и следователи от столицата.Според шефа на онкологичния център д-р Григор Томов кражбата вероятно е станала със съдействието на вътрешен човек, който оставил отворен прозореца на аптеката в почивните дни. Не се е задействала и алармената система. От ръководството на онкологичния център обещаха, че кражбата няма да попречи на грижите за болните хора, защото в скоро време ще бъдат доставени нови лекарства.Болничната аптека на онкологичния диспансер е единствена за Северозападна България, защото диспансерът обслужва и трите области - Видин, Монтана и Враца.", "date": "2019.01.07", "title": "Онколекарства за над 200 000 лева са откраднати от аптека във Враца"}
{"url": "https://offnews.bg/kultura/carl-cox-se-vrashta-na-exit-sas-spetcialen-trichasov-set-695050.html", "text": "Един от най-добрите диджеи на всички времена, a за мнозина самият символ на тази професия, великия Carl Cox отговори на призива на феновете и потвърди завръщането си към легендарна Dance Arena на Exit Festival следващото лято!Благодарение на него енергията на събитието ще бъде в най-високата си точка още от първия ден - 4 юли, който той ще озари със специален тричасов сет, продължаващ до ранни зори!По същото време отбелязваме и десетгодишнина от неговото първо участие с известния му сет от 2009, който се смята за едно от най-големите партита в електронната музика .“ ”, Carl се съгласява и добавя: “ „Въпреки че връзката му с EXIT е силна и трайна, той не е участвал в EXIT's Dance Arena от години, поради решението си да намали броя на участията си, колкото е възможно повече. “”, каза организатора на събитието Dušan Kovačević и добави: “.„Завръщането на Carl се случва след съвместни усилия между организаторите на фестивала и многобройните фенове. Скоро след като спечели годишната анкета, феновете му гласуваха желанието си да го видят на Dance Arena.EXIT публикува видео , в което те канят “King Carl” да се завърне в Крепостта. Феновете се включиха , като публикуваха видеото с хаштаг #CarlCoxEXIT, и покана към живата легенда да се върне пред „“, както ги той сам ги нарече в едно от многобройните си интервюта за фестивала EXIT.Популярният DJ веднага отговори, че наистина ще свири официално на Best Major European Festival.В едно свое интервю, Carl Cox каза ,че EXIT е длъжен да получи “” след първата титла, спечелена през 2013 г. и пророчеството наистина се сбъдна по-рано тази година.EXIT Festival ще се проведе на 4-7 юли 2019 на Петроварадинската крепост в Нови Сад, Сърбия, а първите артисти са вече обявени - The Cure, Carl Cox, Greta Van Fleet, Dimitri Vegas&Like Mike, Phil Anselmo&The Illegals, Sofi Tukker, Tarja, The Selecter, Peter и the Test Tube Babies много ще бъдат обявени в началото на следващата година.EXIT обяви ваканционната оферта - закупуването на билет за фестивала EXIT ви дава билети за още два плажни фестивала в Адриатическо море, като подарък! Sea Star Festival е първият, който отваря летния сезон на красивия хърватски бряг през уикенда на 24-25 май, както и Sea Dance Festival да го затворим в края на август в Черна гора!Необходимо е само да потвърдите пристигането си на Sea Star и /или Sea Dance, като се регистрирате за безплатни билети от 1 до 28 февруари на Exitfest.org. Офертата е валидна и за всички, които вече са закупили билетите за EXIT 2019.EXIT билети могат да бъдат намерени на   или  ", "date": "2019.01.07", "title": "Carl Cox се връща на  EXIT със специален тричасов сет"}
{"url": "https://offnews.bg/obshtestvo/napisaha-loko-2019-varhu-heopsovata-piramida-695067.html", "text": "Хеопсовата пирамида осъмна с надпис \"Локо 2019\". Снимка на издълбания върху пирамидата текст беше публикувана в социалните мрежи. Според автора надписът е заснет на 5 януари, съобщи bTV.През октомври двама служители на техническия екип на Софийската опера надраскаха \"Локо София\" в Мемориалния парк на мира в Хирошима. Двамата техници бяха уволнени. ", "date": "2019.01.07", "title": "Написаха 'Локо 2019' върху Хеопсовата пирамида"}
{"url": "https://offnews.bg/ikonomika/prof-hristina-vucheva-ne-vzemam-seriozno-prognozata-na-stiv-hanke-za-695051.html", "text": "Ние не можем да стоим безкрайно във валутния борд. Причината е, че още в договора си за членство в ЕС сме подписали, че на даден по-късен етап ще приемем еврото. На нас ни трябват и предимствата на тази единна валута.Това коментира в интервю за БНР финансовият експерт проф. Христина Вучева по повод , че еврозоната ще изпадне в рецесия и времето не е подходящо България да се откаже от валутния борд и да приеме еврото.\"Трябва да ползваме опита на прибалтийските републики при приемането на еврото, защото две от тях бяха с валутен борд - съвсем идентични условия с нашите\", смята проф. Вучева.\"За съжаление, ние не успяхме да направим като страна това, което те сториха – пребориха се да бъде признато правото на ЕС и Европейския договор, и с влизането им в ЕС през 2004 година станаха част от ЕRM-2 – нещо, за което ние все още сме в етапа на приказките, но вече малко по-конкретни“, добави тя.По повод прогнозата на Ханке за рецесия в еврозоната, Христина Вучева коментира: „Г-н Ханке ги говори тези неща от самото начало на формирането на еврозоната през 1999-а, а и преди това. Когато ние фиксирахме нашия лев към германската марка, той оспорваше това решение като казваше, че трябва да бъдем обвързани с долара и вещаеше едва ли не пропадане на България за това, че не е предпочела американската валута. Тези негови прогнози не се сбъднаха. Не вземам много на сериозно тези негови твърдения“.", "date": "2019.01.07", "title": "Проф. Христина Вучева: Не вземам сериозно прогнозата на Стив Ханке за рецесия на еврозоната"}
{"url": "https://offnews.bg/kultura/manowar-s-proshtalen-kontcert-v-sofia-695031.html", "text": "Manowar потвърдиха концерт на 16 юни в зала \"Арена Армеец\", който ще бъде част от прощалното им турне Final Battle World Tour 2019.\"\", споделя Джо ДиМайо.Final Battle World Tour 2019 стартира на 25 февруари със сетлист с най-любимите парчета на феновете. Наскоро Manowar обявиха, че E.V. Martel ще участва като китарист в това турне.Групата е известна с бомбастичното си звучене и имидж, като през 1980-те огромната им маса фенове по света ги нарича \"кралете на метъла\" (kings of metal).Бандата е носител на множество златни и платинени награди, има над 35 турнета и държи световния рекорд за най-дълъг хеви метъл концерт от 5 часа и 1 минута, състоял се в Каварна, България през 2008 г. ", "date": "2019.01.07", "title": "Manowar с прощален концерт в София"}
{"url": "https://offnews.bg/kultura/velikata-stoianka-mutafova-otbeliazva-97-i-rozhden-den-i-70-godini-na-695027.html", "text": "Великата и неповторима Стоянка Мутафова ще отбележи “70 ГОДИНИ НА СЦЕНА” със специален спектакъл – юбилей на 2 февруари 2019 г. в зала 1 на НДК. “Г-жа Стихийно бедствие” ще бъде в светлините на прожекторите на връх рождения си ден (2 февруари) точно в 19.30 ч.На сцената ще стъпят и много нейни приятели и колеги, за да я уважат и поздравят. Сред тях ще са самата Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, “Тоника Домини” и още от най-големите звезди на родната театрална и музикална сцена. Няма да липсват и изненади.С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес. \"Кралицата на българската комедия\", както я описва Ройтерс, има в актива си изключително богата палитра от роли. Първата й е още от 1945 г., когато играе прислужница в пиеса на Молиер.Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. е в Народния театър.Тя е един от основателите на Държавния сатиричен театър “Алеко Константинов”, където работи от 1956 г.Магнетична и безкрайно талантлива тя приковава вниманието на публиката “на мига” щом стъпи на сцената и напълно заслужено печели любовта й, както в театъра така и на екрана. Стоянка Мутафова участва в много от емблематичните български филми като: “Специалист по всичко”, “Любимец 13”, “Топло”, “Бялата стая”, “Кит”, “Езоп” и други.Уважавана и обичана, тя успява да вдъхнови поколения български артисти да тръгнат по пътя на театъра и киното.  Актрисата продължава да играе активно, да изнася представления из страната и на сцената на Сатиричния театър в София. През 2012 г., когато празнува 90-годишния си юбилей, тя сподели: \"За мен този театър (Сатиричния) е кажи речи всичко\".В края на 2017 г. единствената й дъщеря Мария Грубешлиева – Муки, издаде своята втора книга за Стоянка Мутафова със заглавие \"Добър вечер, Столетие мое\". Едно от посланията в книгата е: “Никога да не се предаваш, да бъдеш себе си, да се бориш и да достигнеш своето столетие. И когато това стане да можеш с усмивка да му кажеш \"Добър вечер\" и да си щастлив от дългия път, който си извървял\", споделя авторката на книгата.На 2 февруари 2019 г. в зала 1 на НДК ще станем част от вълнуващ и невиждан празник - СТОЯНКА МУТАФОВА “70 ГОДИНИ НА СЦЕНА”! Събитието се организира от продуцентски къщи “Ажур Пико” и “Артишок”. Билетите за него се продават с пълна сила в мрежата на Тикетпортал (www.ticketportal.bg), а от днес в продажба се пуска и втори балкон поради голям интерес.", "date": "2019.01.07", "title": "Великата Стоянка Мутафова отбелязва 97-и рожден ден и 70 години на сцената със забележителен спектакъл"}
{"url": "https://offnews.bg/112/arestuvaha-dvama-mazhe-za-krazhbata-na-kartinite-na-majstora-695035.html", "text": "Двама души са били арестувани за кражбата на 13 картини на Владимир Димитров-Майстора и пловдивския художник Димитър Киров, съобщи МВР.Кражбата бе извършена през празничните  дни от частния дом на наследник на художника. Павел Антонов – син на племенничка на Майстора, каза, че от дома му липсват още цигулка и предмети с нумизматична стойност. Първоначално се съобщаваше за 8, 9 и дори 16 откраднати картини. От днешното прессъобщение на МВР става ясно, че те са 13.Вчера при акция на СДВР и Главна дирекция \"Национална полиция\" е арестуван 45-годишен мъж, а днес се е предал 27-годишният му съучастник, съобщи МВР.На двамата е наложена 24-часова полицейска мярка за задържане. Процесуално-следствените действия продължават.Сигналът за кражбата бе подаден в полицията на 3 януари. След оглед започна и издирването им. 10 от откраднатите платна бяха открити в антикварна къща в столицата. Малко по-късно бяха намерени и други две и бяха задържани двама души, които от години се занимават с търговия с културно-исторически ценности.Според експертите за картините са били платени над 10 000 лв., предстояло е доплащане.Разследването продължава под наблюдението на прокуратурата.", "date": "2019.01.07", "title": "Арестуваха двама мъже за кражбата на картините на Майстора"}
{"url": "https://offnews.bg/futbol/v-real-roptaiat-sreshtu-var-i-sadiata-sled-izdankata-695026.html", "text": "В лагера на Реал Мадрид останаха бесни от съдийството на мача от 18-ия кръг на испанската Ла Лига с Реал Сосиедад. Гостите изненадващо спечелиха с 2:0 на \"Сантяго Бернабеу\" и изхвърлиха \"белия балет\" от Топ 4.След края на срещата треньорът Сантяго Солари, капитанът Серхио Рамос и Лука Модрич се нахвърлиха словесно срещу главния рефер на срещата Хосе Луис Мунуера Монтеро.\"В началото изгубихме концентрация и допуснахме гол. Направихме всичко възможно да се върнем, но не успяхме да реализираме положенията си. После дойде и неприятният епизод. Срещу Винисиус Жуниор имаше очевадна дузпа. Това е спорен момент и ако ВАР не се ползва в тези ситуации, няма смисъл от системата\", каза Солари.Рамос беше още по-краен в изказването си и заяви, че Реал не е получи две 100%-ви дузпи.\"Особено моментът с Винисиус е скандален. Що се отнася до мен, Ияраменди ме бутна, но си свърши добре работата, като убеди съдията в обратното. Винаги съм призовавал за въвеждането на ВАР и поддържам тази система, но нямам представа защо арбитърът не я използва. Просто не мога да го разбера. Искаме справедливост в тези моменти. От дълго време не съм виждал нещо подобно\", сподели Рамос.Лука Модрич също не успя да сдържи гнева си след загубата.\"Изобщо не сме на нашето ниво... Правим ла*но след ла*но! Трябва да се научим да си говорим честно и откровено... Изобщо не е въпрос на късмет случващото се. Създадохме много положения в мача, но топката не влизаше и ние отстъпихме. Има си определени причини, заради които не се получават нещата. Реферът може и да не е имал ден, но нашият проблем не е нито той, нито ВАР. Въпреки че и това усложнява нещата. Нашите проблеми обаче са други!\", заяви Модрич.Междувременно, Реал официално обяви привличането на таланта Брахим Диас от Манчестър Сити. \"Белия балет\" плати 17 млн. евро за 19-годишния футболист.Договорът на халфа ще бъде за 6 години и половина. \"Гражданите\" запазват 15% при бъдещ трансфер на младока, като той става 40%, ако бъде продаден на Манчестър Юнайтед. Днес Диас ще премине медицински тестове, след което ще бъде представен официално.\"Реших да се сбогувам с Манчестър Сити, където израстнах. Дойдох тук като дете, а сега съм професионален футболист. Благодаря на всички, защото тук станах и по-добър човек\", написа Диас в \"Instagram\". ", "date": "2019.01.07", "title": "В Реал роптаят срещу ВАР и съдията след издънката"}
{"url": "https://offnews.bg/sviat/delegatcia-ot-sasht-pristiga-v-ankara-vazelat-e-siria-i-kiurdite-695034.html", "text": "Съветникът на Тръмп по националната сигурност Джон Болтън пристига с делегация в Турция, преговорите включват ситуацията в Сирия, проблемите с Фетхуллах Гюлен и кюрдската работническа партия ПКК, покупката на американските системи Patriot, както и икономическите отношения между двете държави, съобщава Анадолската агенция.Вчера изявленията на Болтън за новите условия, при които САЩ ще изтегли контингента си от Сирия, предизвикаха смут в Анкара, тъй като в тях бе заложен ангажиментът за защита на кюрдите. На 19 декември м.г. властите в Америка обявиха намерението за извеждане на войските, базирани в арабската страна. Но новините от последните дни налагат извода, че това няма да стане изведнъж и ще зависи от определени условия, а Вашингтон прави всичко възможно за защитата на бойците от YPG/PKK, считани от Турция за терористични организации.Пред журналисти в Израел Болтън подчерта, че Турция е длъжна да гарантира сигурността на кюрдските бойци, а същевременно борбата с ДЕАШ (Ислямска държава) трябва напълно да бъде завършена. График за изтеглянето на американските войски от Сирия няма, той зависи от политическите решения, посочи Болтън. По-рано президентът Доналд Тръмп заяви, че никога не е обещавал бързото им извеждане от територията.Очаква се основен въпрос при преговорите между американската делегация и властите в Анкара да бъде ситуацията в сирийския Манбидж. В групата на Болтън участват председателят на обединения комитет на началник-щабовете на САЩ Джозеф Данфорд и специалният представител на държавния секретар за Сирия Джеймс Джефри. Особено важно е САЩ да координира с Турция процеса на изтеглянето на контингента си, но Анкара е категорично против шанса на онези, които счита за терористи, да контролират сирийските райони на югоизток от река Ефрат. Освен това Анкара настоява да бъде определена точната дата за извеждането на американските войски от Сирия, както и да се довършат стъпките по споразумението за Манбидж, сключено между двете държави. Военна техника на САЩ продължава да патрулира в Манбидж. Анкара настоява за пълното разоръжаване на терористите от YPG/PKK с условието арсеналът да не бъде предаден на Америка, макар да е предоставен от нея.Болтън вчера заяви, че изтеглянето на военния контингент на САЩ от Сирия зависи от пълната ликвидация на ДЕАШ в тази страна. Според Анкара това предизвиква неопределеност във връзка с борбата с терористите от тази групировка.Турската страна смята да отдели особено внимание на въпроса за борбата с терористичната организация ФЕТО на ислямския проповедник Фетхуллах Гюлен, за екстрадицията на когото тя настоява след опита за преврат от 15 юли 2016 г. Очаква се да бъде обсъдена и сделката за покупката на американските зенитно-ракетни системи Patriot. Борбата с ПКК е също сред предвидените теми за двустранните преговори. Ще бъдат обсъдени и пътищата за развитие на търговско-икономическите отношения.", "date": "2019.01.07", "title": "Делегация от САЩ пристига в Анкара, възелът е Сирия и кюрдите"}
{"url": "https://offnews.bg/futbol/balgarski-talant-shtastliv-ot-debiuta-si-za-lijds-695037.html", "text": "Българският талант от детско-юношеската школа на Барселона Кун Теменужков направи официален дебют за първия отбор на Лийдс при поражението с 1:2 от Куинс Парк Рейнджърс в мач от 3-ия кръг на ФА Къп.\"Щастлив съм, че дебютирах за първия отбор и съм благодарен за възможността. Продължаваме да работим и да даваме максимума за клуба\", написа 18-годишният талант в социалните мрежи.Пълното име на нападателя е Йоско Теменужков Михайлов, но докато живее и тренира в Барселона започват да го наричат Кун. Роденият в Хасково футболист, който на 1 февруари ще навърши 19 години, замени влезлия като резерва в началото на второто полувреме Том Пиърс.Лийдс обаче отпадна от турнира. Домакините от КПР поведоха чрез Арамайд Оте в 23-ата минута от дузпа, а Лийдс изравни чрез Аапо Халме в само две по-късно - в 25-ата. Победното попадение отбеляза Джеймс Бидуел в 75-ата минута.", "date": "2019.01.07", "title": "Български талант щастлив от дебюта си за Лийдс"}
{"url": "https://offnews.bg/protesti/targovtci-na-goriva-zapochvat-protesti-s-zhalti-zhiletki-gotviat-se-d-695039.html", "text": "Националното сдружение на търговците и превозвачите на горива започва протест на „жълтите жилетки“ още тази седмица, обяви пред БНР говорителят на сдружението Симо Симов.Планират се демонстрации във всички големи градове, както и затваряне на няколко граници.„Хората са отчаяни и вече не издържат, борят се за хляба си. Отчаяните хора са готови на всякакви действия“, заяви той.Повод за протеста са промените в , който според членовете на сдружението поставя пред тях неизпълними условия.В сдружението членуват около 100 фирми.Протестите у нас няма да ескалират като тези във Франция, а ще бъдат мирни, отбеляза Симо Симов. Той добави, че засега сдружението няма контакт с организаторите на „жълтите жилетки“ във Франция, но полагат усилия, за да осъществят такъв и да ги поканят в България.„Положихме много усилия да решим по юридически и дипломатически път спирането на този несправедлив лобистки закон, който поражда огромен монопол. В крайна сметка виждаме, че институциите не реагират. Затова решихме, че ще започнем протестни действия, като излезем на улицата до пълното спиране на закона. Към днешна дата отправяме призив към държавните институции, президент, премиер, Народно събрание, омбудсман за спиране на закона и отлагането му. Ще настояваме омбудсманът Мая Манолова да внесе пред Конституционния съд този закон“, коментира Симов. Той коментира, че  единствено институцията на омбудсмана им е обърнала внимание. Очаквали са подкрепа и от президента, но не са я получили. „Безкрайно разочаровани сме от президентската институция“, подчерта той.", "date": "2019.01.07", "title": "Търговци на горива започват протести с жълти жилетки, готвят се да затворят граници"}
{"url": "https://offnews.bg/obshtestvo/novi-mikrobusi-s-evro-6-za-trudno-podvizhni-hora-v-sofia-695041.html", "text": "Петте микробуса на Столична община за превоз на трудно подвижни хора в София се заменят с нови 7 с екостандарт евро 6.Освен тях са закупени още 8, които ще бъдат пуснати в движение при необходимост. Около 600 души на месец ползват услуга, съобщи кметът Йорданка Фандъкова. Разполагаме със специализирано звено с диспечер, който приема заявки, и шофьори, които помагат при качване и слизане, уточни тя.Работното време е удължено от 6 до 23 часа, включително и в празничните дни. Цената на превоза е 1 лв. Заявки се правят до 12 часа преди ползването и колата се изпраща на адреса. Новите коли са закупени по оперативна програма „Развитие на човешките ресурси”, като един микробус струва между 40 и 65 хиляди лева. ", "date": "2019.01.07", "title": "Нови микробуси с евро 6 за трудно подвижни хора в София"}
{"url": "https://offnews.bg/112/zhena-pochina-na-avtobusna-spirka-v-kardzhali-695038.html", "text": "Жена на видима възраст около 60 години почина внезапно на автобусна спирка до градската автогара, разказа журналистът от регионален сайт Георги Кулов, който се оказал очевидец.„Беше шокиращо, тя се срина изведнъж, а докато наближа, граждани позвъниха на спешния телефон 112 и екип медици пристигна незабавно. Дълго време се опитваха да я върнат към живота със сърдечен масаж и изкуствено дишане, за съжаление, само констатираха смъртта й“, каза Кулов. Пристигнал и екип на полицията.Директорът на Центъра за спешна медицинска помощ д-р Атанас Митков отказа да разкрие причината за смъртта на жената, само посочи, че тя била хронично болна.От регионалния пресцентър на МВР съобщиха за инциденти без фатален край. Пешеходец на 47 г. е бил блъснат от лек автомобил между селата Черноочене и Драганово на 5 януари около 18 ч. Пострадалият е със счупване на глезена и подбедрицата на единия крак. Пешеходецът се е движил по пътното платно, а 28-годишният водач на колата летял по заскрежения път с несъобразена скорост. След огледа на дежурната оперативна група шофьорът е задържан за срок до 24 часа в полицейското управление, образувано е досъдебно производство.Неправилно пресичаща пешеходка на 51 г. е била блъсната от лек автомобил с 32-годишен водач на най-натоварения с трафик булевард “Беломорски“ в Кърджали, малко след 5 ч. на 5 януари. Пострадалата била прегледана в Центъра за спешна помощ и освободена за домашно лечение. Само с материални щети са останалите 7 пътни произшествия на територията на областта. Няма констатирана употреба на алкохол. На виновните водачи са съставени актове по Закона за движение по пътищата.", "date": "2019.01.07", "title": "Жена почина на автобусна спирка в Кърджали"}
{"url": "https://offnews.bg/politika/hristo-ivanov-vss-e-gumen-pechat-za-zhelaniata-na-peevski-i-borisov-695036.html", "text": "Висшият съдебен съвет е един гумен печат за желанията на Пеевски и Борисов. Връх на това негово състояние ще бъде изборът на нов главен прокурор.Това заяви на пресконференция Христо Иванов, съпредседател на \"Демократична България\" и председател на ПП „Движение Да България“.Той посочи, че президентът Румен Радев, който тази година трябва да потвърди назначение на новия главен прокурор , ще се яви на огромен изпит. \"Аз не съм оптимист, защото той пропусна да наложи вето на измененията в ЗПКОНПИ. По същия начин, по който задаваше въпроси на Борисов за Пеевски, след което не каза нито дума повече по тази тема\", добави Христо Иванов.По негови думи изграждането и укрепването на Комисията за противодействие на корупцията и за отнемане на незаконно придобито имущество (КПКОНПИ) като изключителен орган за репресия е от основно значение.Христо Иванов коментира още изграждането на електронно управление, което определи като \"монументален провал\":Според председателят на ДСБ Атанас Атанасов годината започна и завърши по един и същ начин - с девиза „Корупцията прави силата“.Той е категоричен, че не бива да потъне и темата за това, дали е в конфликт на интереси министърът на финансите Владислав Горанов, защото живее в апартамент, който му е предоставен за безвъзмезно ползване от кръстника му.Атанас Атанасов посочи, че в България парите в бюджета се разпределят и разпореждат еднолично от министър-председателя, което е нарушение на конституцията.", "date": "2019.01.07", "title": "Христо Иванов: ВСС е гумен печат за желанията на Пеевски и Борисов"}
{"url": "https://offnews.bg/obshtestvo/opasnite-strani-na-niskite-damski-obuvki-695046.html", "text": "Високите токчета не са непременно най-опасният модел дамски обувки за краката ни – трябва да бъдем внимателни и с по-ниските варианти. Ако смятаме, че сме сложили край на мъчителното ходене, нужно е поне да се информираме за рисковете, които биха могли да ни създадат и удобните балеринки или мокасини.Когато подметката е абсолютно равна, на стъпалото му липсва стабилна опора и това може да се отрази на цялостната ни походка. Някои хора са склонни дори да провлачват краката си, което пък измества тежестта и напрежението върху стъпалото. Сводът се натоварва допълнително и скритият ефект на дискомфорт с времето се задълбочава още повече.Острите върхове на ниските официални  също могат да ви причинят редица неприятности, включително и изменения при ноктите на краката.Докато вървите и смятате, че може да продължите така с километри, вие на практика усещате всяка неравност по пътя. Възможно е да се получи претоварване на гръбнака или на кръста. Ако усетите болки в прасците или бедрата, бъдете нащрек, защото това е знак, че сухожилията ви са поели повече от нужния товар.Крампите са също добър ориентир, че моделът на ниската обувка не е особено препоръчителен за вас или поне не трябва да го носите дълго време.Закупуване на ортопедични стелки. Те ще осигурят стабилност на стъпалото и ще направят така, че напрежението да не се съсредоточава в един участък, а да се разпределя равномерно. Така се облекчавате и при поддържането им, защото стелката лесно се пере и почиства, няма да се изисква непременно да го правите върху цялата обувка.Ниските чехли не са желателни за продължителни разходки, а само на почивка от хотела до плажа например.В работната среда ние искаме да сме елегантни, затова можем да се преобуваме там, а преди това да пътуваме до мястото с по-комфортни обувки.Специалистите съветват високите и ниските модели да се редуват през ден, защото така краката получават различен тип притискане и напрежение.Масажът вечер е идеалното средство, с което може да възстановите уморените си крака след натоварения делник. Не го пропускайте дори да сте били с ниски обувки. Търкаляйте стъклена бутилка със стъпалото си, а след това бихте могли да нанесете хидратиращ крем, маска за ходила или етерични масла. Последните са много удачни, ако искате да въздействате върху цялото тяло и да изгоните тревогите от мислите си.", "date": "2019.01.07", "title": "Опасните страни на ниските дамски обувки"}
{"url": "https://offnews.bg/obshtestvo/libia-shte-zadarzha-vseki-balgarski-korab-v-svoi-vodi-zaradi-arestuvan-695029.html", "text": "Името на България бе замесено в международен скандал в корабоплаването след задържане на либийски танкер на пристанище Бургас. Случаят е от края на 2017 г., а в края на 2018-а началникът на Либийската морска администрация инж. Омар Абделла Джауши е разпоредил да бъде задържан всеки кораб, плаващ под български флаг или собственост на българска компания, който влезе в териториалните води на Либия, съобщава \"24 часа\". Копие на заповедта е публикувано в арабски медии. Инструкциите са разпратени до всички търговски, промишлени и нефтени пристанища в Либия.Предприетите мерки са \"в отговор на действията на българските власти\" спрямо либийския танкер \"Бадр\", се посочва в разпореждането на инж. Джауши.Сагата с кораба започва през ноември 2017 г., когато е арестуван на пристанище Бургас, след като фирмата „Булгаргеомин Лтд.“ ДЗЗД предявява морска ипотека върху плавателния съд за обезпечаване на вземания на фалиралата държавна компания „Булгаргеомин“ ЕАД.Документът за морската ипотека е изповядан от гръцкия нотариус Йоана Андреадаки от Атина. През февруари 2018 г. обаче тя пише жалба до гръцката прокуратурата, в която твърди, че такава ипотека не съществува, а самата тя е станала обект на груба злоупотреба. На 29 януари 2018 г. Върховният касационен съд отменя ареста и разпоредява либийският танкер \"Бадр\" да бъде освободен. Два дни по-късно обаче частен съдебен изпълнител от Бургас представя заповед за принудително изпълнение, издадена от съда.Заповедта е във връзка с разпоредба на Кодекса на търговско корабоплаване, позволяваща на капитана на пристанището да задържа кораб при закононарушение. В нея не се посочва нарушение от страна на кораба, но се предвижда евентуално такова, ако корабът отплава преди да се предприемат стъпки от страна на частния съдебен изпълнител. Фактически корабът е арестуван, за да не извърши нарушение в бъдеще.Оттогава танкерът стои на пристанището в Бургас. На 21 декември 2018 г. Бургаският окръжен съд отменя постановлението на ЧСИ Тотко Колев като незаконно. В същия ден обаче охранители от частната фирма на Ивайло Борисов-Ториното и служители на „Гранична полиция“ и „Морска администрация“ се качили на борда на либийския кораб и принудили екипажа му да слезе. Те са сменили флага, след което корабът е бил изведен в открито море.Капитанът на кораба Абдулла Абдул Джалил е бил малтретиран едновременно от охранителите и от офицер на „Гранична полиция“, твърди той в нотариално заверена жалба, цитирана от сайта .На 2 януари 2019 г. Върховният административен съд окончателно постановява корабът \"Бадр\" да бъде освободен от наложения му от \"Морска администрация\" арест.Въпреки това на следващия ден танкерът отплава към Турция, сочи навигационната система Marine Traffic, където маршрутът на плавателния съд може да бъде проследен в реално време. Около 6 часа сутринта (UTC) на 4 януари \"Бадр\" спира вече в турски води срещу Инеада, след което се връща отново в България.От \"Морска администрация - Бургас\" и \"Гранична полиция\" твърдят, че са съдействали за смяна на екипажа на либийския танкер, както е по закон. От там са категорични, че нито са заплашвали, нито са използвали сила. \"Ако някой твърди това, то е тотална лъжа и измама\", заявяват от \"Гранична полиция\".По негови думи Министерство на външните работи е сезирало Върховната касационна прокуратура, инспектората на ВСС, както и Министерството на транспорта и Министерството на правосъдието.Заради разразилия се скандал, миналата седмица в Ню Йорк Либия е инициирала среща на ниво постоянни представители в ООН. Тъй като принудителната смяна на флага се тълкува като посегателство срещу националния суверенитет, Либия има правото да сезира Съвета за сигурност на ООН, което да доведе до санкция по чл. 7 от устава на международната организация.", "date": "2019.01.07", "title": "Либия ще задържа всеки български кораб в свои води заради арестуван танкер в Бургас"}
{"url": "https://offnews.bg/tenis/grigor-dimitrov-sas-spetcialno-video-za-otkritoto-parvenstvo-na-avstra-695043.html", "text": "Официалният канал на турнира от Големия шлем Australian Open в сайта \"YouTube\" е подготвил специални видеа за играчите преди началото на надпреварата, сред които е и Григор Димитров.Във визитката на хасковлията са включени кадри от страхотния 1/8-финален сблъсък миналия сезон с Ник Кирьос, който бе сред шедьоврите на турнира.Българинът надделя със 7:6(3), 7:6(4), 4:6, 7:6(4) и постигна третата си победа в четвъртия двубой срещу този съперник, от когото малко по-рано бе загубил полуфинала в Бризбън.\"Вълнувам се, всяка година се вълнувам. Винаги е специално усещането, когато идвам в Мелбърн. Всеки път е ново начало. Винаги съм се гордеел, че работя много и имам дисциплина за много неща, което наистина помага. Трябва да си непоколебим по всеки един възможен начин\", казва Димитров във видеото.Григор Димитров ще бъде поставен под номер 20 на Australian Open 2019, започващ на 14 януари. Той има да защитава 360 точки от стигнатия четвъртфинал миналата година, където именно Едмънд го спря.", "date": "2019.01.07", "title": "Григор Димитров със специално видео за Откритото първенство на Австралия"}
{"url": "https://offnews.bg/sviat/tovaren-korab-potana-kraj-bregovete-na-turtcia-695042.html", "text": "Товарен кораб с руснаци на борда потъна в Черно море край бреговете на Турция, съобщава РИА Новости.На мястото на инцидента пристигнаха спасителни хеликоптери, към момента са извадени 7 от членовете на екипажа, намерени са телата на двама загинали. По данни на администрацията в провинция Самсун, спасителите са получили сигнал за бедствие от плаващия под панамски флаг кораб „Волга-Балт“ в 08:10 ч., намиращ се на 80 километра от брега с 13-членен екипаж от 9 украински граждани, двама от Азербайджан и двама руснаци.Агенцията съобщава за още един трагичен инцидент днес в района на пролива Дарданели, където е починал руски капитан на кораба „Канопус“. Дежурният дипломат от генералното консулство на Русия в Истанбул е посочил, че товарният кораб е преминал през Черно море и през Босфора, и е плавал през Мраморно море към Дарданелите.Бреговата охрана на Турция е получила съобщение, че капитанът на „Канопус“ е открит мъртъв в каютата си, а корабът се намира на пристанището на Чанаккале. Компетентните турски власти потвърждават сведенията за смъртта на капитана на кораба и руското му гражданство.„Същевременно до момента не е постъпило никакво запитване от страна на негови роднини или от агента на кораба. Поради тази причина сега е невъзможно да потвърдим неговото гражданство, а и причините за смъртта му са все още неизвестни“, казва дипломатът. След аутопсията на тялото консулството ще оформи смъртния акт, ако получи молба за това.", "date": "2019.01.07", "title": "Товарен кораб потъна край бреговете на Турция"}
{"url": "https://offnews.bg/obshtestvo/139-bebeta-rodeni-v-sofijskia-zoopark-695048.html", "text": "139 са бебетата, родени през 2018 г. в Столичния зоопарк. В сравнение с година по-рано родените животни са с 15 повече, между които са малки от видовете: чакал, антилопа, елен лопатар, кенгуру, египетски лешояд, тукан и носато мече. През 2018 г. за пръв път в Столичния зоопарк са се родили котешки лемури, зелени аракари и мишелов на Харис.Подобряването на местообитанията ще бъде приоритет в работата на Столичния зоопарк и през 2019 г. През тази година се очаква да бъде завършен мащабният ремонт и разширението на клетките на маймуните, както и предстои да бъдат изградени изцяло нови експозиции за чакалите и хиеновите кучета.", "date": "2019.01.07", "title": "139 бебета родени в Софийския зоопарк"}
{"url": "https://offnews.bg/obshtestvo/55-ot-parite-za-izdrazhka-na-universitetite-prez-2019-g-shte-zavisia-695030.html", "text": "55% от средствата за издръжка на обучението в университетите ще зависят от оценката за качеството на обучение и съответствието му с пазара на труда през 2019 г. Ръстът е с 15% спрямо 2017 г., а целта - 60% през 2020-а. Наред с увеличаването на дела на финансирането за качество, да се прецизират отделни елементи и се усъвършенства механизмът за диференцирано финансиране, предлага министърът на образованието Красимир Вълчев с промени в правителственото Постановление №328.Оценката за качеството се определя от: учебния процес; научните изследвания и реализацията на пазара на труда.Една от промените предвижда повишаване на тежестта на коефициента за акредитационна оценка. Променено е и изчислението на коефициента за научни изследвания за следните области на висшето образование: „Социални, стопански и правни науки“ и „Хуманитарни науки“, включително и за професионални направления „Здравни грижи“, „Обществено здраве“ и „Теория и управление на образованието“. Обучението в тях е характерно с изявен нисък интензитет на научна дейност и ниска цитируемост, което води до необходимостта от промяна на базата в изчисленията с цел постигането на равен старт с останалите професионални направления по този показател, разяснява министър Вълчев в доклада си до Министерския съвет.Увеличава се и тежестта на показателите за реализация на пазара на труда. Прецизират се коефициентите за първо място, за направления с очакван недостиг на пазара на труда, за направление, което не е определено като приоритетно и в което учат над 1/2 от от общия средно приравнен брой учащи във висшето училище, за професионално направление с намаляващ прием.", "date": "2019.01.07", "title": "55% от парите за издръжка на университетите през 2019 г. ще зависят от качеството на обучение"}
{"url": "https://offnews.bg/medii/koi-sa-litcata-v-televiziata-na-bsp-snimki-695049.html", "text": "Днес целият екип на Българска свободна телевизия - 50 журналисти, водещи, оператори, режисьори се срещнаха с председателя на БСП Корнелия Нинова. В момента се провеждат техническите проби и се подготвят първите предавания на телевизията на БСП. Акцент в програмата на БСТВ ще бъдат новините, за които ще отговаря Валерия Касиян, и публицистичните предавания.Водещ на сутрешния блок ще бъде журналистът Стоил Рошкев. Предавания в телевизията ще имат и журналистите Александър Симов и Велизар Енчев.", "date": "2019.01.07", "title": "Кои са лицата в телевизията на БСП (снимки)"}
{"url": "https://offnews.bg/analizi-i-komentari/kalin-terzijski-za-pieneto-695044.html", "text": "От пиене се умира, това е ясно. Пиенето на алкохол обаче е едно от малкото достъпни за всички средства за премахване на ужаса от живота и постоянното чувство за безсмислие, които мнозинството понасят просто защото нямат достатъчно голям размах на душите, за да ги осъзнаят. Да си позволят да осъзнаят. Артистите умират от пиене. Често - най-добрите. А някои и остават живи, поне засега. Аз останах жив. Случайно. Благодаря, Господи!Иван Ласкин умря. Господ да го прости. Мнозина страхливци цъкат с език и някак не смеят открито да изхрачат злобата си срещу него и неговото пиене. Защото, освен всичко друго, тия, които не пият (благоприличните, нормални хора), са и суеверни страхливци. Те обаче не си дават сметка за ужаса, за борбата, за страданието, за смелостта. Които ги има в живота на тия, които не живеят нормалния, сух, трезв и фалшив живот.Ще кажа като алкохолик - алкохолизмът не е бич за другите, за тия, около пиещия, или ако е и за тях, то за тях е несравнимо малък. Защото за пиещите тяхното пиене е повече от чудовищно наказание. Едва ли има нещо на света, толкова коварно, ужасно и мъчително като това - да пиеш и да не можеш да спреш. Защо? Защо не можеш да спреш? Защото си станал - по един болезнен и уж ненормален начин - именно Нормален човек. Оголен, като нерв, гол и одран... и осъзнат - осъзнаващ колко всъщност ужасен, кошмарен и безсмислен е животът. И си отказал да го живееш без упойка. Вероятно има непиещи, които са също така смели - осъзнали и те това, което са осъзнали пиещите... всъщност - не става въпрос и за осъзнаване... Става въпрос може би за това, което Хайдегер нарича \"наличност\" - да видиш Нещата в тяхната \"наличност\" - не като подръчни и полезни вещи, а оголени от смисъл, празни, никакви, ужасяващи, нелепи. Тия, ако има такива, които виждат Голият обяд (по Бъроуз), които виждат живота оголен, страшен, неозначаващ нищо и ясен, и пак не пият - те са някакви чутовни титани. Обаче аз не се сещам за такива.Та за тия, които цъкат с езици и не си позволяват даже да плюят от суеверен страх по умрелия артист, ще кажа: Майната ви! Живеете в заслепение, не смеете да видите света и живота. В истинския им вид. Такива, каквито са. Ако ги видите - не ще пиете, ами ще заревете и завиете от ужас и няма да има по-страшен от вашия вой. Слепци.Бог да прости всички живеещи оголени, одрани, открити и осъзнати, ужасени, пиещи, за да забравят, че са живи. Бродягите на Дхарма. Бог да прости Керуак, Фицджералд, Буковски, Хемингуей, Лотрек, Лермонтов, Висоцки, Ласкин и други.", "date": "2019.01.07", "title": "Калин Терзийски: За пиенето"}
{"url": "https://offnews.bg/obshtestvo/detskite-gradini-v-lovech-shte-sa-bezplatni-695016.html", "text": "Ползването на детски ясли и градини в община Ловеч ще е безплатно, реши Общинският съвет на града.Кметът Корнелия Маринова обаче оспорва това решение като противозаконно, съобщава БНР.Предложението на кмета беше да отпадне постоянната месечна такса от 10 лева заради протест на прокуратурата, но в същото време да се увеличи таксата за храна, която се плаща само за присъствени дни.В крайна сметка бе прието предложението на общинския съветник от БСП и бивш кмет на Ловеч Минчо Казанджиев таксите въобще да отпаднат.Прогнозните разчети показват, че таксите отпаднат, общината ще трябва да осигури още около 900 хиляди лева. По думите на Казанджиев това обаче ще привлече млади хора в града.Решение на казуса ще се търси на извънредно заседание на общинския съвет на 9 януари.", "date": "2019.01.07", "title": "Детските градини в Ловеч ще са безплатни"}
{"url": "https://offnews.bg/obshtestvo/fandakova-ako-vidite-bezdomnik-v-studa-obadete-se-v-obshtinata-695014.html", "text": "128 снегорина са на терен в готовност за работа. През нощта бяха извършени обработки срещу заледяване. Във Витоша са опесъчени пътищата Драгалевци – Алеко и Бояна – Златни мостове, съобщи кметът на София Йорданка Фандъкова на страницата си във фейсбук. По нейно разпореждане кризисните центрове работят денонощно, заради ниските температури. Тази нощ в тях са нощували 150 души, останали без дом.Моля гражданите, които забележат хора на улица, да подадат сигнал на телефон 070017310 или на 112. Мобилен екип на общината ще отиде на място и ще предложи на хората, който нямат дом, настаняване в кризисния център, пише Фандъкова. ", "date": "2019.01.07", "title": "Фандъкова: Ако видите бездомник в студа, обадете се в общината"}
{"url": "https://offnews.bg/112/namushkanite-na-peshehodna-pateka-v-sofia-veche-dishat-sami-no-ostava-695007.html", "text": "По-добро е състоянието на двамата мъже, които бяха намушкани с нож на пешеходна пътека в София, съобщиха от болницата, където са настанени - \"Света Анна\".Мъжете - на 42 г. и 45 г. - са все още в реанимацията на лечебното заведение, но вече са на собствено дишане.Те бяха приети в много тежко състояние с дълбоки порезни рани в областта на корема, раменете и с голяма кръвозагуба след нападението от 3 януари вечерта. То бе извършено на кръстовището между булевардите \"Никола Габровски\" и \"Г. М. Димитров\", където избухнал скандал между двамата и пресичащ мъж, който ги нападнал с нож.", "date": "2019.01.07", "title": "Намушканите на пешеходна пътека в София вече дишат сами, но остават в реанимация"}
{"url": "https://offnews.bg/futbol/bivsh-as-na-liteks-veshtae-dobro-badeshte-na-despodov-na-ostrova-695000.html", "text": "Бившият национал Светослав Тодоров, който е един от родните футболисти, играли с успех в Англия, коментира все по-засилващите се слухове за бъдещето на Кирил Десподов. Името на младия щурмовак на ЦСКА-София, който спечели анкетата за Футболист на годината, се спряга все по-усилено за трансфер на Острова, а вчера излезе информация, че три клуба го желаят в редиците си. Това са елитният Кардиф, Астън Вила и Мидълзбро, а цената, която в ЦСКА-София са поставили е 5,6 милиона евро.“Десподов е много добър и интензивен футболист, който притежава динамика. Ако премине в Англия, ще му бъде трудно да се адаптира директно. Просто първенството е много различно. Необходим е известен период, за да свикнеш. Но аз съм сигурен, че ако заиграе на Острова, ще се справи, защото е перде”, казва Тоди пред “Тема Спорт”. Самият той премина през 2001 година от Литекс в Уест Хам, а най-големите си успехи постигна с екипа на Портсмут.“И на мен ми беше трудно в началото, трябваше да минат немалко мачове, но се наложих с времето. Дано трансферът на Десподов в Англия стане факт. Това ще е добре за футболиста, както и за отбора. Клубът се нуждае възвръщаемост на инвестираните средства. Освен това такъв трансфер ще му донесе и повече авторитет”, завършва Тодоров, който в момента живее на Острова.", "date": "2019.01.07", "title": "Бивш ас на Литекс вещае добро бъдеще на Десподов на Острова"}
{"url": "https://offnews.bg/obshtestvo/api-ogranichi-dvizhenieto-po-magistrala-hemus-i-patia-sofia-rebarkov-695009.html", "text": "Временно се ограничава движението на моторни превозни средства над 12 тона по автомагистрала \"Хемус\" при км 22, в района на Жерково\", в посока Варна, съобщи агенция \"Пътна инфраструктура\". Извършва се снегопочистване поради силния снеговалеж, а водачите изчакват на място.АПИ ограничи временно и движението на МПС над 12 тона по пътя II-16 София - Ребърково поради снегопочистване и влошени метеорологични условия.В агенцията целогодишно при 24-часов режим работи ситуационен център, който събира и обобщава данните за състоянието по републиканските пътища.", "date": "2019.01.07", "title": "АПИ ограничи движението по магистрала Хемус и пътя София - Ребърково заради снега"}
{"url": "https://offnews.bg/temida/banev-iskal-ubezhishte-v-rusia-govoril-ot-kiliata-po-telefon-skrit-v-695008.html", "text": "Задържаният бизнесмен Николай Банев е скрил телефон в кутия от сок, по който е разговарял с руски лобисти. Комуникацията разкрива организиране на хибридна атака срещу прокуратурата. Това съобщи зам.-главният прокурор Иван Гешев по бТВ. По думите му Банев предлага сформиране на евразийска народна партия у нас, срещу което иска политическо убежище в Русия за себе си, съпругата и децата си.  Може да звучи силно, но това е предателство спрямо държавата, обяви Гешев. Той разкри още, че в разговорите се споменава името на известен български журналист, който да започне медийната атака срещу прокуратурата. Сред другите дискутирани теми според Гешев били защита от руски адвокати през европейски съд и медийна кампания в Русия в защита на Банев.Има медийна фиксация върху Иванчева и всичко се прехвърля върху прокуратурата. Условията в арестите и белезниците обаче не зависят от прокуратурата, посочи още Гешев, който бе шеф на специализираната прокуратура. Отново руска връзка видя Гешев и в готвения протест на адвокати след обиските в кантори и частни домове.Прокурорът подчерта, че когато някой е свързан с престъпна дейност, професията му не може да бъде повод да не бъде проверяван. „ обяви Иван Гешев. Става дума за адв. Караделиев, който защитава Емилиян Гебрев („Емко”) и Цветан Василев (КТБ). Той отговаря още по дела, свързани с акцизни стоки и с укриване на материали по случая с „Корпоративна търговска банка” в адвокатски кантори. „Подозирам, че протестът на адвокатите почива на недостатъчна информация за повечето, а за тези, от които изхожда, е въпрос на защитна позиция – атаката е най-добрата защита”, коментира зам.-главният прокурор.Главният прокурор отново защити действията на подчинените си по отношение на отстранената кметица на „Младост” Десислава Иванчева. „Всички, за добро или лошо, видяха как протекоха нещата. Въпреки това, че стана пред цяла България, се твърди, че парите са подхвърлени. Подсъдимите имат право да се защитават по всякакъв начин, включително и да лъжат. И аз, и вие бихме се защитавали по същия начин, дори по-активно, ако ни грозят 30 г. лишаване от свобода”, подчерта Гешев.Той посочи, че изтеклите контролирано в медиите СРС записи според наблюдаващите прокурори съответстват на това, което е в делото. Как обаче са проследени разговорите между сочения за посредник Петко Дюлгеров и Десислава Иванчева? „Със СРС, които не са по г-н Петко Дюлгеров, а по много други места”. Според Гешев зад Иванчева стои „политическо-медийна групировка”, която я е припознала за свое знаме. За лошите условия в ареста отговорът му беше следният: „А българските пенсионери, които живеят при 3 пъти по-лоши условия? Държавата не им ли дължи топла вода, храна всеки ден, ток – в момента сега сигурно умират от глад!”.Зам.-главният прокурор видимо се разгневи от въпроса дали негови охранители са снимали бившия кмет на Галиче Ценко Чоков в ресторант по времето, когато е трябвало да е под домашен арест.„Правилният въпрос не е кой е направил снимките, а защо г-н Чоков не е на носилка, защо не е с бастуни и защо не е при зъболекаря си – а не кой е изпълнил гражданския си дълг. Ако в Германия някой наруши правилата за движение, 20 души се обаждат в полицията и го глобяват”, заяви Иван Гешев.По думите му официалната версия е, че Чоков е установен при рутинна проверка на полицейски служители в ресторанта. Кой е подал сигнала той не знае.„Напоследък и аз не ходя по ресторанти, защото може да ме снимат – има телефони, когато отидеш на публично място, всеки може да те снима и не нарушава нищо. Браво на този, който снима, изпълнил е гражданският си дълг, дал е възможност на българските граждани да видят как се изпълняват мерките „Домашен арест” в България”, подчерта Гешев.", "date": "2019.01.07", "title": "Банев искал убежище в Русия, говорил от килията по телефон, скрит в кутия от сок"}
{"url": "https://offnews.bg/tenis/grigor-dimitrov-izpadna-ot-top-20-695012.html", "text": "Най-добрият ни тенисист Григор Димитров слезе с две места в световната ранглиста и вече е номер 21.През изминалата седмица българинът спря на 1/4-финалите на турнира в Бризбън и не защити точките си от миналата година, когато игра полуфинал. Това е най-ниското класиране на Димитров от 25 септември 2016 година, когато той също беше 21-и в подреждането.Промени в Топ 10 няма. Лидер остава сърбинът Новак Джокович с 9135 точки, следван от Рафаел Надал (Испания) със 7480 точки и от швейцареца Роджър Федерер с 6420 точки.От българите с най-предно класиране след Григор е Димитър Кузманов, който е 328-и в света със 76 точки.", "date": "2019.01.07", "title": "Григор Димитров изпадна от Топ 20"}
{"url": "https://offnews.bg/sviat/prevrat-v-gabon-vojnitci-prevzeha-radioto-695017.html", "text": "Офицери изглежда са извършили тази сутрин опит за преврат в африканската република Габон, съобщи Ройтерс, цитирана от БТА.Те са завзели държавното радио и са изразили недоволство от управлението на президента Али Бонго, който се лекува в Мароко след инсулт.Новогодишното обръщение на Бонго \"е засилило съмненията в способността на президента да продължи да изпълнява задълженията си\", каза лейтенант Кели Ондо Обианг, водач на провъзгласеното Патриотично движение на габонските сили за отбрана и сигурност.Франс прес съобщава, че войниците са призовали към създаване на Национален съвет за възстановяване на страната и че в центъра на столицата Либървил се чуват изстрели. Един от главните булеварди е блокиран от военните.", "date": "2019.01.07", "title": "Преврат в Габон - войници превзеха радиото"}
{"url": "https://offnews.bg/obshtestvo/ot-klinikata-v-kioln-ne-pomognaha-i-na-moeto-dete-zhivota-mu-spasiha-695013.html", "text": "Случаят с  с думите \"Нищо ѝ няма\" не е единственият. Провокирани от случилото се, българи в Германия започнаха протести. Оказа се, че това не е първият подобен случай.Майка разказа пред bTV какво се е случило с нейното дете през 2012 г.\"През 2012 г. доведох дъщеря си в същата болница. Тя беше бебе на 4 месеца. Казаха и потвърдиха, че ѝ няма нищо. След три дни детето ми се влоши. Дойдох три пъти в същата клиника. Казаха ми, че ѝ няма нищо и че мога да си стоя вкъщи с едно сиропче, нищо повече. Видях, че детето ми умира в ръцете и реших да си тръгна за България. В град Козлодуй, благодарение на нашите лекари, ми спасиха детето. Те искаха даже да ме заключат, защото на детето му оставаше един час живот\", разказа жената.Бащата на починалата Селин - Нурджан, пък казва, че негов приятел се обадил да благодари за протестите, защото когато отишъл в клиниката с детето си, за пръв път му обърнали внимание. Това се случило, след като казал, че се познава с родителите на починалото дете.\"Там има лекари, но не знаят как да си вършат работата. Пращат ни вкъщи с един нурофен, свеж въздух и вода\", казва Виолета - майка на починалото момиченце.Тя и баща му . Криминалната полиция там работи по случая. Предоставил ѝ е и видео, което показва състоянието на Селин в момент, когато лекарите твърдели, че тя е добре.Българите в Германия няма да спрат протестите. Следващият е веднага след аутопсията на Селин.", "date": "2019.01.07", "title": "От клиниката в Кьолн не помогнаха и на моето дете. Живота му спасиха в България: разказът на майка"}
{"url": "https://offnews.bg/bojni/zvezda-ot-ufc-bi-razbojnik-do-posiniavane-695015.html", "text": "Външността понякога лъже. В това се убеди крадец, опитал се да ограби една от звездите на веригата по смесени бойни изкуства UFC Поляна Виани.Мъжът си изпатил жестоко за постъпката си, като крехката на пръв поглед девойка го била до посиняване. Постъпката на Виани накара шефа на UFC Дейна Уайт да се гордее.Той сподели снимка на насинения разбойник и написа, че определено е много лоша идея да се посяга на някого от бойците от веригата.Поляна Виани е на 27 години и се състезава в най-леката категория. Тя има 12 мача като професионалист, като е спечелила 10.", "date": "2019.01.07", "title": "Звезда от UFC би разбойник до посиняване"}
{"url": "https://offnews.bg/zdrave/bezplatni-ochni-pregledi-v-bolnitca-sveti-georgi-v-plovdiv-695023.html", "text": "Безплатни очни прегледи за глаукома и катаракта (вътрешно перде) в продължение на цял месец ще осигурява Клиниката по очни болести на пловдивската университетска многопрофилна болница \"Свети Георги\".Кампанията продължава от 14 януари до 15 февруари.Желаещите трябва да се запишат предварително на телефон 032/602 649 в работните дни от 8.00 до 12.00 часа.Прегледите за глаукома и катаракта ще се провеждат с измерване на вътреочното налягане.Глаукомата е една от водещите причини за необратима слепота в световен мащаб, обясни началникът на Клиниката по очни болести проф. д-р Нели Сивкова. Сравнително високата честота и тежката инвалидизация на пациентите, която настъпва поради трайна загуба на зрението, определят глаукомата като социално-значимо заболяване. Много често болните с глаукома имат и вътрешно перде – старческа катаракта. Затова, когато се организира скрининг за активно откриване на болни с глаукома, задължително се прави пълен очен преглед за откриване и на други рискови заболявания във възрастта след 55 години, например катаракта, макулна дегенерация, свързана с възрастта и др.Липсата на ранна симптоматика при повечето форми на глаукома е причина заболяването да се установява късно - във фаза на напреднало увреждане, когато лечението е недостатъчно ефективно или не може да бъде проведено.Очните лекари препоръчват във възрастта след 55 години да се извършва веднъж годишно профилактично изследване на зрението и измерване на очното налягане.", "date": "2019.01.07", "title": "Безплатни очни прегледи в болница 'Свети Георги' в Пловдив"}
{"url": "https://offnews.bg/futbol/haos-na-gerena-na-starta-na-podgotovkata-695011.html", "text": "Отборът на Левски се събира във вторник за началото на подготовката, а в клуба цари пълен хаос дори за невъоръжено око. Треньорът Славиша Стоянович се очаква да се завърне от ваканцията и една от първите му работи на българска земя ще бъде да се срещне със собственика Спас Русев, за да преговаря...за напускането си.Не е тайна, че сърбинът със словенски паспорт има предложение да води националния отбор на Латвия и той е изкушен от перспективата, още повече , че договорът му с Левски изтича през лятото. Нищо от поисканото от Стоянович не е направено до този момент. Преди ваканцията той е дал списък с играчи, които да бъдат освободени, но засега само един си е тръгнал и това е Аймен Белаид. Преговорите с другите буксуват. Нови също така не са привлечени.Анонсираният като нов изпълнителен директор бивш журналист и шеф в БФС Павел Колев бави отговора си, а в последната си публична изява на церемонията Футболист на годината дори отказа коментар по темата.За капак спряганият за пост на \"Герена\" бивш футболист на тима Александър Александров - Кривия заяви също, че не знае нищо и не е контактувал с никого от клуба. Картината на безвремието на \"Герена\" се допълва от официалния сайт на клуба, в който последната новина е от 24 декември и е поздрав към феновете за празниците, които не останаха по-назад.Ултраси заплашиха с последствия, ако бъде привлечен Иван Бандаловски, който е желан от Стоянович,заради миналото му като играч на ЦСКА.", "date": "2019.01.07", "title": "Хаос на \"Герена\" на старта на подготовката"}
{"url": "https://offnews.bg/offtopic/iaponski-miliarder-stana-avtor-na-naj-spodeliania-tuit-695020.html", "text": "Японският милиардер Юсаку Маезава е авторът на най-споделяния туит в социалната мрежа \"Туитър\", пише Би Би Си.Неговият туит от 5 януари вече е споделен повече от 4 милиона пъти, задминавайки предишния рекордьор - тийнейджърът Картър Уилкинсън, който през 2017 г. попита през \"Туитър\" веригата за бързо хранене Wendy's колко ретуита са нужни, за да му осигурят безплатни пилешки хапки за цяла година.От Wendy's отговориха, че са необходими 18 милиона. Оттогава младежът е получил 3.5 милиона споделяния, като много знаменитости ретуитнаха поста му.Милиардерът Юсаку Маезава обаче предлага награда за някои от споделилите неговия туит. Създателят на веригата за онлайн търговия на дрехи Zozo обещава да раздели 925 хил. долара между 100 души, избрани на случаен принцип от тези, които са ретуитнали.Японецът Юсаку Маезава става известен като барабанист в пънк бандата Switch Style, но печели богатството си от мода. Смята се, че състоянието му възлиза на 3 милиарда долара, голяма част от което е изхарчил за изкуство.В Европа Маезава стана популярен миналата година, след като плати на компанията SpaceX да го разходи до луната. Туристическото му пътешествие в космоса предстои.", "date": "2019.01.07", "title": "Японски милиардер стана автор на най-споделяния туит"}
{"url": "https://offnews.bg/offtopic/chikago-mi-e-kalofer-ledeno-horo-i-v-ezeroto-michigan-video-695019.html", "text": "\"Древната традиция\" да се танцува хоро на Йордановден в леденостудените води на реката в Калофер стигна и до наше Чикаго в САЩ. Празникът на Богоявление е събрал много българи от Града на ветровете с национални трибагреници, а кръстът е хвърлен във водите на езерото Мичиган.Естествено има и съвсем нашенски тъпан, който повежда мъжкото хоро на смелчаците.", "date": "2019.01.07", "title": "Чикаго ми е Калофер: Ледено хоро и в езерото Мичиган (видео)"}
{"url": "https://offnews.bg/obshtestvo/stolichniat-avtobus-120-s-promenen-marshrut-ot-dnes-do-8-fevruari-694984.html", "text": "От 00:00 на 7 януари до 24:00 ч. на 8 февруари се променя маршрутът на софийската автобусна линия №120, предупреди Центърът за градска мобилност.Ето какъв ще е маршрутът:- в посока към Зоопарка - от кръстовище ул. „Летоструй“ - ул. „Рилска обител“ наляво по източното пътно платно на ул. „Рилска обител“, надясно по бул. „Ботевградско шосе“, надясно по източното пътно платно на ул. „Витиня“, наляво по ул. „Константин Фотинов“, надясно по западното пътно платно на ул. „Витиня“, наляво по ул. „Тодорини кукли“ и по маршрута си в посока към Зоопарка;- в посока към ж.к. „Левски Г“ – от кръстовище „Тодорини кукли“ - ул. „Витиня“ надясно по западното пътно платно на ул. „Витиня“, наляво по бул. „Ботевградско шосе“, наляво по източното пътно платно на ул. „Рилска обител“, надясно по ул. „Летоструй“ и по маршрута си в посока към ж.к. „Левски Г“.Закрива се двупосочната спирка с кодове 1840 и 1842 „Ул. Бесарабия“.Разкрива се временна двупосочна спирка с код 6499 и с код 6500 „СУ 130 Стефан Караджа“ на ул. „Рилска обител“ в района на кръстовището с ул. „Иван Чушков“.", "date": "2019.01.07", "title": "Столичният автобус №120 с променен маршрут от днес до 8 февруари"}
{"url": "https://offnews.bg/tcarkoven-kalendar/stotitci-hiliadi-cherpiat-dnes-ivanovden-e-694965.html", "text": "Православните християни почитат днес Св. Йоан Кръстител, наричан още \"Предтеча\". Стотици хиляди българи, кръстени Иван, Иванка, Иванина, Ваньо, Ваня, Ванина, Йоан, Йоана, Йовко, Йовка, Ивайло, Ивайла, Иво, Ивона, Калоян, Жан, Жана и Яна, празнуват имен ден.Над 151 хил. сънародници носят името Иван, 57 хил. - Иванка, а общо имениците днес са 359 753, показват данните на Националния статистически институт. Сред тях преобладават мъжете - 231 020.Иван е видоизменено име на староеврейското Йоан, което означава \"богопомазан\".Традицията повелява на Ивановден кумът или деверът да \"къпят\" младоженците, сключили брак преди година, като ги пръскат за здраве. В народните представи денят е посветен на кумството и побратимството, чийто покровител е Св. Йоан Кръстител.На трапезата на Ивановден се слага фасул, варено жито, ошав, баница, кървавица, свински ребра със зеле и печена луканка.Св. Йоан Предтеча, когато бил на 30 години, се явил между юдеите, за да ги приготви да приемат Месията – Христа. Възвестявайки им явяването на Спасителя и приближаването на Царството Божие, Йоан ги убеждавал да се приготвят за тая велика радост чрез покаяния за греховете си и изправяне на живота си. Множество люде идвали при Йоан и приемали от него покайно кръщение. Някои от тях така го почитали, че мислели да виждат в него Самия очакван Месия – Христос.След кръщението на Иисус Христос Йоан продължавал да учи народа и близо до Енон кръщавал идващите при него, като свидетелствал за Христа, че Той е Син Божи, слязъл от небето. Като проповядвал покаяние, изобличавал беззаконията и пороците, Йоан не се боял да говори строгата правда дори и тогава, когато могъл за туй да се подложи на опасност. Цар Ирод, син на оня, който убил витлеемските младенци, се развел с жена си и се оженил за Иродиада, жена на брат му Филип. Понеже това се забранявало от Мойсеевия закон, Йоан казал на царя: \"Не ти прилича да имаш жената на брата си!\". Разгневеният Ирод заповядал да затворят Йоан в тъмница. Иродиада още повече от царя ненавиждала Йоан и искала неговата смърт. Но Ирод се побоял да го убие, понеже знаел, че той е честен човек, когото целият народ уважавал и почитал за пророк.Скоро след затварянето на Йоан Ирод празнувал рождения си ден и направил голямо угощение на велможите и началниците галилейски. На тоя празник Иродиадината дъщеря играла и така се понравила на царя, че той във възторг се заклел да й даде каквото пожелае – дори и половината си царство. Девойката не знаела какво да иска. Тя се посъветвала с майка си, която я подучила да поиска главата на Йоан Кръстител. Дъщерята дошла при царя и му казала: \"Искам още сега да ми дадеш на блюдо главата на Йоан Кръстител!\". Ирод се натъжил твърде много, но поради клетвата не се решил да й откаже и пратил в тъмницата да отсекат главата на Йоан. Донесли на блюдо главата на великия пророк, дали я на девойката, а тя я занесла на майка си, която от злоба избола с игла езика на Йоан.Йоановите ученици погребали тялото на светия си учител в Севастия, а Иродиада скрила главата му в Иродовия дворец. Съвестта, вероятно, мъчела Ирод, защото, когато до него дошли слухове за чудесата, извършвани от Спасителя, той казал: \"Това е непременно Йоан Кръстител, възкръснал от мъртвите, и затова чудеса се вършат от него.\" Мнозина казвали: \"Това е Илия\"; други \"Някои от пророците\"; но Ирод все повтарял: \"Това е Йоан, комуто аз отсякох главата! Той е възкръснал от мъртвите\". Бедствия поразили Ирод, войската му била разбита от арабския цар Арета, баща на първата му жена. Той самият бил изпратен на заточение от римския император. И юдеите смятали тия бедствия като справедливо наказание за убиването на великия пророк.Главата на св. Йоан Предтеча била взета от жената на Хуза, домоуправителя на Ирод, една от ония жени, които вярно служели на Господа по време на Неговия земен живот. За да спаси от поругание светата глава на Предтеча, тя я вложила в съд и я скрила на Елеонската планина. След известно време главата била намерена там от един свет мъж, който отново я скрил пред смъртта си. Намерена по времето на Константин Велики, тя била пренесена и скрита в една пещера до гр. Емеса. През V в. била пренесена в Халкидон, а по-късно – в Цариград и оттам – в Комана.", "date": "2019.01.07", "title": "Стотици хиляди черпят днес, Ивановден е"}
{"url": "https://offnews.bg/kultura/svetovnoizvestnata-maria-gulegina-izbra-parsifal-v-sofijskata-opera-695021.html", "text": "На 30 януари и 1 февруари драматично сопрано Мария Гулегина ще пее в „Парсифал\", ролята на Кундри, в Софийската опера. Търсената от всички световни сцени, Мария е запозната с постановката на „Парсифал\" на Маестро Пламен Карталов и е пожелала да участва в нея.На 26 април, след София, Гулегина ще влезе в интересния образ на Кундри от „Парсифал\" отново на сцената на Мариинския театър.Мария Гулегина за първи път в своята кариера премина на немски език, изпълнявайки партията на Кундри в операта „Парсифал\" от Вагнер на историческата сцена на Мариински театър. Зад пулта по този случай бе самият маестро Валерий Гергиев. Сред като изпълни тази роля на 16 октомври 2018 г. в Мариинския театър, музикалните критици откриха в нея Вагнерова певица – и то такава, каквато не е срещана досега.Мария Гулегина с нейния 35-годишен опит в изпълнението на „големи\" италиански героини със сложни характери се разгърна тук и във вокален, и в драматичен план. Тя уверено и отчаяно, като повелителка на стихиите, удържаше взаимоизключващите се полюси на дивотата и светостта – това, което има у всяка жена, над което не пропуска дръзко и свободно да поразмишлява Вагнер. Мария Гулегина е смятана за едно от водещите драматични сопрани в света, единствената, която е изпълнявала главни роли в 16 нови постановки в театър Ла Скала, между които „Манон Леско\", „Тоска\", „Бал с маски\", „Макбет\" и др.Гулегина е изпълнила над 165 пъти в Метрополитън Опера в Ню Йорк главните роли в „Аида\", „Турандот\", „Тоска\", „Норма\", „Макбет\", „Набуко\", „Андре Шение\", „Дама пика\", „Селска чест\" и др.Обявена от критиката за „Кралица на операта\", тя често се представя в най-важните оперни театри по света, като Виенската държавна опера, Мариински театър, Баварската държавна опера, „Дойче Опер\" Берлин, „Театро Лисеу\", „Ковънт Гардън\", „Опера Бастий\", „Театро Колон\", Болшой театър и др.Наричана „Руското сопрано с Верди във вените\", тя е носител на многобройни награди и отличия, между които „Премио Пучини\" 2009, наградата „Джовани Дзанатело\", златен медал „Мария Дзамбони\", златен медал от фестивала в Осака, наградата „Белини\" 2001, наградата Arte e Operosità nel Mondo от Милано и др.За обществената си ангажираност тя е наградена с ордена на „Света Олга\", най-високото отличие на руската православна църква.Гулегина е почетен член на борда на Международния Параолимпийски комитет и е глобален посланик на добра воля на УНИЦЕФ.", "date": "2019.01.07", "title": "Световноизвестната Мария Гулегина избра 'Парсифал' в Софийската опера"}
{"url": "https://offnews.bg/112/bivsh-balgarski-diplomat-i-saprugata-mu-raneni-v-katastrofa-udariliat-695010.html", "text": "Писателят и бивш посланик на България в Мексико Богомил Герасимов и съпругата му Елиана Митова са били ранени в катастрофа, а ударилият автомобила им шофьор е избягал.Двамата разказаха за инцидента пред Нова тв и обявиха, че издирват свидетели на инцидента, станал малко преди Рождество на Околовръстния път в София.При него Герасимов получил отоци и кръвонасядания, а съпругата му била със спукано ребро след удара.Двамата обаче не повикали КАТ и признават, че това \"беше огромна грешка\". Подали сигнал чак на 3 януари.Митова разказва, че след катастрофата другият шофьор спрял. Жена го попитала дали има застраховка \"Автокаско\" и той отвърнал отрицателно. След това избягал.У Герасимов и съпругата му обаче останал регистрационния номер на колата, която ги блъснала.От полицията вече са установили самоличността на виновника за инцидента.", "date": "2019.01.07", "title": "Бивш български дипломат и съпругата му ранени в катастрофа, ударилият ги шофьор избягал"}
{"url": "https://offnews.bg/ikonomika/ot-dnes-golemite-benzinostantcii-shte-prodavat-vinetki-695001.html", "text": "От днес електронни винетки могат да бъдат купувани от големите бензиностанции и търговски обекти в страната, както и от касите на EasyPay, съобщи агенция \"Фокус\".До вчера те се продаваха \"на хартия\" от сайта bgtoll.bg, чрез мобилното приложение BGTOLL, както и в търговските обекти на един от мобилните оператори и на няколко гранични пункта. Системата обаче бе силно компрометирана от множество проблеми и на практика за много шофьори купуването на винетка се оказа \"мисия невъзможна\".Очаква се до края на месеца на всички ГКПП-та да има апарати за самотаксуване. За липсата на е-винетки няма да бъдат налагани глоби до 15 януари, уверява агенция \"Пътна инфраструктура\". Всички хартиени винетки остават в сила до изтичането им.", "date": "2019.01.07", "title": "От днес големите бензиностанции ще продават винетки"}
{"url": "https://offnews.bg/obshtestvo/zhalt-kod-v-tcialata-strana-zaradi-studa-temperaturite-shte-sa-otritc-694978.html", "text": "Жълт код в цялата страна заради ниски температури е обявил днес Националният институт по метеорология и хидрология към Министерството на образованието и науката.В цялата страна те ще останат отрицателни и през деня и това е причината за предупреждението за потенциално опасно време.Минималните температури ще бъдат между минус 9° и минус 4°, максималните - между минус 4° и 1°.В страната ще продължава да нахлува студен въздух, ще духа умерен северозападен вятър, а в Източна България - временно силен вятър от север-североизток.Ще остане предимно облачно и на места ще превалява сняг, по-значителен - в Западния и Централния Предбалкан. Привечер от северозапад валежите ще спират, облачността ще се разкъсва и намалява.Над планините облачността ще е значителна и на много места ще има валежи от сняг. Ще духа предимно умерен северозападен вятър, който след обяд ще се ориентира от североизток и слабо ще се усили. Вечерта валежите ще спират. Максималната температура на височина 1200 метра ще е около минус 9°, на 2000 метра – около минус 15°.Над Черноморието ще има значителна облачност и ще превалява слаб сняг. Ще духа умерен, временно силен вятър от север-североизток. Максималните температури ще са минус 1°-1°. Температурата на морската вода е около 6°. Вълнението на морето ще бъде 2-3 бала.Тази сутрин слънцето изгрява в 7:57 часа и залязва в 17:08 часа.А ето как ще продължи седмицата:През нощта срещу вторник вятърът ще отслабне и минималните температури ще се понижат на места до минус 15° - минус 17°. Във вторник ще има разкъсана облачност, на места до слънчево време, но дневните температури ще останат отрицателни.В сряда сутринта също ще е доста студено. От запад облачността бързо ще се увеличи и още преди обяд в западните райони ще завали сняг. Вятърът ще придобие южна компонента, в Източна България и ще се усили. Дневните температури там бързо ще се повишат и към вечерта и през нощта срещу четвъртък валежите там ще са от дъжд и сняг.В четвъртък вятърът отново навсякъде ще се ориентира от северозапад, по-късно през деня и ще се усилва и ще застудява. В западната част от страната ще е почти без валежи. На изток ще превалява, като с понижението на температурите дъждът ще преминава в сняг. До края на деня валежите навсякъде ще спрат, ще започне и разкъсване и намаление на облачността.В петък и събота ще бъде ветровито, с променлива облачност, почти без валежи.В неделя вятърът ще се ориентира от запад-югозапад и ще започне повишение на температурите. Облачността ще се увеличи, в северозападните райони на места ще превали слаб дъжд, в планините на Западна България - слаб сняг.", "date": "2019.01.07", "title": "Жълт код в цялата страна заради студа: температурите ще са отрицателни и през деня"}
{"url": "https://offnews.bg/kultura/bohemska-rapsodia-e-golemiat-pobeditel-na-nagradite-zlaten-globus-695002.html", "text": "Филмът за групата Queen \"Бохемска рапсодия\" е изненадващият победител в две от най-важните категории на раздадените в неделя през нощта награди \"Златен глобус\": \"Най-добър филм - драма\" и \"Най-добър актьор в драматичен филм\" (призът отиде при Рами Малек, превъплътил се във фронтмена на групата Фреди Меркюри).Въпреки очакванията и петте номинации филмът \"Роди се звезда\" получи само един трофей - за най-добра оригинална песен благодарение на Shallow (Лейди Гага и Брадли Купър).Другият голям победител е филмът \"Зелената книга\", който получи три награди: в категориите \"Най-добър филм - мюзикъл или комедия\", \"Най-добър сценарий\" и \"Най-добра поддържаща мъжка роля\" (за Махершала Али).Филмът ни отвежда в 60-те години на миналия век с историята за приятелството между пианиста Дон Шърли (в ролята - Махершала Али) и грубия и избухлив шофьор Тони Вилелонга (в ролята - Виго Мортенсен), който е нает да откара Шърли на турне в дълбокия юг.Експерти определят награждаването на биографичния филм за Меркюри \"Бохемска рапсодия\" като изненадващо, заради критичните ревюта и сътресенията при снимките. Първият режисьор на филма Брайън Сингър беше уволнен без публично обяснение от продуцентите на 20th Century Fox, а неофициално - заради конфликт между него и Малек.Като най-добър режисьор беше отличен Алфонсо Куарон. Филмът му „Рома” взе и наградата за най-добър чуждестранен филм.\"Златен глобус\" за най-добра актриса спечели Оливия Колман за \"Фаворитката\".Наградата за най-добър актьор взе Крисчън Бейл, който изигра 46-ия американски вицепрезидент Дик Чейни.Наградите \"Златен глобус\" са добър ориентир за фаворитите на предстоящото следващия месец връчване на наградите \"Оскар\".", "date": "2019.01.07", "title": "'Бохемска рапсодия' е големият победител на наградите 'Златен глобус'"}
{"url": "https://offnews.bg/112/patnitci-17-chasa-na-patia-zaradi-razvalen-avtobus-izpratili-im-vtori-695003.html", "text": "Българи останали 17 часа на пътя, след като автобусът им се развалил в Хърватия. 47 души пътували към Франция. Вторият рейс, който им изпратили, също се оказал с повреда. За кошмарното пътуване съобщи бТВ. Тръгнахме в събота в 9:30 ч. сутринта, на границата между Сърбия и Хърватия стояхме 8 часа, а в 2:30 ч. автобусът вече беше развален. Изтеглиха ни до близка бензиностанция и там стояхме, докато дойде втори автобуса, разказа една от пътничките Анка Стоянова. Вторият автобус, който ни изпратиха, също се развали, след като влязохме в Словения, подчерта жената. По думите ѝ шофьорите са се справили с аварията, но в новия рейс парното не проработило. Според Стоянова половината пътници са за Лион и никой не ги е предупредил, че ще минат по друг маршрут, при който има около 1000 км допълнително. След получаване на информация за проблема е изпратен резервен автобус. Превозвачът е реагирал с придвижването си съобразно метеорологичната обстановка в Европа – сняг и ниски температури, и ситуацията по граничните пунктове, каза Весела Смилец, директор „Връзки с обществеността” на „Юнион Ивкони”.Смилец нямала информация в изпратения втори автобус да няма парно.„Напротив, знам, че пътуването продължава добре, въпреки закъснението. Преди половин час са били по маршрут малко след Венеция”, изтъкна тя. По думите ѝ пътниците са били настанени на топло място и на два пъти им е била раздавана храна и вода. Получавали са и своевременно информация.", "date": "2019.01.07", "title": "Пътници 17 часа на пътя заради развален автобус, изпратили им втори рейс с повреда"}
{"url": "https://offnews.bg/obshtestvo/pensionerite-s-telk-s-po-malko-pari-prez-ianuari-695024.html", "text": "Пенсионерите с инвалидна добавка ще получат по-малко пари през януари. От тази година на мястото на инвалидните добавки те ще имат нов вид финансово подпомагане, което ще се дава от социалните.Промяната обхваща близо 340 000 пенсионери с ТЕЛК, взимали инвалидна добавка около 30 лева. Досега добавките се изплащаха от НОИ, но от януари вече ще ги изплаща Агенцията за социално подпомагане. Това обаче ще доведе до забавяне на парите, защото социалните, за разлика от НОИ, изчакват да мине съответният месец и правят плащането в следващия. Януарската сума ще бъде платена до 15 февруари. Тя ще бъде в по-висок размер и ще се актуализира годишно, защото е обвързана с линията на бедност, каза социалният министър Бисер Петков по бТВ.Минималният размер на помощта, която ще получават хората със степен на увреждане над 71% до 90%, е 52,20 лв., отбеляза Петков. Голяма част от тези 340 000 пенсионери получават месечни добавки за социална интеграция от Агенцията за социално подпомагане. По данни на АСП става дума за 290 000 души, те ще си получат добавките за  декември през януари и съответно няма да имат никакви задължения да правят постъпки, защото по служебен път новите месечни помощи ще им бъдат изплащани, посочи министърът.Действия трябва да предприемат около 50 000 пенсионери, които не получават месечни интеграционни добавки от АСП и за да получават новата месечна помощ, би трябвало да подадат заявление-декларация в дирекцията за социално подпомагане по настоящия си адрес.", "date": "2019.01.07", "title": "Пенсионерите с ТЕЛК с по-малко пари през януари"}
{"url": "https://offnews.bg/ikonomika/hristo-ivanov-e-noviat-shef-na-bdzh-patnicheski-prevozi-695025.html", "text": "Досегашният управител на БДЖ-Пътнически превози Пламен Пешаров е уволнен, а на мястото му идва Христо Иванов, научи OFFNews.Новият началник вече е заемал същият пост по време на служебното правителство на проф. Огнян Герджиков, но бе освободен след като Ивайло Московски стана за трети път министър в третото правителство на Бойко Борисов. Иванов има солидна управленска визитка и е професионалист.С името на досегашния шеф Пешаров се свързват някои от най-скандалните обществени поръчки в БДЖ през последните години, включително и проваления мегатърг за доставка на 42 нови влака на стойност 675 милиона лева.До дни се очаква и смяната на шефа на БДЖ-Товарни превози Любомир Илиев. За мястото му се спряга Георги Иванов, който има голям опит в частен жп превозвач.", "date": "2019.01.07", "title": "Христо Иванов е новият шеф на БДЖ-Пътнически превози"}
{"url": "https://offnews.bg/sviat/opitat-za-prevrat-v-gabon-e-neuspeshen-695045.html", "text": "Политическата ситуация в африканската република Габон е \"под контрол\", обяви правителството след опита за военен преврат по-рано днес.Петимата военни, превзели държавното радио, са арестувани от властите, добави говорител на кабинета.Офицерите обявиха в ефир, че превземат властта, за да \"възстановят демокрацията\" в богатата на петролни залежи държава, управлявана от една фамилия в последните пет десетилетия.В столицата Либървил в момента могат да се видят танкове и военни автомобили, съобщава Би Би Си.При опита за задържане на бунтовниците единият за кратко е успял да се укрие, но е бил намерен под легло, предава радио \"Франс ентернасионал\".\"Ситуацията е спокойна. Жандармерията пое контрола над целия район около радиото и телевизията, всичко се върна към нормалния си ритъм\", заяви говорителят на правителството.", "date": "2019.01.07", "title": "Опитът за преврат в Габон е неуспешен"}
{"url": "https://offnews.bg/obshtestvo/balgaria-s-poveche-politcai-ot-srednoto-za-es-335-uniformeni-na-vseki-694982.html", "text": "Полицаите в България са повече от средното за Европейския съюз.Докато 100 хил. европейци се охраняват средно от 318 униформени, у нас те са 335 на 100 хил., по данни на Евростат за 2016 г.Най-малко полицаи на 100 хил. души население има в Унгария - 90, а най-много - в Кипър, където те са над шест пъти повече - 573.В 16 държави и области в ЕС има по-малко полицаи на 100 хил. души население, отколкото България. Сред тях са северната ни съседка Румъния, Франция, Австрия, Люксембург, Германия, Холандия, Англия и Уелс.", "date": "2019.01.07", "title": "България с повече полицаи от средното за ЕС: 335 униформени на всеки 100 хил. души"}
{"url": "https://offnews.bg/tenis/federer-dzhokovich-e-favorit-za-otkritoto-parvenstvo-na-avstralia-695022.html", "text": "Швейцаската легенда в мъжкия тенис Роджър Федерер сподели, че Новак Джокович е големият фаворит да спечели турнира от Големия шлем Australian Open.Маестрото е действащ носител на трофея в Мелбърн и загря добре за надпреварата, след като постигна няколко сериозни победи за \"Купа Хопман\" и в крайна сметка бе с основен принос родината му да спечели трофея за втора поредна година.\"Няма съмнение, че Новак е фаворит в Мелбърн. Независимо какво се е случило в Доха, той демонстрира страхотен тенис през последните 5-6 месеца и спечели няколко изключително големи турнира.Като се има на предвид каква класа притежава смятам, че ще успее да покаже най-добрия си тенис и тогава за противниците става много трудно да го победят.Колкото до мен, аз съм в топ 10 на фаворитите да спечелят трофея. Още обаче е рано за прогнози. Все пак не знам нито съперника ми в първия кръг, нито кога играя, нито на кой корт играя.Усещането да спечеля отново \"Купа Хопман\" е страхотно. Чувствам се много добре и играя не по-зле. Страхотно е, че показах такова добро ниво на сингъл в турнира. Дори и аз не мога да повярвам, че бях толкова категоричен в тези мачове\", каза Федерер.", "date": "2019.01.07", "title": "Федерер: Джокович е фаворит за Откритото първенство на Австралия"}
