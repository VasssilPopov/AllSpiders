{"url": "https://offnews.bg/politika/parvata-rech-na-prezidenta-radev-pred-oon-silen-granichen-kontrol-i-v-665564.html", "text": "Ефективен граничен контрол и механизми за връщане на нелегални мигранти, бяха основните акценти в първата реч на президента Румен Радев пред Общото събрание на ООН.Държавният глава ръководи българската делегация за участие в 72-ата сесия на Общото събрание на ООН на тема „Стремеж към мир и достоен живот за всички на устойчива планета“.За да се справи с коренните причини за продължителните военни конфликти ООН се нуждае от всеобхватен подход, който да обединява усилията на превантивната дипломация, посредничеството и изграждането на мира. Само така можем да възстановим управлението и да стабилизираме политическите, икономическите и социални условия в засегнатите от кризи държави, заяви президентът Румен Радев в обръщението си.Радев подчерта, че нестихващите конфликти в много региони на света продължават да подкопават международния мир и сигурност и човешките права. „Проявите на насилие опустошават местните икономики, предизвикват мащабни движения на бежанци и мигранти и водят до разпространението на болести, глад и огромно човешко страдание“, заяви държавният глава.„Международната миграция е глобален феномен и само чрез съвместни усилия, като Глобалния пакт по миграция, можем да осигурим балансиран подход, който да включва спазването на човешките права и международното хуманитарно право, както и ефективен контрол на границите и реадмисия“, подчерта Румен Радев.Президентът беше категоричен, че държавите имат права и отговорности да охраняват своите граници като основен елемент от своята национална сигурност. „Силният граничен контрол е от изключително значение, особено за предотвратяване на нелегалната миграция и за изкореняване на трафика на хора“, добави още държавният глава.Държавният глава открои конфликтите в Украйна, Близкия Изток, Северна Африка и Афганистан, като основни заплахи пред международния мир и сигурност. Според Радев разоръжаването, неразпространението на оръжия за масово унищожение и контролът над въоръженията са сред основните стълбове на международната сигурност.България препотвърждава своята пълна подкрепа за приетия през 2015 г. Съвместен всеобхватен план за действие по иранската ядрена програма, като ключов за регионалната и глобалната сигурност, подчерта президентът.България категорично осъжда многократните ядрени опити и изстрелване на ракети от КНДР, което води до последваща ескалация на напрежението в региона и подкопава международния мир и сигурност“, заяви президентът. Държавният глава призова за мирно, дипломатическо и политическо решаване на въпроса.Президентът изтъкна също така, че насърчаването на равнопоставеността, борбата с дискриминацията и съблюдаването на правата на човека са от ключово значение за постигането на траен мир и устойчиво развитие, като подчерта убедеността си, че зачитането на правата на човека трябва да бъде основен приоритет на ООН.Принципите ”Да не забравяме никого\" и \"първо да помогнем на най-нуждаещите се\" не са просто политически декларации, част от ангажимента, произтичащ от Дневен ред 2030 - ако наистина целим избавянето на нашия свят от бедността, то тогава наистина трябва да постигнем Целите за устойчивото развитие“, призова още в изказването си на форума президентът Румен Радев.", "date": "2017.09.20", "title": "Първата реч на президента Радев пред ООН: Силен граничен контрол и връщане на нелегалните мигранти"}
{"url": "https://offnews.bg/politika/slavi-vchera-koj-si-nae-amerikanski-advokati-dnes-si-nae-sadii-i-pr-665565.html", "text": "Слави Трифонов, който само преди дни обяви , коментира остро в профила си във Фейсбук  на членове на ВСС:", "date": "2017.09.20", "title": "Слави: Вчера #КОЙ си нае американски адвокати, днес си нае съдии и прокурори"}
{"url": "https://offnews.bg/obshtestvo/vizhte-koj-vze-godishnite-nagradi-za-bioraznoobrazie-665567.html", "text": "Запазването на българската природа и законността са обединяващите теми за всички номинирани в Годишните награди за биоразнообразие 2017. Това доказа и вчерашната празнична церемония в Борисовата градина, организирано от Българска фондация Биоразнообразие (БФБ). В своето официално обръщение патронът на Наградите Н.пр. Денис Кнобел - Посланик на Конфедерация Швейцария у нас поздрави присъстващите и им пожела да продължат да пазят биоразнообразието, защото „то е важно не само в България, но и по целия свят и това ни свързва“.След като предишната вечер стана ясен вотът на публиката, на празничната церемония бе обявен трудният избор на журито в състав Радослав Парушев, Красимира Величкова, Ива Дойчинова, Елица Баракова и Елена Телбис. И въпреки че всички номинирани са победители и заслужават признание за своите усилия, ето и наградените за 2017-та: 1. Най-успешна кампания, свързана с опазване на биоразнообразиетоЖурито отличи Кампанията в защита на природата на Трън заради огромния успех, постигнат в нея, а именно отхвърлянето с 93 % от местното население на бъдещата златодобивна мина. Кампанията въвлече множество участници, привлече публични личности, представя визия за алтернативно развитие на района чрез екотуризъм, а с разнообразните си прояви събуди подкрепата и на цяла България.Публиката избра за своя любима кампания успешните акции на Сдружение \"Балканка\" за опазване на българските реки. Наградите връчи Радослав Парушев, който заяви, че именно многото номинации са всъщност „нашата победа за защита на природата“ и обяви тази категория като „най-важната“.2. Най-добър журналистически материал, свързан със запазване на българската дива природаКатегорията за медиите е най-важна, контрира го Красимира Величкова като припомни, че „медиите могат да отнемат нашия глас, но могат да бъдат и нашия мегафон за каузите, които защитаваме в името на обществения интерес“. От деветте номинации на популярни журналисти от различни медии журито избра поредицата от разследвания, които проведе Стоян Георгиев от bTV, разкриващи схемата с измами с имоти, водеща до застрояване на ценни зелени площи в София. Той беше избран заради смелостта си и конкретния резултат от репортажите – прокуратурата се самосезира по изнесените случаи в Младост, Панчарево и Бистрица.Публиката отново подкрепи Биволъ за разследванията им по случая Калиакра.3. Активист за природатаКатегорията с най-много номинации (20) и с най-оспорван избор. Публиката се колеба до последно в своето гласуване, но за втора поредна година предпочете гражданската група „Запазете Бедечка“. Лидерите на гражданската група посветиха отличието си на адвоката Александър Коджабашев, помогнал изключително много в тяхната битка и призоваха за подкрепа, за да запазим парк Бедечка цял.Журито отдаде своите адмирации на един холандец, който от години се бори да превърне новата си родина България в по-добро място за живеене. Патрик Смитьойс ги впечатли със своето активно участие в най-различни природозащитни каузи и особено с филма си „The final blow in Bulgaria”, който достига над 500 000 гледания и бе едно от най-мощните информационни оръжия в битката за природата в Трън. „Най-хубавото в този филм е, че успяхме да покажем, че може би най-накрая хората са разбрали, че властта е в техни ръце“ – заяви Патрик и отправи апел към всички да продължим да се борим за това, което обичаме.4. Политик с най-голямо внимание към българската природаМакар и с най-малко номинации категорията беше впечатляваща в тазгодишните награди за биоразнообразие, тъй като отличи общо 9 общини, тръгнали по пътя на опазването на природата като начин на развитие на районите си. Журито избра да награди общините Карлово, Троян, Антон, Павел Баня, Севлиево, Асеновград, Силистра, Малко Търново за техния принос в номинациите на биосферни паркове от нов тип „Централен Балкан“, „Сребърна“, „Узунбуджак“ и „Червената стена“.Публиката пък оцени кметът на община Горна Малина - Александър Жиланов и неговата отдаденост и решимост да развива Горна Малина като образец за зелена община и лидер на приложимостта на екоиновациите в общинското развитие, както и да доказва, че природа и икономика могат да вървят ръка за ръка при наличие на политическа воля.5. Награда за подкрепящи биоразнообразието бизнесиТази категория също беше с много номинации (14), което е радващо, защото показва, че природосъобразният бизнес се развива и печели нови позиции.Наградата на журито отнесе миналогодишният любимец на публиката Травентурия – туроператорът, който продължава да популяризира отговорен туризъм с кауза. А наградата на публиката спечели Държавно горско стопанство Кости заради новия бизнес, който развиват, свързан с отглеждането на пчели и производството на мед.6. Награда за цялостен приносТази година бе връчена на доц. д-р Росен Цонев - професионален еколог, преподавател по Екология опазване на екосистемите в Биологическия факултет на Софийския университет „Св. Климент Охридски“. Отдаден на опазването на околната среда и Натура 2000 и високо ценен на международно ниво.„В борбата със силите на мрака всички би трябвало да сме заедно. Нашето общество е като кралят от „Властелина на пръстените“ в големия замък – добър, но болен, заразен и всички - въздушните елфи - учените, джуджетата и хората трябва да се обединят, за да отблъснат нашествието на орките. Тъй като орките застрашават светлината.“ – каза д-р Росен Цонев, призовавайки за обединение на всички в една обща борба с „мрака“ – закони, които застрашават правата на гражданите и управляващи, които определят опазването на природата като „рекет“.", "date": "2017.09.20", "title": "Вижте кой взе годишните награди за биоразнообразие"}
{"url": "https://offnews.bg/protesti/kmetat-na-ajtos-zabrani-protest-sreshtu-dejstviata-na-mestnata-prokura-665549.html", "text": "Кметът на Айтос, Васил Едрев, забрани протест, инцииран от Организацията за закрила на българските граждани (ОЗБГ), насочен срещу местната прокуратура и полиция. Поводът за него е случай на пребит от роми бургазлия.Случаят е от миналия петък. Ситуацията преразказва Стефан Петров от ОЗБГ, тъй като пострадалият, Илиян Мавров, се въздържа от коментар. По неговите думи, Мавров отива с приятелката си и още един човек в айтоското село, да търсят избягал работник миналия петък. Нападнати са от група роми, въоръжени с брадва, тръби, кози крак и други подръчни инструменти. Илиян е пребит зверски, като само виковете на приятелката му и фактът, че заснема случилото се, спрели нападателите. Стефан Петров пояснява, че въпреки че се знае кои са нападателите и те са задържани, Районната прокуратура в Айтос не иска постоянен арест за тях, освобождават ги след по-малко от денонощие, а случаят е квалифициран като нанасяне на лека телесна повреда.Именно заради това, протестиращите ще искат проверка от главния прокурор, дали не се прикриват престъпления на определена група хора в Айтос, пояснява Стефан Петров:„“, коментира Петров.От държавното обвинение в града са категорични, че разследването продължава и все още не са изготвени съдебно – медицинските експертизи. Районната прокуратура информира, че инцидентът е провокиран след като Илиян и неговите приятели отиват в селото да търсят работник, който, по техните думи, им дължал пари. Към спора “ още четирима души, към които Илиян проявил „“ и прострелял единия с електрошоков пистолет. След това, приятелите на гръмнатия мъж, който изпаднал в безсъзнание, се нахвърлили върху стрелеца „“. Случаят е заснет от видеокамери в района. От Районната прокуратура уточняват, че наблюдаващият прокурор ще прецени дали става въпрос за престъпление от общ или частен характер. Държавното обвинение призовава и да не се създава междуетническо напрежение.Това е и един от мотивите, с които кметът Васил Едрев забрани утрешния протест. В своя заповед, той посочва, че айтоската прокуратура, пред която трябва да се проведе митингът, не разполага със собствена сграда, мястото е натоварено и ще се пречи на движението. Ще се затрудни и достъпа на граждани, които искат да ползват услугите на институциите в тази сграда. Едрев посочва, че ще се предприемат и мерки за предотвратяване на протеста, ако такъв се проведе. Очаква се, въпреки отказа на кмета, десетки граждани да излязат в центъра на града, в знак на протест.", "date": "2017.09.20", "title": "Кметът на Айтос забрани протест срещу действията на местната прокуратура"}
{"url": "https://offnews.bg/sviat/belgietc-se-samozapali-v-tcentara-na-briuksel-665550.html", "text": "32-годишен белгиец се самозапали в центъра на Брюксел снощи. Мъжът е пристигнал пред сградата на Съдебната палата, залял се е с донесена от него бутилка със запалителна течност и се е запалил, съобщиха местни медии, цитирани от БТА. След това той е скочил от висока тераса. Мъжът е загинал от раните си на място. Според прокуратурата мъжът е имал психически проблеми. Преди две години подобен опит на същото място направи друг млад мъж. Той не пострада заради бързата намеса на намиращи се наоколо полицаи.През април мароканец се самозапали пред Съдебната палата в белгийския град Куртре. Според негови познати той предприел тази стъпка от отчаяние, след като бил притиснат от постоянни проверки от службите по спазване на трудовото законодателство.", "date": "2017.09.20", "title": "Белгиец се самозапали в центъра на Брюксел"}
{"url": "https://offnews.bg/futbol/montansko-ferari-pregazi-gonzo-za-kupata-na-balgaria-665553.html", "text": "Първата сензация в турнира за Купата на България е факт. Елитният Черно море, носител та трофея преди броени години, отпадна от втородивизонния Монтана. Тимът на Ферарио Спасов излъга 2:1 командата на Гонзо край река Огоста.Още един елитен отбор - Верея, загуби от Локо в София. Но проблемите на заралии са дали въобще ще съществуват, така че едва ли им е до купи.Браво на Ботев Враца, който изхвърли с продължение Пирин. допълнителни минути трябваха и на Етър да изхвърли Поморие.", "date": "2017.09.20", "title": "Монтанско Ферари прегази Гонзо за Купата на България"}
{"url": "https://offnews.bg/interviu/mark-knight-pred-offnews-horata-zabeliazvat-kogato-ne-vlagash-sartce-665560.html", "text": "Как започна всичко за теб? Какво те насочи към това да бъдеш диджей и какви бяха първите ти значителни пробиви?За мен всичко започна така, както вероятно и при много други хора: пуснах няколко записа на пулта на мой приятел и просто се пристрастих. Тогава обаче изобщо не смятах, че бих могъл да си изкарвам прехраната по този начин. Просто ми допадаше мисълта музиката, която слушат хората да бъде под мой контрол.Първото ми участие беше в кръчма в Мейдстоун, един вторник вечер. Беше мъртвило, с по-малко от десетима присъстващи. Не беше кой знае какво, но тогава научих колко е важно да познаваш добре музиката си, ако ще пускаш на живо. Особено когато оставих един трак да свърши изцяло, преди да вкарам следващия.Първото ми сериозно участие беше в The Arches, на Suffolk Street, London. Помня, че озвучителната система беше толкова силна, че трябваше изцяло да променя начина на пускане. Това би трябвало да е било около '96 година.Определено най-предизвикателното нещо в кариерата ми е ръководенето на Тулрум (Toolroom Records) и реагирането към промените в индустрията. Когато започнахме Тулрум, повечето от нашата музика се продаваше на плочи. Не след дълго стана възможно да теглиш музика и това напълно преобрази индустрията. Сега се сблъскваме с подобна промяна със стриймването. Така че, да бъдеш в крак с изменящите се тенденции за това как хората да консумират музика и технологиите, които го позволяват, е едно непрекъснато предизвикателство.Твоят Тулрум Рекърдс (Toolroom Records) е един от най-успешните тек-хаус лейбъли в момента. Разкажи ни малко за неговото създаване и развитие.Тулрум е едно изключително пътешествие и аз съм наистина горд с постигнатото от нас като лейбъл. Първоначално го създадох като канал за моята собствена музика, но също така и за да промотирам музика и артисти, които обичах и исках да споделя със света. Издали сме страхотна музика, а аз лично имах възможността да работя с изключително талантливи артисти. И да, беше всичко, което исках да бъде.Мисля, че успехът ни се дължи на постоянство. Издаваме само записи, които смятаме, че имат бъдеще и ще бъдат запомнени от хората. Надяваме се всеки издаден трак да бъде смятан за любим от някого. А относно политиката ни за артист и репертоар, тя не се е променила от началото до сега. Търсим качествени, запомнящи се записи, които разтърсват дансинга и остават в главата ви.Освен лейбъла, ти самият си водеща фигура на днешната електронна сцена. Как се чувстваш относно това и какво би посъветвал твоите бъдещи колеги диджеи (мен включително)? Постоянството е ключът, било то за качеството на музиката, която продуцираш, сетовете, които изпълняваш или записите, които издаваш. Когато започна нов проект, винаги се целя да вложа всичко от себе си. Иначе какъв е смисълът? Не можеш да очакваш хората да бъдат заинтересовани към това, което правиш, когато ти самият не си. Денят, в който отдадеността ми изчезне - това ще бъде времето да размисля на дълго и на широко какво правя. Смятам, че хората забелязват, ако не влагаш сърцето си, така че трябва да бъдеш фокусиран и отдаден на каузата. Това е нещо, към което съм се опитвал да се придържам през моята кариера и, надявам се, причината тя да продължи толкова дълго.Измина по-малко от година от последното ти участие в клуб Ялта, а ти си обратно тук за следващото събитие, този път парти на открито. Какво си ни приготвил?Ще трябва да дойдете и да разберете! Постоянно ми задават този въпрос и отговорът ми винаги е този: не мога да опиша сета си, преди да го изпълня. Надявам се знаете какво преживяване ви предстои!Безспорно България е едно от любимите ми места по света. Енергията, с която ме зарежда е невероятна. Идвам тук от толкова много години, че съм изградил много специална връзка със страната и хората. Никъде по света не се изпитва същото усещане като да пускаш в България. За мен е като втори дом. Изглежда хората наистина оценяват какво правя. И това е напълно реципрочно.В близкото бъдеще съм се фокусирал върху завършването на новия ми албум. Отне дълго време и с нетърпение чакам да бъде готов в близките няколко седмици. След това искам да го изкарам на турне, така че това ще изисква подготовка.В далечен план - кой знае? Но със сигурност ще бъде свързано с музика!", "date": "2017.09.20", "title": "Mark Knight пред OFFNews: Хората забелязват, когато не влагаш сърцето си"}
{"url": "https://offnews.bg/futbol/stoichkov-pak-sabra-poveche-publika-ot-tcialata-a-grupa-665568.html", "text": "Христо Стоичков ще продължава да бие по посещаемост родния футбол, дори когато излиза на терен с бастун и очила. 10 000 зрители уважиха мача на Камата в Стара Загора. Толкова не сбира кръг в \"А\" група.Приятелите на Ицо победиха легендите на Барселона с 3:2 в шоу на стадион \"Берое\". Победата на българския състав донесе Димитър Бербатов, който наниза хеттрик в мрежата на каталунците. Интересното е, че последното попадение на бербо падна след асистенция на Лечков. Двамата не се понасят извън терена.Стоичков пък записа по едно полувреме и за двата тима. Камата изведе нашите с капитанската лента, а след почивката стана капитан на бившите си колеги от \"Камп Ноу\". Най-големият български футболист се отчете с едно попадение, дошло при добавка от дузпа във вратата на Стоян Колев. За гостите се  разписа и Дани Гарсия.Официалните канали на Барселона също предаваха мача в Стара Загора. Очаквано, но все пак - поздравления!Преди началото на срещата зрителите видяха тракийски танци на игрището, изпълнени от професионален фолклорен ансамбъл \"Стара Загора\". След излизането на терена Стоичков взе микрофон в ръка и заяви: \"Този празник е за вас! И за тези малчугани, дано един ден и те прославят България, както го направихме ние.Не забравям откъде съм тръгнал. И не забравям как преди няколко години ме аплодирахте тук, когато бях начело на Ловеч\", добави Камата, който получи антична маска от общината в Стара Загора.Легендата на ЦСКА и Барселона изказа интересно мнение кой е най-големият футболист на България за всички времена.\"От Стара Загора е тръгнал Петър Жеков - най-големият футболист на България за всички времена, голям голмайстор. Оттук са тръгнали и други големи футболисти като Васил Драголов, Мюмюн Кашмер, Петко Петков и други\", коментира носителят на \"Златната топка\".\"Шоуто е в Стара Загора, защото не трябва да забравяме откъде сме тръгнали. Всеки голям футболист е излязъл от някоя точка на България. Аз кажи-речи съм тръгнал от Стара Загора. Тук бях в казармата\", добави още Камата.", "date": "2017.09.20", "title": "Стоичков пак събра повече публика от цялата \"А\" група"}
{"url": "https://offnews.bg/drugi/frantcuzi-obviniha-sergej-bubka-v-kupuvane-na-izbori-665547.html", "text": "Огромното разследване на френския Le Monde за корупция в световния спорт застигна и легендата Сергей Бубка. Великият състезател на овчарски скок сега е вицепрезидент на Международната асоциация по лека атлетика (IAAF) и член на МОК.Украинецът е заподозрян в нечисти сделки. Според изданието те се свързани с участието на сина на бившия президент на асоциацията Ламин Диак - Папа Масата Диак, както и с бившия председател на Руската федерация по лека атлетика (ВФЛА) Валентин Балахничев.Le Monde твърди, че по данни от разследващата корупцията в IAAF френска прокуратура през юни 2009 година Сергей Бубка е превел 45 000 долара през офшорната компания New Mills Investments, чийто бенефициент по това време е заемащият поста ковчежник на асоциацията Балахничев.В материала се уточнява, че скоро след превода на Бубка въпросната New Mills Investments е изпратила почти аналогична сума на Папа Масата Диак - $45 033.Балахничев подаде оставка от поста председател на ВФЛА през 2015 година във връзка с допинг скандала с руските лекоатлети. През януари 2016-а Етичната комисия към IAAF взе решение да го отстрани до живот от спортни прояви. Арбитражният спортен съд в Лозана (CAS) потвърди това решение през август 2017-а.Финансовата прокуратура във Франция работи по разкриването на глобална корупционна схема около Папа Масата Диак, свързана с подкупване на членове на МОК и IAAF. Според прокурорите има признаци, че парите са били давани за купуване на гласове при избора на градовете, домакини на олимпийски игри и други големи състезания.Гласуването за избора на Рио де Жанейро за олимпийска столица на летните игри 2016 г. стана на 2 октомври 2009 г. Наскоро Бубка изказа удовлетворение и от избора на МОК на Париж и Лос Анджелис за олимпийски домакини.", "date": "2017.09.20", "title": "Французи обвиниха Сергей Бубка в купуване на избори"}
{"url": "https://offnews.bg/politika/valeri-simeonov-se-oplaka-na-lipsa-na-dialog-s-borisov-665558.html", "text": "Вицепремиерът Валери Симеонов се оплака от липса на диалог с премиера Бойко Борисов и коалиционните им партньори. От два месеца не сме правили коалиционен съвет. Управлението е общо и отговорността е обща, заяви Симеонов пред bTV. Той обясни, че е поискал в началото на следващата седмица да има политически съвет между партиите в управляващата коалиция. Според него един от основните проблеми са безпринципните партийни назначения. Освен това по думите му назначенията не отговарят на пропорцията на ГЕРБ и Обединени патриоти в парламента. Симеонов коментира и темата за проверките по морето, като каза, че те са били насочени срещу хората, отишли на \"Слънчев бряг\", за да упражняват звуков тероризъм върху почиващите. Той обяви, че ще настоява за закриване на дружеството \"Слънчев бряг\" АД, което по думите му се е превърнало в звено за корупция. По въпроса с \"Дунарит\" Валери Симеонов обясни, че е поканил на среща министъра на икономиката Емил Караниколов и един от собствениците - Емилиян Гебрев. Поискал съм и от единия, и от другия да ми дадат доклад и становище за взаимоотношенията между „Емко“ и „Кинтекс“. Надявам се до дни проблемът да бъде решен“, каза вицепремиерът. Той посочи още, че възнамерява да даде на прокурор ТЕЦ „Марица Изток” и ще поиска отнемане на лиценза на Българска стокова борса заради сделка за варовик.", "date": "2017.09.20", "title": "Валери Симеонов се оплака на липса на диалог с Борисов"}
{"url": "https://offnews.bg/leka-atletika/biala-liastovitca-katcna-pri-stefka-kostadinova-665556.html", "text": "Стефка Костадинова получи поредно признание. „Господари на ефира“ й връчи „Бяла лястовица“. Призът се дава за изключителни постижения и постъпки, служещи за пример в обществото.„Бялата лястовица каца при Стефка Костадинова. Наградата е за ненадминатата в скока на височина шампионка, благодарение на която България притежава най-дългостоящ рекорд в атлетиката от съществуваща държава.Вече 30 години тези 209 см са недостижими и стоят срещу името на страната ни,“ заяви при връчването на приза репортерът на „Господари на ефира“ Влади Василев.Костадинова благодаря за признанието и пожела да има повече поводи за връчване на подобни награди. „Бялата лястовица се среща много рядко и за това е така ценна. Този рекорд не е само мой, той е на България, а и на всички мои сънароднички, които със силната конкуренция тогава в сектора ми помогнаха да го постигна.Дано тези 209 см са вдъхнали „грам“ самочувствие на всеки българин и се надявам след Олимпиадата в Токио през 2020 г. да имате поне три повода да връчите „Бяла лястовица“ на български олимпийски шампиони,“ каза още Стефка Костадинова.", "date": "2017.09.20", "title": "Бяла лястовица кацна при Стефка Костадинова"}
{"url": "https://offnews.bg/dw/puskat-gluposti-i-narodat-gleda-665562.html", "text": "Медиите ни научиха, че през лятото политически новини няма. (Сякаш бедните си взимат ваканция от бедността, офшорките почват да плащат данъци и даже джихадистите отиват на море.) И пак медиите ни обучиха да очакваме нов сезон на политическото риалити - когато започне есента.Ето, че отпуските свършиха, есента започна, но... политика не се задава. Вероятно не съм единственият телевизионен зрител, който сутрин прещраква каналите с надеждата да попадне на нещо извън криминалната хроника и пътнотранспортната обстановка, преди да започнат медиийните ритуали на националистическа или образователна тема. Само че така и нищо не откривам.Как да си го обясним?Първо: вече месеци наред ни захранват с безсмислени дебати, които след вълната фалшиви новини от миналата година, създават усещане за умора и идиотизъм. По-рано ни лъгаха, че ЕС щял да ни забрани розовия домат, а Канада да ни изтрови с ГМО-продукти. Сега хватката е друга - дискутираме седмици наред дали учебната година да почне на първи септември, колко ни обиждат различните скорости в ЕС и дали черно-белите учебници са дискриминация. Към абсурдния жанр добавям и проточилата се с месеци дискусия за изтребителите, каквито очевидно г-н Борисов не се кани да купува.Ще кажете - дебати, нали това е демокрацията. Проблемът е, че принципът на \"всички гледни точки\" неизменно ги превръща в брътвеж. Обичайните заподозрени имат повод да се изкажат, пък и да се посчепкат, но с това нещата приключват. Защото не става дума за политически алтернативи, а за лични мнения. Ако погледнем от една по-цинична перспектива: самият комерсиален интерес на една медия не е да намери решение и да сложи точка на темата, а да проточва дебатите докато се харчат. Нищо, че на публиката ѝ втръсва.В България все по-натрапчиво става усещането, че повечето големи медии вече са овладени от един център. В тази посока строим конспиративната теория, че брътвежът, с който е запушено публичното пространство (както впрочем фалшивите новини по-рано), е изкусна манипулация за париране на обществената енергия.Последен аргумент към тази теза е свалянето от екран без обяснения на две водещи журналистки, г-жа Бенатова и г-жа Цолова (последната повдигнала в предаване въпроса дали Пеевски бил акционер в КТБ). Те, разбира се, не са уволнени; това би било скандал, би било \"новина\". Казват ни усмихнати, че и двете - и разследващата, и политическата журналистка - ще водят лайфстайл предавания. Вече усещате посоката, нали? Звезди ще ни разказват какво готвят, здравно-мистични гурувци ще ни съветват как да борим рака, ще научаваме в реално време шеметните новини от \"Фермата\", \"ВИП Брадър\" или каквото е там - и, разбира се, ще има много гайди, носии, римляни в пластмасови брони. А после започва председателството на ЕС и всичко ще е за пред чужденците.Деполитизацията на страната обаче няма как да се инженира само отгоре. Ами ако просто пада рейтингът на политическите предавания? Това най-малко е повод невидимият център, овладял медиите, да се саморазправя с един или друг журналист.В бунтовни периоди хората намират откъде да се информират, а малки, независими медии неочаквано повеждат общественото мнение. Защо днес не е така? Първо и най-просто: икономиката тръгна нагоре. България няма никаква заслуга за това, просто светът преодоля кризата. Протести \"срещу системата\" (като този от 11/09) или демонстрации за някакви политически алтернативи просто не събират публика. Обратно: успешно се провеждат секторни акции на групи, които искат да получат по-добър дял от набъбващата пица. Но подобни акции фрагментират обществото и вместо до общи политически действия водят до сепаративни договорки.Медиите си стоят до дупкатаЛоша услуга на радикалите от ляво и от дясно изигра това, че бежанската тема изведнъж изчезна и не се намира друго, което да я замени. Най-гласовитата опозиция днес е във властта, другата пък в лицето на ДПС мълчаливо подкрепя управляващите, третата отляво взе да чопли неразбираеми за хората тематики като това кой да назначава шефа на антикорупционното звено – грешка, която в началото на годината погреба десните. И с какво се занимаваме? С шума по дискотеките - за и против.Политическата енергия идва и си отива на вълни. Примиряваме ли се, отчайваме ли се, не знам, но в момента като че ли сме около нулевата точка. Това не значи, че не се възмущаваме, а че раздразненията ни не достигат до онова ниво на абстракция, което би ги превърнало в политическо действие. Гневът ми от дупката на улицата, в която пропадам вече много години, когато се прибирам с колата, не е политически. Макар и често да попържвам общинарите, както правят мнозина зад волана. Гневът ми би станал политически, ако заедно с други съграждани поискаме механизъм, който да търси отговорност от Софийска община. Става дума за много хора, организирани хора, които вярват в една алтернатива. Днес медиите си остават при дупката: снимат я, канят разни хора да я обсъждат от всички гледни точки. А властта си властва, по-необезпокоявана от всякога.", "date": "2017.09.20", "title": "Пускат глупости. И народът гледа."}
{"url": "https://offnews.bg/obshtestvo/prokuraturata-povdigna-obvinenie-na-uchenika-kojto-bi-s-prat-uchitel-665563.html", "text": "Прокуратурата повдигна обвинение на Атанас Георгиев, един от тримата ученици, които биха с кол. По него той може да получи до 2 години затвор.Другите двама ученици, които бяха арестувани с него, са освободени, защото се установили, че не са удряли преподавателя с кола. Най-голямото наказание, което те могат да получат е преместване в друго училище. стана вчера в Садово. Тримата 17-годишни ученици нахлували от кабинет на кабинет и дразнели учителите. Една от учителките се оплакала на преподавателя по английски Антон Велков, който отишъл да се разправя с тях.Според обясненията на учениците пред съда днес, учителят се държал предизвикателно и затова го набили.И трите момчета са от село Чешнигирово и са от бедни ромски семейства.", "date": "2017.09.20", "title": "Прокуратурата повдигна обвинение на ученика, който би с прът учител"}
{"url": "https://offnews.bg/izvan-terena/david-zhinola-sartceto-mi-spria-za-8-minuti-biah-martav-665561.html", "text": "Драматичните минути на сърдечния удар преди година минаха отново през главата на Давид Жинола. Гениалният французин навърши 50 години, като е жив по чудо.\"Играех благотворителен мач в Южна Франция. Затичах се назад и изведнъж сърцето ми спря. Паднах по очи\", разказва любимецът на публиката на Тотнъм, \"Отначало приятелите ми помислили, че си правя поредната шега. Един от тях обаче се усетил, че става нещо лошо\".Давид бил глътнал езика си. Опитали се да го извадят, но зъбите му били в желязна хватка. Пристигналият медицински екип съобщил лошата новина.\"Езикът е малкият проблем, този човек е със спряло сърце\", казал лекар. Извадили дефибрилатор. Опитали един, два, три пъти.Никакви признаци на живот!  \"Съжалявам, мъртъв е\", казал лекарят. \"Докторе, той е борец! Опитайте!\", призовали приятелите.Четвърти опит последвал. \"А, улавям пулс\", казал лекарят. Всички изкрещели радостно! Давид оживял след 8 минути без въздух.Семейството обаче чакало лошата новина. След подобна липса на кислород обикновено настъпват необратими поражения на мозъка. По чудо Давид се е възстановил напълно.\"Гледам философски на нещата. Защо получих втори шанс? Има някакъв знак! При всички случаи аз съм късметлия\", заключава елегантният французин, който играе и в знаменития за България мач на \"Парк де Пренс\".", "date": "2017.09.20", "title": "Давид Жинола: Сърцето ми спря за 8 минути, бях мъртъв"}
{"url": "https://offnews.bg/bojni/raziareniat-bik-pochina-na-95-godini-665554.html", "text": "Една от иконите на бокса - Джейк Ла Мота, си отиде на 95 години. Новината съобщи дъщеря му Кристи във фейсбук. Тя беше лаконична: \"Джейк Ла Мота - 10 юли 1922 - 19 септември 2017 - Почивай в мир, тате\".Легенда на ринга, американецът беше митологизиран във филма \"Разяреният бик\". Там боксьорът беше изигран гениално от Робърт де Ниро.Иначе Джейк Ла Мота е починал в старчески дом. Той е страдал от куп заболявания, но го е довършила пневмония.Боксьорът е роден в Ню Йорк. Става известен като Бикът от Бронкс. Известен е със свирепия си стил на боксиране, който не жали съперниците, въпреки че самият Джейк понася така куп удари.Легендарно е съперничеството му с Шугър Рей Робинсън. Имат 6 мача, Бикът от Бронкс побеждава само веднъж.След края на кариерата легендата върти успешно верига барове. Снима се с 15 филма, включително и с Пол Нюмън.  Има 7 брака, последният е с 30 години по-млада жена.", "date": "2017.09.20", "title": "Разяреният бик почина на 95 години"}
{"url": "https://offnews.bg/112/goliam-pozhar-do-stadion-beroe-malko-predi-macha-na-stoichkov-665559.html", "text": "Пожар избухна малко преди 18 часа близо до стадион \"Берое\", където тази вече ще се проведе мач, организиран от Христо Стоичков, който ще изведе селекция от приятели срещу легенди на Барселона в Стара Загора. Пожарът е избухнал малко преди 18 часа на хълма над стадиона. Извиканите на мястото пожарникари вече овладяват пожара. Димът започна да намалява. Запалил се е голям боров масив - около 5 декара, който се намира близо до жилищна кооперация.", "date": "2017.09.20", "title": "Голям пожар до стадион 'Берое' малко преди мача на Стоичков"}
{"url": "https://offnews.bg/koloezdene/tom-diumolen-bi-kris-frum-v-direktnia-sblasak-na-svetovnoto-parvenstvo-665566.html", "text": "Крис Фрум добави бронзов медал на часовник от Световното първенство в Норвегия. Британецът приключва най-силната си година в кариерата, след като спечели Тур дьо Франс и Ла Вуелта. Преди броени дни прибра бронз на Световното и в отборното каране със Скай.Фрум плати данък на умората. Той финишира на 1.21 минути от победителя Том Дюмулен от Холандия. Последният изпраща също невероятна година. Спечели Джирото, а преди три дни и отборната надпревара на Световното със Сънуеб.В края на холандецът почти застигна своя именит конкурент, след като стартира на 1.30 минути след него. Дюмулен е първият световен шампион на Холандия в бягането по часовник.Успехът е голям за Ниската земя, след като титлата при жените спечели Анемик ван Влютен. Отборната при жените е също за Сънуеб.Втори днес стана Примож Роглич от Словения, носейки поредна радост на тази малка страна след евротитлата по баскетбол. На 27 години той е истински феномен. Занимава се професионално с колоездене едва от 5 години. Преди това е състезател по ски скок. Става дори световен шампион за юноши.", "date": "2017.09.20", "title": "Том Дюмолен би Крис Фрум в директния сблъсък на Световното първенство"}
{"url": "https://offnews.bg/zvezdi/pusnaha-trejlara-za-novia-tomb-rider-video-665541.html", "text": "Излезе трейлърът на новия филм за Лара Крофт \"Tomb Rider: Първа мисия\". Базираният на компютърна игра филм проследява израстването на младата Лара Крофт.Филмът разказва за младата Лара, дъщеря на ексцентричен бизнесмен, когато е едва 21-годишна. Работейки като велокуриер и без цел в живота, Лара решава, въпреки заръките на баща си, да се опита да разкрие причината на тайнствената му смърт.Героинята тръгва към митичен остров, който е познат като последната известна дестинация на баща ѝ. В ролята на Лара Крофт ще видим носителката на \"Оскар\" Алисия Викандер. Освен нея във филма ще участват още Уолтън Гогинс, Доминик Уест, Даниел Уу, Хана Джон-Кеймън, режисьор е Роар Утауг, а сценарист е Женива Робъртсън-Дуорет.", "date": "2017.09.20", "title": "Пуснаха трейлъра за новия Tomb Rider (видео)"}
{"url": "https://offnews.bg/ikonomika/visoko-visoko-stroiat-tcentar-za-iadreni-izsledvania-v-bolivia-na-665538.html", "text": "Във вторник във Виена бе подписан договор между Агенцията по атомна енергия на Боливия и АО „Държавен специализиран институт по проектите“, част от „Росатом“, за изграждане на Център за ядрени изследвания и технологии в град Ел Алто, Боливия. Подписването се проведе в присъствието на генералния директор на „Росатом“ Алексей Лихачов и заместник-министъра на енергетиката на Боливия Луис Алберто Ечасу.Центърът ще има реакторна установка на базата на изследователски водо-воден реактор с номинална мощност до 200 мегавата. „Росатом“ ще изгради и многоцелева експериментална гама-инсталация, циклотронен и радиофармакологичен комплекс, инженерни съоръжения и различни лаборатории.Инвестициите в проекта надхвърлят 300 милиона долара.Въвеждането в експлоатация на първите обекти на центъра е планирано за 2019 г. Проектният срок на работа на центъра е 50 години. След изтичането му, реакторът може да бъде модернизиран за удължаване на срока на експлоатация.Проектът за изграждане на центъра е уникален за световната ядрена индустрия. Избраната от Боливия площадка за разполагане на центъра се намира на 4000 метра над морското равнище и е най-високата от всички площадки в света, на които са били построени атомни обекти.Комплексното предложение на „Росатом“ предполага не само изграждане на самия център, но и подготовката на научен персонал и инженери, ядрена инфраструктура, поддръжка при експлоатацията и сервизно обслужване в продължение на целия срок на работа на центъра, както и научно сътрудничество.Вече повече от 50 години изследователските реактори помагат за развитието на научните иновации и образованието в повече от 50 страни. Днес в света има 245 работещи изследователски реактори, при това 58 от тези съоръжения се експлоатират на територията на Русия. „Росатом“ е построил повече от 120 изследователски реактора в страната и зад граница.", "date": "2017.09.20", "title": "Високо, високо... Строят център за ядрени изследвания в Боливия на 4000 метра височина"}
{"url": "https://offnews.bg/ikonomika/60-mln-evro-shte-badat-investirani-v-izgrazhdaneto-na-kompleks-centra-665542.html", "text": "С официална първа копка бе дадено началото на строителството на новия многофункционален комплекс , който съчетава в себе си жилищни и офис сгради.Инвестицията е на обща стойност 60 000 000 евро и плановете на инвеститорите от „Сентрал парк“ ЕООД са проектът да бъде завършен в рамките на 3 години. Освен три жилищни и три офис сгради, новият „квартал“ на Бургас ще задоволява напълно нуждите на живеещите, работещите и посетителите в него и чрез модерна инфраструктура, която включва: конгресен център, ботаническа градина, дзен градина, фитнес и SPA център, търговски обекти, няколко ресторанта, привнесена от Изтока растителност, както и площад с фонтан-водно огледало, аналогично на това на Sony Center в Берлин.Мащабният проект се намира в кв. Славейков, ул. Даме Груев 2, и се простира на 35 дка - 200 000 кв. м. застоена площ- 150 000 кв. м. бизнес и жилищни сгради, две подземни нива с паркоместа по 25 000 кв. м. Районът, в който е ситуиран комплекса, е до парк Изгрев, новостроящата се спортна зала и търговски център.В рамките на Central park ще бъдат построени три жилищни сгради с общо 690 апартамента, три офис сгради с капацитет до 5 000 работни места, подземен паркинг на две нива с общ капацитет 1 555 места (500 паркоместа, прилежащи към бизнес сградите, 690 паркоместа към жилищните сгради, както и 360 паркоместа за обществено ползване). Central park е проектиран като изключително „зелен“, не само по отношение на растителността, която заема над 7 000 кв. м., но и оборудванeто с 7 000 кв. м. соларни панели, слънчева енергията, равняваща се на 1 MWp, която се използва за захранване на общите части на комплекса (жилищна, бизнес и обществена), енергоспестяващи соларни лампи по алеите, както и отопление, осветление и напояване на ботаническата градина. Специална система за събиране и пречистване на дъждовната вода позволява използването й за битови нужди, което повишава енергийната ефективност на проекта.„Идеята и концепцията при проектирането е „обличането“ на сградите в зелена и природосъобразнa среда. Нашите намерения са да осигурим предпоставки за развитието на корпоративна култура за по-оптимизиран, по-здравословен и по-интелигентен начин на работа, което по същество променя концептуално начина на живот на работещите в комплекса. В тази посока са разработени всички зелени площи, покривни градини и отворени пространства към офисните части, с разнообразни функции за почивка, релаксация и социални изяви.“, заяви арх. Димитър Шаренков, чийто екип е разработвал проекта.При проектирането са използвани най-съвременни технологии за живи зелени стени “LIVE PANEL“ и „LivePicture“, на водещи английски фирми в този сектор.Трите бизнес сгради ще предлагат 51 000 кв. м. офис площи, които могат да осигурят вдъхновение при работа на до 5 000 специалисти. Амбицията на инвеститорите е Central park да бъде иновативна екосистема, която е предпочитана месторабота и дом за IT и аутсорсинг компании.„При проектирането и енергийните решения се постарахме проектът да отговаря на нуждите на пазара на недвижимите имоти в идните 10 години.“, каза авд. Мартин Богдев, представител на инвеститора и допълни, че чрез реализацията на проекта се създават условия Бургас да бъде нова възможност на картата на България, осигуряваща териториална мобилност, а именно хора с подходяща квалификация, намиращи се в други градове, да имат възможност да се преместят в Бургас, с цел да продължат трудовата си кариера. ", "date": "2017.09.20", "title": "60 млн. евро ще бъдат инвестирани в изграждането на комплекс Central park в Бургас"}
{"url": "https://offnews.bg/sviat/uraganat-maria-vrahletia-puerto-riko-s-vetrove-sas-skorost-260-km-ch-665533.html", "text": "Ураганът Мария достигна Пуерто Рико. Бурята е от четвърта степен, а ветровете достигнаха скорост 250 км/ч. Окото на бурята се намира близо до град Ябукоа.Стихията е на 75 километра югоизточно от Сан Хуан и се придвижва на североизток със скорост 17 километра в час.В по-голямата част на Пуерто Рико беше обявено предупреждение за очаквани наводнения, след като нивата на реките се покачиха рекордно.Ураганът Мария премина вчера през Доминика и остави след себе си опустошения и наводнения. Седем души загинаха. Бурята премина и през Мартиника, като остави около 25 000 домакинства без ток, а в две общини е прекъснато водоснабдяването. Пострадаха са двама души.", "date": "2017.09.20", "title": "Ураганът Мария връхлетя Пуерто Рико с ветрове със скорост 260 км/ч (видео)"}
{"url": "https://offnews.bg/ikonomika/zashto-se-bavi-veche-godina-klasiraneto-na-proektite-za-finansirane-ot-665544.html", "text": "След като във вторник вечерта изпълнителният директор на Изпълнителната агенция за насърчаване на малките и средните предприятия , на редакционната поща на OFFNews получихме отворено писмо от вече бившия зам.-шеф на агенцията. То е адресирано до премиера Бойко Борисов, министъра на икономиката Емил Караниколов и омбудсмана Мая Манолова. Приложена е и хронология на събитията, съставена от научните работници, участвали в оценяването на проектите към Фонда.Предлагаме ви ги в пълен текст:Когато става дума за иновации, един от основните фактори е времето. Иновацията е успешна, когато се случи възможно най-бързо, защото темповете, с които се развиват технологиите в съвременния свят, не търпят забавяне за реализирането на добрите идеи.В нашата страна през 2004 г. е създаден Националният иновационен фонд, чиято цел е да се подкрепят иновационни проекти с държавно финансиране. През годините са проведени 7 сесии, през които са финансирани над 450 проекта. Според направените анализи, резултатът е повече от приличен за фонд, управляван от държавата.Другият позитивен аспект от работата на фонда е, че въпреки честите смени на ръководствата в агенцията, която администрира фонда (Изпълнителна Агенция за Насърчаване на малките и средни Предприятия – ИАНМСП, част от Министерство на икономиката), НИФ успява да се опази от скандали и през годините често е даван за пример (за разлика от подобния на него Научен фонд в МОН).Освен добрата работа на НИФ до този момент, преди старта на 8-мата сесия на фонда се случи още нещо позитивно. Беше направена промяна, която бизнесът прие много добре, а именно - продължителността на изпълнението на проектите да стане от 36 на 18 месеца. За съжаление, съкращаването на сроковете за изпълнение загуби своя смисъл, заради дългото време, в което се проточи процесът. Страните, ангажирани с оценяването са си свършили работата, но вече 5 месеца няма класиране и решение.А ето и хронологията и фактите:През есента на 2016г. стартира осмата поред сесия на фонда. Въпреки забавянето на сесията с една година, с цел актуализиране и модернизиране на правилата, сериозната информационна кампания (довела до рекорден брой от 192 кандидати) и като цяло добрата подготовка за сесията, събитията се развиваха в неочаквана посока.Най-общо, в целия процес има 3 страни: администрацията, в лицето на ИАНМСП (тук от една страна е екипът от експерти, които участват в проверките, а от друга - изпълнителният директор, с чийто административни актове процедурата се придвижва напред), независимите експерти ( повече от 60 водещи в своята област учени от различни катедри на БАН, с високи научни титли и постижения), които оценяват проектите и кандидатите (фирмите подали проектни предложения).И тук не става въпрос за ситуация, в която след излизане на резултатите от класирането, фирмите, които не са класирани, са недоволни. Това е ежедневие във всички програми и процедури за финансиране, но в НИФ проблемите са от съвсем друго естество. Подобно на Европейските програми и тук, след подаване на документите в края на 2016г., се извършва административна проверка на проектите от експерти на Агенцията. Преминалите проекти се дават на подбрани предварително външни независими експерти, специалисти в различни области (учени, предимно от БАН, професори, доценти и др.), които да направят т. нар. техническа проверка на проектите и в крайна сметка да ги оценят. Работа, която научните работници успяват да финализират към края на април 2017 г. Дотук всичко върви според правилата, но до този момент, 5 месеца по-късно, класиране и решение все още няма.Забавяне на класирането от повече от година би притеснило всеки кандидат, но тук положението е още по-лошо, защото става дума за иновации. Докато в другите държави се подкрепят иновации, които са разковничето на прогреса в икономиката в наши дни, в България, фирмите, които не могат да си позволят сами да финансират идеите си, вече една година чакат ИАНМСП най-накрая да си свърши работата.Недоволни от тази ситуация са всички фирми, тъй като класиране няма и до ден днешен. Недоволни и излъгани са и външните експерти - учените, които оценяват проектите. Когато през есента на 2016г. Агенцията обявява подбор на учени от различни области, около 60 от кандидатите покриват критериите и влизат в списък с независими експерти, утвърден от Министъра на икономиката. Това са предимно водещи в своята област учени от различни катедри на БАН, с високи научни титли и постижения.Проверките започват в началото на 2017г. и въпреки студената зима и грипните епидемии, вървят в отлично темпо, като се работи и в събота, поради големия брой кандидати и важността на бързото реализиране при иновационните проекти. Междувременно, експерти на Агенцията подготвят гражданските договори с независимите експерти, съгласуват всички необходими документи и цялата преписка стига до изпълнителния директор на Агенцията, който трябва да разпише договора на всеки от учените, за да може трудът му по проверката да бъде заплатен, според тарифи, утвърдени в правилата за управление на фонда. Тези договори обаче, остават неподписани и до днес, съответно никой от независимите експерти не получава дължимото му заплащане близо 6 месеца, след като си е свършил работата.Имайки предвид, че парите са на разположение, документацията е разработена по правилата и съгласувана на всички нива в Агенцията, според учените няма никаква причина договорите да не бъдат разписани. Всички са си свършили работата, фирмите са подали проекти, експертите от Агенцията са ги проверили и разпределили на независимите оценители, последните са проверили и оценили отделните проектни предложения.Фирмите започват да губят търпение, виждайки че оплакванията им не дават резултат и търсят други възможности за финансиране, разбрали, че за пореден път не могат да разчитат на държавата. Научните работници продължават да се надяват най-накрая да си получат парите и се заричат никога повече да не работят за Иновационния фонд (нещо, което поставя под сериозен въпрос евентуални бъдещи сесии на фонда, които са предвидени в Държавния бюджет).В тази ситуация, и учените, и собствениците на фирмите-кандидати апелират за отговорно отношение на държавата към иновационните идеи на българските фирми и се надяват процедурата да бъде финализирана, участниците - класирани, а външните оценители ще получат своето възнаграждение.Ето и пълният текст на отвореното писмо на Никола Стоянов:Уважаеми дами и господа,Обръщам се към Вас с открито писмо, тъй като името ми беше замесено в редица медийни публикации, свързани с проблемите в Националния иновационен фонд (НИФ). Официалното прессъобщение на Изпълнителна агенция за насърчаване на малките и средни предприятия ‎‎(ИАНМСП), което е източник на информация за тези публикации, съдържа редица неистини и като бивш заместник изпълнителен директор до 24 август 2017 г. смятам за мой дълг да изясня фактите, каквито са, за да не се спекулира повече с името ми и с интересите на участниците в проектите, финансирани от Фонда.В същото време искам да изразя безпокойство от случващото се в ‎ ИАНМСП и да заявя, че разбирам напълно проблемите, с които се сблъскват фирмите, кандидатствали със свои иновационни проекти за държавно финансиране през осмата сесия на Националния иновационен фонд, както и независимите експерти, ангажирани с оценката им.На първо място, държа да изясня, че твърденията, че съм освободен поради сигнали за нередности в НИФ са абсолютна лъжа. До датата на освобождаването ми със заповед на министъра на икономиката няма нито един официално постъпил сигнал за нередности – не само срещу мен, а и срещу когото и да било от екипа на Агенцията.Същевременно, искам да подчертая, че изпълнителният директор на ИАНМСП оттегли всички възложени ми пълномощия още през февруари, когато техническата проверка на проектите тепърва стартира. Фактически, тъй като не съм имал каквито и да е права, няма как да нося отговорност за действията или бездействията на изпълнителния директор.Доказателство за липсата на сигнали за нередности е официалният протокол от последното заседание на Управителния съвет на НИФ от края на април, под председателството на зам. министър Любомир Ганчев, където изпълнителният директор на Фонда г-жа Мариета Захариева твърди, че е получила сигнали, но след като председателят и останалите членове на УС я подканиха да ги покаже, стана ясно, че такива няма.Този протокол е официален документ и се пази в деловодството на Министерството на икономиката и ИАНМСП.Самото твърдение за сигнали за нередности противоречи на логиката, тъй като и до сега няма класиране на фирмите, не са обявявани никакви оценки на проектите и съответно няма как някой да се оплаква от несъществуващи резултати.Припомням, че 8-мата сесия на НИФ стартира през есента на 2016 г. и доведе до рекорден брой кандидати – 192.След края на срока за подаване на проектни предложения (31 октомври 2016 г.), стартира административната проверка на проектите за тяхната допустимост. Междувременно, чрез конкурс бяха избрани около 60 външни независими оценители и техният списък беше утвърден от министъра на икономиката. В края на 2016 г. те започнаха техническата оценка на проектните предложения и в края на април 2017г. си свършиха работата - напълно в съответствие с всички нормативни актове и изисквания. Въпреки че гражданските договори на външните оценители са оформени и съгласувани на всички нива в агенцията и подписани от самите тях още в началото на февруари, те не бяха подписани от изпълнителния директор и до ден днешен не са. Съответно, не са разплатени и одобрените им по правилата на процедурата хонорари за вече извършената до края на април работа.Научните работници все още се надяват да си получат парите, но това може да доведе освен до съдебни искове срещу агенцията, до отказ на експертите да участват в оценяването на следващите сесии на НИФ. Това ще постави под въпрос бъдещето на Иновационния фонд като цяло.Още по-притеснително е недоволството на формите-кандидати, но не от нередности в проверките, а от огромното забавяне на класирането на проектните предложения. До напускането ми в края на август писмата и обажданията от недоволни кандидати до Агенцията бяха ежедневие. Постъпиха и официални сигнали, входирани през приемната на Министерски съвет и екипът на Агенция положи всички усилия да успокои недоволните и да ги убеди, че 8-ма сесия ще бъде в най-скоро време приключена.Това трябваше да бъде и сигнал, че скоро ще бъде стартирана следващата, 9-та сесия, за която е предвиден финансов ресурс от още 5 милиона лева в бюджета за 2017 г. При сегашното забавяне, рискът от загуба на тези средства е огромен, което значи, че иновативни български фирми няма да развият идеите си, а бизнеса ще загуби тези средства.Уважаеми дами и господа,Независимо от клеветите по мой адрес, за които ще потърся отговорност от виновните по съдебен ред, не бих се обърнал към Вас, ако не бях искрено притеснен от блокирането на процедурата по оценка на иновативните проекти.Вие сте хората, които носите високата отговорност България да се развива като модерна и достойна европейска държава. Бизнесът и научните работници по никакъв начин не са виновни за неуредиците в Агенцията. Опитите вината за блокираната процедура да бъде прехвърлена върху учените и напусналите Агенцията служители са несъстоятелни, което може да бъде доказано с наличните официални документи.Надявам се на бързата Ви реакция.С уважение:Никола СтояновЗам. изп. директор на ИАНМСПот август 2015 г. до август 2017 г.", "date": "2017.09.20", "title": "Защо се бави вече година класирането на проектите за финансиране от Националния иновационен фонд?"}
{"url": "https://offnews.bg/kultura/otkrivat-pametna-plocha-na-stojo-krushkin-osnovateliat-na-parvia-bg-665518.html", "text": "Потомци на Стойо Крушкшн - човекът, основал първия български оркестър отвъд Океана, издигат паметна плоча в негова чест. Официалното откриване на паметната плоча ще се състои на 21 септември от 10.00 часа на ул \"Цар Иван Асен Втори\" 59. Именно на този ден през 1957 г. умира именитият военен музикант.Стойо Крушкин оставя името си в аналите на родната военна духова музика, а също и в историята на американския град Стилтън и щатите Пенсилвания и Калифорния като основател на оркестър „Bulgarian Balkan Band“. Крушкин заминава за Щатите след като оцелява в Балканската война. След Освобождението за означаване на понятията „оркестър” и „диригент” са използвани най-различни термини, но под влияние на руската терминология най-напред се въвежда терминът „музикантски хор”.В заповед № 256/17 от 1910 г. на министъра на войната е отбелязано, че „назначението й помага за нравственото и военно възпитание и обучение на войника в мирно време, за поддържане бодростта му при изпълнение на трудните походи, а във време на боя - за въодушевлението и насърчението му в критичните моменти.Попълването на военните музики с музиканти става чрез приемане на доброволци (завършили най-малко ІV отделение в общообразователните училища) и новобранци (със задължителна 3-годишна служба). Ако тези младежи имат добър успех, „могат да бъдат приемани на свръхсрочна служба в музиката и да получат подофицерско звание ако се отличават с добро поведение, усърдие и точност в службата, служат за пример на другарите си по изпълнението на тази служба, владеят много добре своя инструмент и изпълняват Дисциплинарния устав и вътрешната служба”.Пример за такова поведение е Стойо Иванов Крушкин, име, което ще остане в летописа на музикалната ни култура.Роден е в с. Бистрица, Софийско през 1882 г. На 23 април 1898 г. е приет на служба като музикантски ученик в Лейбгвардейския на Негово Царско Височество ескадрон. Като ученик-музикант той изучава маршове, концертни пиеси за оркестър, овертюри и валсове за духов състав и салонен оркестър.От 1 януари 1900 г. той е назначен за музикант ІІІ разряд с 60 лв. годишна заплата.За „добро поведение, знание на службата и старание към музикантското изкуство” е произведен в звание „ефрейтор” на 8 април 1900 г., „мл. унтер-офицер” на 14 февруари 1901 г. и повишен в разряд на 1 май 1901 г.Изслужил срока на действителната военна служба, Крушкин е уволнен в запаса на армията през 1902 г., на която дата е зачислен в ескадрона като волнонаемен хорен музикант.В периода 1902-1904 г. той проявява „усърдие и успех в музикантското изкуство, акуратност по службата и добро поведение”, за което получава повишение в заплатата, а от януари 1906 г. е произведен в звание „старши унтер-офицер”.Свързал живота си с музиката, той непрекъснато се усъвършенства, за което е повишен в чин „вахмистър”.От 1912 г. Стойо Иванов заминава в 30-дневен домашен отпуск, прекратен в края на същия месец за участие в крепостните маневри на войската. Съгласно Предписание № 174 на кавалерийската инспекция при Военното министерство „на 3 септември един сборен ескадрон от полка, заедно с музикантския хор, заминава да придружи Негово Величество Царя на предстоящите крепостни маневри около гр. Шумен”.Във връзка с обявената обща мобилизация на въоръжените сили в България на 17 септември 1912 г. и предстоящата война с Турция, Лейбгвардейския на Негово Величество полк формира допълнителен ескадрон и започва мобилизиране по предварителен план.От 1 октомври 1912 г. „свръхсрочнослужещия вахмистър Стойо Иванов заминава с Общата главна квартира на Действащата армия и музикантския хор, за да вземе участие във войната”.За отлична служба по време на военните действия Княз Борис Търновски го награждава със сребърен медал „За заслуга”. По-късно е награден със знака за 10-годишна непрекъсната и полезна служба.В продължение на години, творческата му енергия, разностранния му талант, безкрайното себеотдаване и любов към музиката правят името на Иванов известно не само в офицерските среди, но и извън България.По спомени на негови наследници, в годините след войната съдбата го отвежда в Америка, където създава оркестър „Bulgariаn Balkan bаnd”, заедно със съдружника си и приятел Христо Серафимов. Репертоарът му е разнообразен, съобразен с аудиторията, но не губи и народностната си основа.По-късно Иванов се връща в България.След Първата световна война настъпват съществени промени в организационната структура и числения състав на оркестрите. Съгласно Ньойския мирен договор от 1919 г. общият брой на военнослужещите не трябва да надминава 20 000 души. При това положение към 1921 г. освен оркестрите при Лейбгвардейския конен полк, флота и Военното училище остават да функционират още 8 оркестъра. Една година по-късно разформираните оркестри са отново възстановени.През 1922 г. Стойо Крушкин е приет на свръхсрочна служба в музикантската команда – музикант ІІ разряд.Една година по-късно се уволнява от служба по собствено желание, но до края на живота си остава отдаден на музиката, а неуморният му труд като музикант е достоен за подражание.", "date": "2017.09.20", "title": "Откриват паметна плоча на Стойо Крушкин - основателят на първия бг оркестър в САЩ"}
{"url": "https://offnews.bg/tenis/serina-uiliams-v-pismo-do-majka-si-govoreha-che-sam-mazh-665528.html", "text": "Бившата номер 1 в света Серина Уилямс публикува трогателно писмо до майка си в социалната мрежа Reddit, която е основана от половинката й в живота Алексис Оханян.В него тя споделя първите си впечатления от майчинството и се връща към нападките от миналото, когато е била атакувана с всевъзможни обвинения, включително, че е мъж и няма място в женския тенис.\"Скъпа мамо, ти си една от най-силните жени, които познавам. Гледам мъничката си дъщеря и виждам в нея моите ръце и крака. Такава сила, мускулатура и тяло. Но не знам как ще реагирам, ако тя трябва да премине през изпитания, на които аз бях подложена в последните 15 години.Наричали са ме мъж, говореха че взимам допинг, настояваха да играя с мъжете, че нямам място при жените, защото съм по-силна от тях. Аз съм работила упорито над себе си и затова имам това тяло.Мамо, знам колко си била сдържана през годините към всички, които са глупави и не разбират силата на черната жена. Гордея се колко различни можем да бъде жените - силни, слаби, високи, ниски.Всички сме жени и трябва да ке гордеем с телата си. Ще се опитам да следвам примера ти и да възпитам добре Алексис Олимпия добре.Надявам се, че ще стана силна и смирена като теб, а ти ще продължиш да ми помагаш. Обичам те, скъпа мамо. Твоя Серина, най-малката от петте ти деца\", написа американката.", "date": "2017.09.20", "title": "Серина Уилямс в писмо до майка си: Говореха, че съм мъж"}
{"url": "https://offnews.bg/obshtestvo/ot-25-septemvri-zapochva-remontat-na-drugata-traba-na-vitinia-665527.html", "text": "На 25 септември започва ремонтът на втората тръба на тунела \"Витиня\". Днес бе пусната движение единият тунел, който се ремонтираше почти година.По време на почивните дни този уикенд движението ще бъде двупосочно и през двете тръби, уточняват от АПИ.След ремонта във \"Витиня\" вече има модерна противопожарна система - след задействане на алармата се включва вентилацията, която извежда опасните газове.Освен тунела, отворен за движение вече е и мостът след него. Именно това съоръжение забави отварянето на отсечката.", "date": "2017.09.20", "title": "От 25 септември започва ремонтът на другата тръба на \"Витиня\""}
{"url": "https://offnews.bg/sviat/ispania-arestuva-13-lideri-na-referenduma-za-ottcepvane-na-katalunia-665529.html", "text": "Испания арестува 13 високопоставени представители на изпълнителната власт в Каталуния десет дни преди референдума за независимост. За арестите съобщи испанската Гражданска гвардия, като допълни, че са извършени 22 обиска. Испанските власти не обявиха мотиви за арестите, но говорител на каталунското правителство посочи, че те имат връзка с интернет сайтове за предстоящия референдум за независимост на Каталуния. В ареста е и дясната ръка на каталунския вицепремиер Ориол Жункерас - Жозеп Мария Жове, който е генерален секретар на правителството и на регионалния департамент по икономика, съобщи Франс прес, цитирана от БТА.Новината за арестите предизвика протест на няколко хиляди привърженици на идеята за независимост на Каталуния, които се събраха пред сградата на регионалния департамент по икономика в Барселона.Референдумът е насрочен на 1 октомври и е считан за незаконен от Мадрид. Според социологическо проучване от юли тази година 41% от каталунците биха гласували за независимост, а 49% са против идеята. ", "date": "2017.09.20", "title": "Испания арестува 13 лидери на референдума за отцепване на Каталуния"}
{"url": "https://offnews.bg/futbol/tcska-sofia-podnovi-trenirovki-den-sled-boia-nad-nesebar-665531.html", "text": "Броени часове след победата над Несебър с 4:1 в 1/16-финалите на турнира за Купата на България, лидерът в Първа лига ЦСКА-София започна подготовка за предстоящия мач с Дунав, информира официалният сайт на клуба.Двубоят от X кръг на Първа професионална лига е в петък (22 септември) от 20:00 часа.Титулярите от мача с Несебър проведоха възстановително занимание на базата в Панчарево, а останалите играчи на треньора Стамен Белчев тренираха интензивно.Сред вторите бяха и Станислав Манолев и Александър Дюлгеров, които пропуснаха двубоя за Купата заради леки травми.Утре ще им бъде направен фитнес тест и старши треньорът Стамен Белчев ще прецени дали те да попаднат в групата за мача с Дунав. Всички останали футболисти са здрави, а също така в състава няма наказани играчи.Настроението в тима е отлично и всички в отбора са амбицирани да продължат победната серия. Припомняме, че \"червените\" записаха седем поредни успеха.Футболистите са в добро физическо състояние, въпреки тежката програма напоследък и предстоящия сблъсък в петък, който ще бъде трети за ЦСКА-София в рамките на 7 дни.", "date": "2017.09.20", "title": "ЦСКА-София поднови тренировки ден след боя над Несебър"}
{"url": "https://offnews.bg/futbol/kuche-svi-topkata-na-mach-v-arzhentina-posle-nahapa-mikrofon-video-665540.html", "text": "Куче сътвори уникални изпълнения на мача в елита на Аржентина. Симпатичното животно се намеси при изпълнение на корнер в срещата между Сан Лоренсо и Арсенал Саранди.Кадрите се появиха в Туитър акаунта Ataque Futbolero. Животното нахлу на терена неизвестно откъде. То започна да си играе с топката, категорично отказвайки да я даде на футболиста за изпълнение на ъглов удар. Един от играчите взе кълбото и се опита да успокои псето, галейки го.В същото време служебно лице извади втора топка и се опита да прилъже с нея умното куче. В крайна сметка то отстъпи, а мачът продължи.Любопитното животно обаче продължи шоуто при опит на журналист да му \"направи интервю\". Кучето захапа микрофона.Сан Лоренсо победи с 1:0 Арсенал. Гостите са закотвиха на последното място в Аржентина. Домакините вървят девети, явно вдъхновени от 12 си играчи Или може би 13-ият.", "date": "2017.09.20", "title": "Куче сви топката на мач в Аржентина, после нахапа микрофон (видео)"}
{"url": "https://offnews.bg/politika/pargov-s-bg-evreite-imame-obshta-kauza-borbata-s-fashizma-i-antis-665532.html", "text": "С българските евреи имаме обща кауза - да се преборим за историческа правдивост. За справедлива оценка на периода от българската история, за който в последните 28 години умишлено се налага тезата, че в България не е имало фашизъм. И съответно не можем да говорим за антифашистка борба.Това каза лидерът на БСП - София Калоян Паргов по време на работна среща между ръководствата на ОЕБ \"Шалом\" и на столичните социалисти. В разговора взеха участие заместник-председателите на ГС на БСП - София проф. Ваня Добрева и Христо Проданов, който е и заместник-председател на Групата за приятелство България – Израел в Народното събрание, заместник-председателят на СОС Милка Христова и председателят на Младежкото обединение на БСП - София Ленко Петканин. От страна на ОЕБ \"Шалом\" присъстваха председателят д-р Александър Оскар, изпълнителният директор Юлия Дандолова, председателят на Фондацията на оцелелите от Холокоста \"Цедака\" Максим Бенвенисти, главният секретар Йосиф Меламед, председателите на Етичната комисия и Контролния съвет към Консисторията проф. Владимир Пилософ и доц. д-р Емил Аструков, членове на Управителния съвет на РОЕ \"Шалом\" - София и други.\"Подобна среща е много важна точно в този момент. БСП - София винаги показва ярка нетърпимост към всяка проява на неофашизъм, фашизъм, антисемитизъм и шовинизъм, заяви Калоян Паргов. - В последната година имаше не малко подобни прояви, които са крайно неприемливи за XXI век. За съжаление, заплахата идва не само от маргинални организации и партии. Проблемът е, че подобни прояви станаха част от \"оръжейния\" арсенал и на управляващи партии\". Калоян Паргов добави, че столичните социалисти и Организацията на евреите в България \"Шалом\" са съмишленици в борбата срещу опитите да бъде дадена невярна и изкривена оценка на историята, с което да бъдат заблудени новите поколения.Лидерът на столичните социалисти отбеляза също, че БСП - София се противопоставя открито на всички прояви на антисемитизъм и реч на омразата, а групата на БСП в Столичния общински съвет беше първата, която поиска категорично забрана за провеждането на Луковмарш.Членовете на Изпълнителното бюро на БСП - София декларираха, че ще се включат във всички събития, посветени на 75-ата годишнина от спасяването на българските евреи и депортацията на евреите от Тракия и Македония, включително и готовността да инициират кръгла маса по темата в рамките на Председателството на Съвета на Европа догодина.Бяха обсъдени и конкретни инициативи по отбелязването на предстоящата годишнина, включително популяризиране на кампанията \"Незабравените - 75 лица на спасението\", работа с училищните настоятелства по провеждането на открити уроци и др. В заключение д-р Александър Оскар сподели, че всеки един евреин да има ангажимент към българското общество, но заедно можем да постигнем много повече. \"Шалом\" е безпартийна, но не и неполитическа организация и ние вярваме, че ако надмогнем различията си и се обединим около ценностите, които споделяме, ще бъдем много по-полезни за развитието на България и гражданското общество\". По повод настъпването на еврейската Нова година ръководството на БСП - София поздрави българската еврейска общност със \"Шана това\" и пожела една мирна и благополучна година.", "date": "2017.09.20", "title": "Паргов: С бг евреите имаме обща кауза – борбата с фашизма и антисемитизма"}
{"url": "https://offnews.bg/kultura/ruskiat-balet-na-led-sankt-peterburg-otnovo-pristiga-v-balgaria-665530.html", "text": "С изключителна посещаемост преминават честванията по случай 50-годишнината от основаването на Държавния балет на лед „Санкт Петербург“, който предстои да видим отново у нас на 9 декември в НДК с класиката на Чайковски „Лешникотрошачката“. Създадена през 1967 година от авторитетния руски хореограф Константин Боярски, тази година трупата изнася рекордна серия от юбилейни представления в Китай, Франция, Чехия, Италия, Хърватска, Сърбия, България, Близкия Изток и Южна Америка.С безупречен професионализъм и виртуозна лекота трупата на руските фигуристи-шампиони ще представи пред света шедьоврите „Лебедово езеро“, „Спящата красавица“, „Ромео и Жулиета“ и „Лешникотрошачката“.Всички тях българската публика вече имаше честта да види през последните няколко години и към всички тях интересът бе огромен.И тази година не прави изключение – почти половината от местата за „Лешникотрошачката“ на 8 декември вече са заети. Организаторите препоръчват ценителите да закупят своите места в зала 1 на НДК онлайн, като по този начин най-бързо и лесно могат да си подсигурят най-добра видимост към сцената.На 9 декември изяществото на фигурното пързаляне ще се разгърне в цялата си прелест върху специално заледената за целта сцена на зала 1 на НДК. Магията ще оживее в изпълнение на „Руските господари на спорта“ – най-добрите фигуристи на Русия, постигнали върхови постижения в най-престижните световни състезания по фигурно пързаляне.Билетите за „Лешникотрошачката“ са на цени между 40 и 60 лв и ВИП места за 80 лв. Билети могат да бъдат закупени и от Билетен център НДК и всички оторизирани каси на .", "date": "2017.09.20", "title": "Руският балет на лед \"Санкт Петербург\" отново пристига в България"}
{"url": "https://offnews.bg/obshtestvo/ribari-izlizat-na-protest-zaradi-presushavaneto-na-vacha-665551.html", "text": "Утре в центъра на Кричим група риболовни сдружения организират протест срещу решението на кмета на града Атанас Калчев реката да се пресушава между 8.30 и 17.30 часа всеки ден.Рибарите наричат действията на управата на града \"умишлено убийство на река Въча\".\"Убийството се извършва по нареждане на кмета на гр. Кричим под фалшивия предлог, че ще се чисти коритото на реката, в което изобщо нямаше нищо за чистене. Дори и да имаше нещо за чистене, то можеше да се извърши без реката да бъде пресушавана - през 2004 г. почистиха коритото на река Марица в Пловдив без Марица да бъде пресушена\", пишат рибарите в писмо до медиите.\"Убийството на река Въча се изразява в пълното пресушаване на коритото в гр. Кричим и надолу по течението. То е извършено от кмета на града в съучастие с НЕК ЕАД, с изричното съгласие на МОСВ. Едновременно с това е унищожена и защитена зона по Натура 2000 - \"Река Въча - Тракия\" по директивата за местообитанията на ЕС, която се обитаваше от защитени и приоритетни видове за опазване в реката\", обясняват протестиращите.Според тях в следствие на пресушаването са загинали тонове риба, която остава по сухите камъни. Това предизвиква \"пиршества в махалите по поречието\". Те твърдят, че реката е суха от 8.00 часа всяка сутрин, до 18.00 часа вечер.Риболовните сдружения заявиха, че с изпускането на водата от коритото на Въча се постига \"двойна полза\" - за кмета на града, \"който ще изхарчи пари за фиктивно чистене на коритото и НЕК, която ще си оправя съораженията\".\"Съучастието на НЕК ЕАД се изразява в спирането на водата, която се изпуска от каскадата Доспат - Въча, за може да се извърши ремонт и на съоръженията на НЕК\", продължават недоволните. За недоволството си рибарите се позовават на закона, който гласи, че реките текат с приоритет пред всички останали действия, които трябва да се извършат в коритото им:\"Законът за водите казва, че осигуряването на водните количества за оводняване на коритата на реките се осигурява приоритетно. Независимо какво се върши в коритото или по бреговете на реката, тя трябва да тече. Ето защо се организира протестът, като ще се търси отговорност от всички замесени лица - кмета на гр. Кричим, ръководството на НЕК ЕАД и ръковдството на БДИБР и на МОСВ\", категорични са протестиращите. Преди дни от Асоциация на парковете заявиха, че изпускането на водата от реката ще има последствия за биоразнообразието. Експертите тогава изразиха притеснения, че три вида риба в защитена зона \"Река Въча - Тракия\" ще бъдат сериозно засегнати.Това не е първо пресушаване на реката за тази година. В средата на юли водата от коритото и бе изпусната заради ремонта на \"Цанков камък\". Тогава също измряха тонове риба и бе организиран протест пред министерството на Нено Димов. ", "date": "2017.09.20", "title": "Рибари излизат на протест заради пресушаването на Въча"}
{"url": "https://offnews.bg/politika/iztekal-zapis-s-tcvetan-vasilev-hvarlia-tezhki-obvinenia-sreshtu-boris-665534.html", "text": "Запис на телефонен разговор между банкера Цветан Василев и жена, за която се твърди, че е представител на турска корпорация, хвърля тежки обвинения за корупция към премиера Бойко Борисов и главния прокурор Сотир Цацаров.Записът беше . Сайтът твърди, че е получил записа от човек, подписал се като \"Георги Възмездев\", заедно с бележка, в която се твърди, че е направен от турските тайни служби. Дали това е така или е изпратен от разговарящите в него, едва ли има начин да се потвърди.Записът е придружен от сканирани копия на писма, разменени между турската компания Yozturk и Фонда за гарантиране на влоговете.Какво предлагат турците?От приложените в \"Афера\" писма остава впечатлението, че на 13 май 2015 г. Юсуф Йозтюрк, който е председател на борда на директорите на компанията „Йозтюрк Холдинг“, е поискал да придобие банка \"Виктория\". За да стане това обаче е необходима една междинна стъпка и турците предлагат да я направят.\"Виктория\" е собственост на КТБ, а КТБ е във фалит. Неин най-голям кредитор се явява Фондът за гарантиране на вземанията, който е налял 1,5 милиарда евро в КТБ и никой не може да придобие банка \"Виктория\", без да удовлетвори Фонда за гарантиране на вземанията.Затова турците предлагат да изкупят правото да събират кредитите към КТБ, които иначе Фондът за гарантиране на вземанията трябва да събира. В писмата не се споменава за цена, която турците са имали намерение да платят, но те са уверили българските власти, че имат банкова гаранция от името на 50 водещи световни банки, което гарантирало сериозните им намерения.Ако това се случи, турците имат възможност да направят 2 неща - като своеобразна колекторска фирма да съберат повече вземания, отколкото сумата, която плащат на Фонда и да си разчистят пътя към придобиването на банка \"Виктория\".Фондът отговаря на предложението на 12 юни 2015 г. с писмо, в което се казва, че тъй като КТБ е обявена в несъстоятелност, лицензът й не може да възстановен, нито пък може да възобнови банковата си дейност. В същото време пък банка \"Виктория\" е действаща и придобиването й може да бъде извършено чрез закупуване на акции от нейния капитал, които са собственост на КТБ.Това е предисторията на записа, който изглежда се е състоял непосредствено след размяната на писмата. Тежките обвинения, които следват нататък са отправени изключително от женския глас, са който се твърди, че е на представител на турската фирма. Цветан Василев говори обрано и очевидно се пази от силни твърдения.50 милиона рушветВ записа въпросният женски глас твърди, че висши държавници са поискали за сделката комисиона от 50 милиона долара. Жената, която разговаря с Цветан Василев, заявява, че на среща с турците освен \"заместник президентът и премиерът\" ще присъства и главният прокурор Сотир Цацаров. \"Излиза с българската част са съобщили на Анкара, че няма Омански фонд, че това 30% са направили проучване, са били твои (). Намерил си някакъв човек и си го представил за Омански фонд. Зад фонда седиш ти с 30-те процента\", преразказва жената, на което Василев отговаря: \"Ще се въздържа от коментар за това какво са заявили\".От разказа на жената става ясно, че от българска страна ще присъстват в \"събота\" на среща \"с фактите\". \"Ще видим какво ще донесат и какво ще сложат на масата. Те искали среща. Юсуф вика: Днес от сутринта два пъти ми звъняха, вчера ми звъняха, вика. Аз стоя зад думата си, вика. И знаеш ли какво викал Бойко? Вика: тоя или има много пари и иска да инвестира, или е луд да застане зад такъв човек\", разказва още жената.По думите й нещата, които разказва, е научила пряко от Юсуф Йозтюрк, с когото пътувала в една кола. Той й казал, че \"всичко са правили за пари\". \"Представи си какво нещо е. Изнудвали са човека за пари\", разказва тя. В отговор Василев заявява, че не се учудва от \"организацията\", но нямал намерение да дава пари. \"Пари в момента няма да им дам. Ако искат да правят дийл (сделка от английски, бел. ред.), от който да се решават нещата позитивно и за държавата, и за тях, можем да разговаряме. Иначе аз нямам намерение на никой да давам тия пари. Нито на единия, нито на втория, нито на третия. Нито са ми направили нещо. Ощетили са ме, ограбили са ме всичките\", продължава Василев.В отговор жената заявява:\"Виж колко са нагли, Цветане, колко са нагли да предложат сума, разбираш ли? На каква основа? Това коментирахме тази вечер. Заради какво, какво си направил? Всеки човек по принцип е виновен, нали, за тях? Това коментирахме, това казват, нали, защото все пак изхождаме от мисълта, че трябва да имат и подкрепа от Анкара, за да направян нещо такова\", казва още тя.Василев обяснява, че фактът, че \"те му предлагат да купи същите активи на половин цена\", говорело, че \"тях не ги интересува интересът на държавата, че тях ги интересува само личният им интерес и моето унищожаване\".\"Какво излиза? Че те, при това положение, нали, Yozturk си дава офертата, че иска, не могат нищо да направят и в този вариант си викат: Поне да изкараме 50 млн. от комисион, нали? Така ли е? Така излиза\", казва жената, при което Василев отговаря, че \"те са изкарали повече пари, тези момчета\". \"А пък това, че някой твърдял, че няма Оман, да очакват осъдителна присъда, защото оманците ще ги осъдят. И то ще ги осъдят за много повече пари\", обяснява той.В хода на разговора той задава и въпроса кой ще присъства на разговорите с турската компания, при което отговорът на жената е: \"Държавата България. Ще дойде заместник -президентът, министър-председателят - кой от двамата, и Цацаров ще идва и още един човек. Искат пълна охрана на хотела, може и Бойко да дойде, нищо се не знае. Той навсякъде си пъха носа, нали знаеш... Ако тия пари не ги е казал той, заплю ме... сто на сто... да ти кажа. Сто на сто\".Цацаров в ТурцияМалко след размяната на писмата главният прокурор Сотир Цацаров наистина отиде в Турция и се срещна с турския премиер Реджеп Таийп Ердоган. Визитата му бе на 18 септември 2015 г. Снимката бе изпратена до медиите от ВКП. В официалното съобшение се казваше, че обсъжданите теми са ситуацията в двете страни и мерките за справяне с бежанския поток.Визитата породи много остри коментари по темата дали с нея България не легитимира режима на Ердоган и въпроси какво е истинската й причина.Заводът за стъклоИзвън темата за Турция, женският глас в записа повдига и темата защо властта толкова иска да върне Цветан Василев в България. Според жената целта е да го принудят с всички средства да прехвърли завода за стъкло (явно този в Парачин), а ако не го направи да го убият.", "date": "2017.09.20", "title": "Изтекъл запис с Цветан Василев хвърля тежки обвинения срещу Борисов и Цацаров"}
{"url": "https://offnews.bg/obshtestvo/protest-pred-posolstvoto-na-sasht-zove-balgaria-obicha-rusia-665512.html", "text": "Пред посолството на САЩ в София довечера ще се  под наслов \"България обича Русия! Русия не ни е враг!\". Началният час на събитието е обявен за 18.00 часа тази вечер на ул. \"Козяк\".Организаторите посочват, че протестът е в отговор на състоянието на доклада за състоянието на националната сигурност, в който е посочено, че Русия е една от основните заплахи за сигурността.Организаторите определят доклада като \"американски\". \"Ние, българският народ излизаме, за да изчистим името си и да осъдим лъжите на Запада, който се опитва да ни използва в свои цели. Категорично осъждаме текста на Доклада по състоянието на националната сигурност на страната ни за 2016 година, и се разграничаваме от него\", се посочва в призива.Според организаторите истинската заплаха за националната сигурност е \"агресивната американска политика, доминирана от нечисти корпоративни интереси\".\"Истинска война, предимно на икономическия и информационен фронт, се води не само срещу Русия, но и срещу нашата страна. Резултатите от тази война се виждат много добре, поне извън София – страната ни е съсипана, селското стопанство смазано, промишлеността унищожена. Основен съюзник на агресора в тази война срещу нас са проституиращите платени организации, които имитират и унищожават гражданското общество\", се посочва в текста на призива.", "date": "2017.09.20", "title": "Протест пред посолството на САЩ зове: България обича Русия"}
{"url": "https://offnews.bg/offtopic/siderov-se-zheni-za-denitca-v-nedelia-posreshtat-gosti-v-kashtata-s-c-665543.html", "text": "Лидерът на Атака Волен Сидеров ще се венчае за Деница Гаджева в неделя. Двамата ще посрещат гости в култовата \"Къщата с часовника\" в София. Секретарката на парламентарната група на Атака вчера е прозвънила всички лидери на партии в НС, за да получи потвърждение за присъствието им изискания ресторант на \"Московска\" 15. В залата имало място за 150 души и Гаджева се притеснявала за броя на гостите. Премиерът Бойко Борисов, министри, депутати и журналисти са поканени на купона. Преди седмица Сидеров раздаде в парламента лимитирана серия от партийния вестник с уводна статия, информираща в шеговит стил за предстоящата сватба. В текста, заместващ поканите за церемонията, се обясняваше и, че в този ден забраната на вицепремиера Валери Симеонов за шум отпада. Сидеров и Гаджева имат син, роден през 2015 година. Волен-младши ще е шафер на сватбата на майка си и баща си. За да сключат брак, те трябваше да изчакат да приключи делото му за развод с Капка Георгиева. Венчавката им пред бога бе извършена от отец Боян Саръев. ", "date": "2017.09.20", "title": "Сидеров се жени за Деница в неделя, посрещат гости в Къщата с часовника"}
{"url": "https://offnews.bg/ikonomika/chez-otkri-moderen-tehnicheski-ucheben-tcentar-665548.html", "text": "ЧЕЗ Разпределение България приключи изграждането на нов модерен технически учебен център, в който бъдещи и настоящи електротехници ще придобиват и усъвършенстват практически умения. Центърът беше открит на 20 септември от регионалния мениджър на ЧЕЗ за България Карел Крал и ръководството на ЧЕЗ Разпределение, в присъствието на представители на Министерство на енергетиката, образователните институции и бизнеса.Учебният център включва технически полигон с умален модел на електроразпределителната мрежа и изградени осем обекта за практическо обучение. В него ученици, студенти и служители на компанията могат да се обучават и да проверят уменията си за работа в напълно реалистична среда. Освен полигона са изградени и специализирани учебни зали, в които ще се провежда теоретичната част на обученията, както и учебни курсове, семинари и др.„В този център всички новоназначени служители ще имат възможност да се обучават практически при пълна симулация на нашата мрежа – стълбове, електропроводи, електромерни табла и т.н., а всички настоящи служители ще могат да опресняват своите знания и да повишават квалификацията си. Мрежата трябва да се управлява от добре обучени специалисти и това не подлежи компромис“, допълни Петър Холаковски, изпълнителен директор на ЧЕЗ Разпределение България.Учебният център е изграден в София, на територията на 3400 кв. метра. Инвестицията в изграждането му е в размер на 400 хил. лв.", "date": "2017.09.20", "title": "ЧЕЗ откри модерен технически учебен център"}
{"url": "https://offnews.bg/kultura/kartinite-na-eduard-hopar-ozhiviavat-vav-film-665509.html", "text": "Картините на Едуард Хопър ще оживеят във филма „Шърли: Представа за реалност”, който ще се прожектира на поляната зад Софийски арсенал – Музей за съвременно изкуство (бул. Черни връх №2).Прожекцията е на 29 септември от 19.30 часа, а вратите на музея ще бъдат отворени до 22:00 часа за посетители, които могат да разгледат и изложбата на Боряна Росса – „Обогатен реализъм”.„Темата и на филма, и на изложбата е пряко свързана с допълнителните измерения на реалността около нас. Във филма „Шърли: Представа за реалност”, това са картините на Едуард Хопър, които оживяват и разказват история. Изложбата на Боряна Росса „Обогатен реализъм” пък носи различните формати на изразността чрез технологиите, характерни за съвременния свят”, сподели Надежда Джакова, куратор на изложбата и завеждащ филиала на Националната галерия.„Шърли: Представа за реалност”Тринадесет картини на Едуард Хопър представят поредица моменти от живота на несъществуващата актриса Шърли, преплитайки се във впечатляващ синтез на изобразителното изкуство и киното, личната и политическата история. Всеки откъс от професионалния и личния живот на Шърли от 30-те до 60-те години на миналия век си има точна дата. Времето винаги е 28 срещу 29 август в съответната година, а мястото се мени – от Париж, през Ню Йорк, до Кейп Код.Шърли е освободена жена, която подлага на съмнение общоприетите роли в една връзка и размишлява над същността на театъра и политиката. Размислите й са представени като вътрешни монолози зад кадър. Всеки епизод започва с откъси от радиопредавания, които свързват личната история на Шърли със значими събития от американската история (Голямата депресия, Втората световна война, ерата на Маккарти, ерата на Кенеди, Движението за граждански права).Боряна Росса – „Обогатен реализъм”„Обогатен реализъм” е автобиографичен разказ, пресъздаден чрез живопис, фотография, видео, рисунки и документация на авторски пърформанси. Изложбата коментира въпроси за половата идентичност, сексуалността, социални теми като отчуждението, маргиналността и емиграцията. „Възможността да видиш света през обектива на телефона си например и да взаимодействаш с дигитални места и същества (както в Покемон Го, може би най-популярното приложение на „обогатената реалност”) е също експресивна визуална метафора за всички наши взаимодействия с технологиите и на това как те влияят на живота ни”, споделя Боряна Росса.Боряна Росса е родена в София през 1972 г., живее и работи в София и Ню Йорк. Работи в областта на пърформанса, филмa, фотографията, дигиталните изкуства, прави собствени кураторски проекти. Заедно с Олег Мавроматти основава група \"Ултрафутуро\" през 2004 г., с която участва в множество международни изложби.Произведенията й са показвани в световно известни музеи и форуми като Музея за модерно изкуство (MUMOK) във Виена, Бруклинския музей в Ню Йорк, на 1-во и 2-ро Московско биенале, 1-во Балканско биенале - Солун и други. ", "date": "2017.09.20", "title": "Картините на Едуард Хопър оживяват във филм"}
{"url": "https://offnews.bg/sviat/aun-san-su-chi-narushi-malchanieto-ne-znaem-zashto-ima-izbiagali-rohi-665506.html", "text": "Лидерът на Мианмар Аун Сан Су Чи наруши мълчанието за първи път, след като атаки на мюсюлмански бунтовници бяха последвани от военен отговор срещу мюсюлманите рохинги, който ООН нарече \"етническо прочистване\". По данни на УНИЦЕФ около 400 хил. рохинги са избягали в Бангладеш.Мианмар не се страхува от \"международен контрол\" по отношение на кризата с мюсюлманите рохинги, обяви Аун Сан Су Чи.Тя осъди нарушенията на правата на човека и подчерта, че виновниците ще бъдат наказани, но обяви, че не знае защо има бежанци. \"Искаме да разберем защо има бежанци. Искаме да говорим с тези, които са избягали, и тези, които са останали в страната\", каза Су Чи и допълни, че по-голямата част от мюсюлманите рохинги са останали в страната.  Тя не коментира военната операция срещу рохингите, но каза, че от 5 септември насам няма въоръжени сблъсъци. В речта и нямаше и отговор на критиките на ООН. По думите ѝ обаче страната ще се справи с конфликта. Това е първото обръщение на Су Чи към нацията от началото на кризата преди няколко седмици.\"Осъждаме всички нарушения на правата на човека. Възнамеряваме да възстановим мира, стабилността и върховенството на закона в страната\", заяви в речта си Су Чи, цитирана от Sky News, като допълни, че съчувства на хората, пострадали от конфликта. Аун Сан Су Чи, която е носител на Нобеловата награда за мир, а името ѝ е символ на свобода и демокрация, понесе много критики заради мълчанието си по повод кризата с мюсюлманите рохинги. Хиляди подкрепиха и подписка с искането тя да върне Нобеловата награда за мир заради липсата на реакция на случващото се в страната. ", "date": "2017.09.20", "title": "Аун Сан Су Чи наруши мълчанието: Не знаем защо има избягали рохинги, повечето остават в Мианмар"}
{"url": "https://offnews.bg/drugi/mestiat-shumaher-pri-svetilo-na-meditcinata-v-sasht-665546.html", "text": "Корина, съпругата на легендата Михаел Шумахер, смята да мести бившия пилот в САЩ за продължение на рехабилитацията. Новината е на F1I.В момента 48-годишният немец се намира под медицински грижи в семейното имение в Швейцария.  Положителна промяна в състоянието на Шуми обаче не се наблюдава. Затова Корина се е обърнала за помощ към американския лекар Марк Уикс.Светилото е специалист по травми на мозъка и има клиника в Далас. Докторът е казал, че сътрудниците му притежават огромен опит с пациенти, получили черепно-мозъчни травми.Шумахер получи ужасяващи поражения на мозъка през декември 2013 година, когато падна на ски в Алпите. Той удари главата си в камък и изпадна в кома. Излезе от нея след почти половин година.Макар че всяка информация трябва да бъде подлагана на съмнение. Официални съобщения липсват от самото начало и OFFNews просто цитира само сериозни западни медии по темата, тъй като осъзнава нейната чувствителност. За последните 3 години семейството е дало 16 милиона долара за лечение. Седемкратният шампион във Формула 1 е прикован на легло. Той познава семейството, но не може да говори заради атрофия на мускулите.", "date": "2017.09.20", "title": "Местят Шумахер при светило на медицината в САЩ"}
{"url": "https://offnews.bg/istoria/planinskite-zheni-4-dami-koito-razbiha-mita-che-zhenite-sa-slabi-v-665539.html", "text": "Разговореният термин \"планински човек\" е започнал да се употребява през последните два века, за да назове човек, който е в състояние да живее и оцелява в дивата природа, независимо от тежките обстоятелства. Тези хора и до ден днешен се смятат за най-смелите и силните, за тях се снимат телевизионни предавания и т.н. Но често жените остават извън съдържанието на този термин и нерядко са пренебрегнати. А не трябва. Историите на жените, за които ще прочетете в следващия текст, създават един напълно нов термин - \"планинска жена\".Често поставена в сенките, планинската жена е също толкова здрава, колкото планинския мъж. Историята си спомня за няколко планински жени, въпреки че може да не сте чували за тях. Нека да погледнем и да видим какво крие тя на жените, обитавали най-дивите кътчета на планетата, припомнена от сайта outdoorrevival.com.Мери Фийлдс е първата афро-американска жена, която работи като пощенски превозвач. В началото на 19 век тя работи в пощенски отдел, който изпраща писма до изключително труднодостъпни райони в Монтана, САЩ, където живее.Тя печели работата си, като става най-бързият кандидат, впрегнал стадо коне. Тя никога не пропуска работния си ден. Дори когато снегът през зимата е непроходим, тя доставя писма и колети със снегоходки. Благодарение на работата си, тя става и първата афро жена, допускана до салоните в САЩ.Мария Дориън е единствената жена, която е изпратена от голяма компания за кожи в северозападната част на САЩ, близо до бреговете на Тихия океан. По пътя си през планините в Орегонската територия заедно с децата и екипа си, тя едновременно е скаут, майка и ловец. Също така оцелява в две атаки срещу екипа си, в които загиват съпруга и и другите мъже, с които пътува. Така тя остава сама с децата и коня си, за да обикаля планините. В най-лютите зимни дни живее в планината, като храни децата си с риба и замразени плодове в продължение на 50 дни.Израствайки във Феърбанкс, Аляска, в началото на миналия век, Марди Мъри наистина научава как се оцелява при най-екстремни обстоятелства. Като млада тя ходи с кучета и шейни на лов за северни елени. Докато лагерува в продължение на седмици в изключително студено време, Мъри изучава дивата природа. Знанията и са толкова задълбочени, че помага в изготвянето и приемането на закони за дивата природа, а това и печели и множество отличия в родната и страна.Ловец и рибар, Холи Даджет е първата жена, която работи в горска служба през 1913 г. Живеела е в станция \"Еди Гулч\" на върха на връх Кламат, който се намира в Национален парк Кламат в Северна Калифорния, в продължение на 15 години, поставяйки я в постоянно състояние на изолация. И въпреки, че това не е любимото и място, тя се справя с ежедневните трудности като многочасовите преходи и отрицателните температури.Макар и листът с \"планински жени\" да не е дълъг, той определено е впечатляващ, тъй като тези жени са правели неща, почти немислими за времето си. Те освен, че са се преборили със суровите условия на планината, са успели да разчупят и мисленето на хората спрямо жените.", "date": "2017.09.20", "title": "Планинските жени: 4 дами, които разбиха мита, че жените са слаби в дивата природа"}
{"url": "https://offnews.bg/volejbol/rezil-za-volejbola-ni-niama-pari-za-lekar-i-masazhist-na-natcionalkit-665536.html", "text": "Нечуван срам изживява националният ни отбор по волейбол за жени. И то броени дни дни след бронзовите медали за България на Световното първенство до 23 години.Жените отпътуваха без лекар и масажист за европейското първенство в Азербайджан. При евентуални проблеми ще разчитат на помощ от щабовете на конкурентките си.Лекарските чанти на летище \"София\" бяха поверени на селекционера Иван Сеферинов и част от състезателките, а със специализираната апаратура ще работи кондиционния треньор. Аматьорската ситуация силно подразни основните волейболистките.\"Винаги имам желание да играя в националния отбор, но някои обстоятелства в момента са такива, че биха ме принудили да не се върна повече. За световно и европейско винаги имам желание, но нека говорил след това\", заяви Елица Василева пред bTV.Селекционерът Иван Сеферинов постави и целите пред своите състезателки - влизане в полуфиналите. Как точно ще стане, като няма кой да направи един възстановителен масаж - не е ясно! Господ здраве да дава на нашите момичета!", "date": "2017.09.20", "title": "Резил за волейбола ни! Няма пари за лекар и масажист на националките"}
{"url": "https://offnews.bg/zvezdi/sofia-loren-navarshi-83-godini-665515.html", "text": "Италианската кино звезда София Лорен празнува 83-тия си рожден ден.София Вилани Шиколоне, както е истинското име на актрисата, поставя начало на своята кариера като подгласничка на „Мис Италия“ за 1949 година. Започва да се снима в реклами и се съгласява да участва в еротични филми, защото се нуждае от пари.Актрисата играе в продължение на 60 години и има над 80 роли зад гърба си.Носител е на награди от фестивалите в Кан, Венеция, Москва и Берлин, има 5 награди „Златен глобус“ и 2 награди \"Оскар\".София Лорен е част от класацията „50-те велики екранни легенди“, съставена от Американския филмов институт.", "date": "2017.09.20", "title": "София Лорен навърши 83 години"}
{"url": "https://offnews.bg/vodni/felps-otreche-zavrashtane-za-tokio-2020-665508.html", "text": "Легендата в плуването Майкъл Фелпс няма желание да се завръща в басейна като състезател, но иска да помогне на младите американски таланти да развият потенциала си и да достигнат върховете в спорта.32-годишният Фелпс, който в момента очаква появата на второто си дете, веднъж вече се завърна в басейна, след като беше обявил края на кариерата си, но не възнамерява да го прави втори път. Той се оттегли от спорта след Олимпиадата в Лондон 2012, но 20 месеца по-късно поднови кариерата си, а на Игрите в Рио де Жанейро през миналата година Фелпс прибави още 5 златни и 1 сребърен медал към богатата си колекция, която включва рекордните 23 олимпийски титли.Съпругата му Никол, бивша Мис Калифорния, в момента е бременна в четвърти месец, а двойката вече има 16-месечен син Буумър, като мислите на легендата са насочени в друга посока.\"Наистина този път нямам желание да се връщам. Честно казано подобни мисли ми минаваха през главата преди Световното първенство в Будапеща, но исках да видя как ще се чувствам, когато гледам този голям форум отстрани. Този път нищо в мен не трепна. Просто явно вече съм загубил интерес да се състезавам отново\", коментира Фелпс.Все пак той има непостоянен характер и може да размисли с наближаването на Токио 2020. Преди два дни той си пусна снимка от басейна след тренировка с Алисън Роджърс Шмит, която се готви именно за игрите в японската столица.Шмит е осемкратна олимпийска медалистка, като печели първото си отличие през 2008 година в Пекин.", "date": "2017.09.20", "title": "Фелпс отрече завръщане за Токио 2020"}
{"url": "https://offnews.bg/politika/deputatite-izbraha-chlenovete-na-novia-vss-665510.html", "text": "Депутатите избраха новия състав на Висшия съдебен съвет от парламентарната квота. Мандатът на настоящия ВСС изтича на 3 октомври. ГЕРБ получи четири места, БСП – три, а ДПС и \"Обединени патриоти\" по две места. За първи път парламентът избира членове на съвета с квалифицирано мнозинство. За първи път парламентът избира членове на съвета с квалифицирано мнозинство.Избраните кандидати за двете колегии са:Съдийска колегия на ВСС1. Боян Магдалинчев (предложение на ГЕРБ) – зам. председател на ВАС. Съдия от 1982 година, има 38 години юридически стаж, от които 35 години като съдия, председател на Асоциацията на българските административни съдии.2. Боян Новански (предложение на „Обединени патриоти“) – адвокат от София с 19-годишна практика.3. Вероника Имова (предложение на ГЕРБ) - съдия от 1982 г. с общ юридически стаж над 36 години в органите на съдебната власт, като последователно преминава през всички нива на съдебната система.4. Даниела Маринова-Марчева (предложение на „БСП за България“) - има над 21 години общ юридически стаж, а в последните 16 години е заемала последователно длъжността „съдия“ в Софийски районен съд, Софийски градски съд и Софийски апелативен съд.5. Драгомир Кояджиков (предложение на „БСП за България“) - започва своята кариера като следовател в Окръжна следствена служба в гр. Русе. През 2004 г. е назначен за съдия в Районен съд Русе. През 2006 г. постъпва в Софийския районен съд, а от 2011 г. е съдия в Апелативния специализиран съд.6. Стефан Гроздев (предложение на ДПС) - магистрат с над 28 години общ юридически стаж – понастоящем зам.-председател на Апелативен съд София и ръководител на търговската колегия.Прокурорска колегия на ВСС1.Гергана Мутафова (предложение на ГЕРБ) - През 1991 г. започва работа като съдебен кандидат в Окръжен съд – гр. Пловдив. На 16.02.2001 г. е назначена на работа като младши прокурор в Районна прокуратура – гр. Пловдив като от 2003 до 2006 г. е била прокурор в същата прокуратура. От 2006 г. е административен ръководител на Районна прокуратура гр. Асеновград. През 2010 г. започва работа като административен ръководител на Районна прокуратура – гр. Пловдив, като през 2015 г. е преизбрана за втори мандат.2. Йордан Стоев (предложение на „Обединени патриоти“) - кариерата му започва през 1994 г. като следовател в Столична следствена служба, като заема тази длъжност до 2000 г. В периода 2004-2006 г. е заместник директор на Столичната следствена служба. След това, до 2011 г. е прокурор в Апелативна прокуратура- София. От 2011 до 2013 г. е заместник апелативен прокурор на София, какъвто е и сега.3. Калина Чапкънова-Кючукова (предложение на ГЕРБ) - Работи в прокуратурата от 1997 г. и е започнала кариерата си в районната прокуратура в Айтос. Заемала е всички длъжности до ниво окръжен прокурор на Бургас. От 2010 г. е административен ръководител – Окръжен прокурор при Окръжна прокуратура – Бургас. Отново през 2010 г. е повишена в ранг „Прокурор във Върховна касационна прокуратура и Върховна административна прокуратура“.4. Пламена Апостолова (предложение на ДПС) - магистрат с над 23 години общ юридически стаж от следовател в РСС на Столична следствена служба, през следовател в ТСО на Столична следствена служба и до настоящия ѝ статут на завеждащ специализиран отдел „Стопански“ в Национална следствена служба.5. Светлана Бошнакова (предложение на „БСП за България“) - започва кариерата си като младши съдия и последователно заема длъжностите съдия в Районен съд – гр. Кюстендил и съдия в Окръжен съд – гр. Кюстендил. Преквалифицира се като прокурор през 1995 г. От 2002 до 2009 г. работи като прокурор във Върховната административна прокуратура в отдел „Административно-съдебен“. През 2009 г. е назначена за прокурор във Върховната касационна прокуратура, отдел „Международно правно сътрудничество“. През 2012 г. с решение на Народното събрание е избрана за инспектор в Инспектората към ВСС, а от март 2015 г. и понастоящем е прокурор във Върховна касационна прокуратура, отдел „Специализиран“.", "date": "2017.09.20", "title": "Депутатите избраха членовете на новия ВСС"}
{"url": "https://offnews.bg/drugi/nameknaha-za-ubijstva-pri-prikrivaneto-na-upotrebata-na-doping-v-rusia-665505.html", "text": "Шокиращо изявление на новия шеф на руската антидопингова агенция РУСАДА Юрий Ганус разбуни духовете в страната. Според него почти едновременната смърт на двама от предшествениците му едва ли е случайна.Той говори за бившият председател на изпълнителния съвет на РУСАДА Вячеслав Синев, намерен мъртъв през февруари 2016 година. Малко по-късно от този свят си отива и бившият изпълнителен директор на агенцията Никита Камаев.\"Знам историята, но не й в пълни детайли. Това, което мисля е, че двама бивши членове на оперативното ръководство не могат да си отидат просто така.Нямам факти, и като юрист мога да кажа, че до доказване на противното, нищо не може да се твърди. Това е отминала ситуация, цялата антидопингова агенция беше дисквалифицирана за грешките си, които няма да бъдат повторени\", каза Ганус.На него се възлагат надежди да върне доверието в борбата с употребата на допинг в Русия, за да може руските спортисти да бъдат реабилитирани.Припомняме, че във връзка с нарушенията местни атлети не бяха допуснати до олимпиадата в Рио. Сега под заплаха е поставено и участието на зимните игри в Пьончан догодина. Малкото допускани до стартове пък се състезават под неутрален флаг.\"Това е най-важната задача пред РУСАДА - да покаже, че е независима организация, която не се поддава на влияние на държавни органи, спортни организации, а работата й е да защити репутацията на чистите спортисти\", казва още Ганус.", "date": "2017.09.20", "title": "Намекнаха за убийства при прикриването на употребата на допинг в Русия"}
{"url": "https://offnews.bg/obshtestvo/do-30-km-ch-v-tcentara-na-stolitcata-novi-peshehodni-zoni-665511.html", "text": "Пешеходци, паркирани коли, движещи се автомобили с до 30 км/ч и колела във велолента ще се разминават по столичната улица \"Калоян\", ако Витошка стане пешеходна от \"Алабин\" до \"Александър Стамболийски\". Така ще е и по \"Позитано\". Проектите за \"успокоена зона\" за движение и освобождаване от коли на пространството около Съдебната палата и храм \"Св. Неделя\", които трябва да бъдат окончателно гласувани от Столичния общински съвет на 28 октомври, скараха съветниците в комисията по архитектура. Предвижда се ограничението от 30 км в час да бъде въведено по кварталните улици в зоната между \"Алабин\" и \"Леге\" и булевардите \"Христо Ботев\" и \"Васил Левски\". Както стана ясно на комисията, карето трябва да бъде затворено и от бул. \"Патриарх Евтимий\" в четвъртата посока, пропусната в проекта. По бул. \"Христо Ботев\" ще стане ад, как ще ходят хората на работа и как ще се прибират, категорично против се обяви Борислав Бориславов от десните в СОС. Според Иво Божков цените имотите и наемите на \"Витошка\" са скочили няколко пъти в пешеходната зона и недоволни няма. Нашата цел е да намалим броят на колите в центъра, даваме възможност да се преминава, но не ги каним да преминават през централната част, обясни Лорита Радева от ГЕРБ, председател на комисията по екология и зам.-шеф на архитектурната. Главният архитект на столицата Здравко Здравков обясни, че на Софийски градски съд ще бъдат осигурени други 10 паркоместа, както и 3 на банка в района, за да се освободи бул. \"Витоша\" от коли до \"Стамболийски\". За следващо заседание съветниците поискаха зам.-кметът по транспорта да представи визуализация на проекта за новата пешеходна зона по Витошка, по която обаче трамвайното движение се запазва. Предложението за успокоена зона, което бе одобрено и от транспортна комисия преди дни, получи подкрепа и от тази по архитектура и градоустройство. Столична община иска да въведе пешеходна зона и по ул. „Георг Вашингтон“ в участъка от ул. „Трапезица“ до ул. „Пиротска“, като се мотивира с достъп до Западната порта на Сердика. Тогава трябва да се затвори \"Княз Борис\", прецизирайте си проектите, ядоса се Бориславов от СДС, който е археолог по професия. Ще оставите централата на ВМРО и Административния съд на София град без коли, коментира експерт на комисия по архитектура. ", "date": "2017.09.20", "title": "До 30 км/ч в центъра на столицата, нови пешеходни зони"}
{"url": "https://offnews.bg/politika/bsp-shte-goni-burgaskia-politik-kojto-si-kupi-rols-rojs-665517.html", "text": "Общинският съвет на БСП в Бургас ще обсъжда начини да накара общинския съветник Бенчо Бенчев да напусне местния парламент, научи OFFNews от свои източници. Причината са изказванията на Бенчев към лидера на партията Корнелия Нинова.Ябълката на раздора се оказа последният луксозен автомобил, който бизнесменът си купува – поръчков „Ролс Ройс“. По неговите думи, цената е около 200 000 лв., но, според специалисти, е далеч по-голяма. Бенчев е забелязан на тържествата по повод 6 септември с луксозния автомобил, който далеч не е първи в колекцията му. Политикът имаше „Бентли“ преди тази кола. Попитана за коментар в кулоарите на парламента, Корнелия Нинова определи това като „“. Тя заяви още: „Н, казва Нинова.Бенчо Бенчев е обиден от думите на Нинова и очаква извинение от нея. Той е заместник – председател на общинския съвет, избран от листата на БСП, но е от гражданската квота и никога не е бил член на партията. Бенчев е състоятелен бизнесмен, който от години се занимава със земеделие, има интерес и в строителството. Казва, че е имал достатъчно пари и преди ’89-та година, когато е карал БМВ. А думите на Нинова коментира:„“, казва Бенчев и добавя, че в БСП имало и други фракции.След тази случка, казва, че е получил десетки обаждания на социалисти, които го подкрепяли, в това число – и от Георги Гергов. Бенчо Бенчев подчертава, че няма от какво да се срамува, защото парите си ги изкарвал честно, плащал милиони левове данъци, а на БСП е помагал финансово многократно. Много пъти е дарявал и за пенсионерски инициативи. Пояснява, че имал комбайни, които стрували повече от „Ролс Ройс“ – а, но тях никой не ги снимал.Бенчо Бенчев подчерта, че няма намерение да напуска общинския съвет в Бургас, ако го принудят да излезе от групата съветници на БСП, ще остане в местния парламент като независим. Именно това се очаква да направи общинският съвет на партията тази вечер. Ако Бенчев напусне групата, обаче остане като независим, тя ще се разпадне, защото бургаските социалисти са на минимума от пет души, който е необходим, за да съществува група.", "date": "2017.09.20", "title": "БСП ще гони бургаския политик, който си купи „Ролс Ройс“"}
{"url": "https://offnews.bg/obshtestvo/uslovna-prisada-poluchi-shofior-ubil-velosipedist-v-avarijnata-lenta-665520.html", "text": "Шофьор получи условна присъда за смъртта на велосипедист, който убил в аварийната лента на магистрала \"Хемус\".Николай Н. от Провадия бе признат за виновен от състав на Варненския окръжен съд. Подсъдимият се призна за виновен и така се е стигнало до по-леката присъда от 1.4 год. лишаване от свобода с тригодишен изпитателен срок и лишаване от право да управлява МПС за срока на наказанието.Тежкият пътен инцидент станал на 2 август 2014 г. Подсъдимият Николай Н., тогава на 20 години, навлязъл в аварийната лента на магистралата в посока летище Варна. Там застигнал 67-годишен велосипедист. Колелото на Руско Ч. било отхвърлено след удара, а автомобилът на Николай Н., който пътувал със скорост над 100 км в час, продължил да се движи. Пострадалият бил откаран в болница, където починал.Причина за смъртта му според заключението на съдебномедицинската експертиза е тежка комбинирана травма на гърдите и корема, с разкъсване на черния дроб и последвал излив на значително количество кръв в коремната кухина.По делото са назначавани няколко експертизи, след като експерт в тройната автотехническа експертиза година след инцидента се отказал от заключението си, че ударът на автомобила в колелото е бил в аварийната лента. Без да му бъде официално възложено, експертът си поставил сам задачи, на които си отговорил, като опровергал даденото по-рано заключение на тройната автотехническа експертиза. Той застъпил тезата на защитата, че ударът е бил в дясното платно на автомагистралата.Окръжната прокуратура във Варна назначила повторна комплексна автотехническа експертиза, която доказва къде и как автомобилът на подсъдимия е застигнал велосипедиста чрез повредените детайли след удара на колата в колелото, следите от задирания по асфалта, начупените храсти и разположението на двете превозни средства непосредствено след сблъсъка. Присъдата на Варненския окръжен съд подлежи на обжалване пред Апелативния съд в града.", "date": "2017.09.20", "title": "Условна присъда получи шофьор, убил велосипедист в аварийната лента на 'Хемус'"}
{"url": "https://offnews.bg/obshtestvo/selskiat-kmet-kojto-poiska-da-zabrani-roka-taia-muzika-niama-pochva-665507.html", "text": "Рокът няма почва тук - с тези думи кметът на с. Секулово Хакъ Ибрям защити решението си да поиска забрана за рок фестивала, който се проведе в повереното му село на 9 септември.През последните дни обикаля мрежи и предизвиква възмущение - то гласи, че рок музиката би могла да настърви местните роми и те да предизвикат масови безредици и за това по-добре фестът да се премести от селото. Указът на МВР дошъл след като кметът Ибрям се обърнал към местното РУ.Пред Нова телевизия Ибрям отрече обвиненията, че е казвал на хората от селото да не ходят и бойкотират фестивала.Въпреки мнението на МВР, фестивал се е провел, тъй като разрешение за него има от голямата община Дулово.\"Събитието се проведе с огромен успех, без етническо напрежение, а всички бяха много щастливи, че в селото има такова събитие. За ромите това е откриване на една нова врата\", сподели пред OFFNews Божидар Христов, един от организаторите на събитието.Христов днес също бе в Нова, като той използва ефира, за да пита риторично кмета Ибрям какъв е етносът на музиката и има ли изобщо такова нещо.OFFNews попита Христов как и защо са решили да правят рок фест в малкото силистренско село. \"Първото и най-главно бе любовта към музиката на мен и председателя на читалището. А и не виждам пречка тук да се прави такова събитие. В Каварна ромското население също е преобладаващо, а знаете за успеха на рок фестивала там.\"", "date": "2017.09.20", "title": "Селският кмет, който поиска да забрани рока: Тая музика няма почва тук"}
{"url": "https://offnews.bg/politika/polsha-podkrepia-balgaria-za-shengen-665521.html", "text": "Полша подкрепи България по пътя към Шенген, както и за продължаването на живота на минната индустрия. Това стана по време на визитата на полския премиер  в София, съобщава БНТ.Шидло благодари на премиера Бойко Борисов за добрата охрана и на българската граница.Не беше подмината и темата за критиките, които отправи френския президент Еманюел Макрон, че Полша се е изолирала и не работи за европейските интереси.Искаме целия ЕС да се развива по този начин, а за да може да се случи, това трябва преди всичко да бъде сигурен, солидарен и обединен. Не можем да се делим, всички политици, които тези политици, които искат да делят ЕС, искат да го разбият. А ние искаме единство, отвореност, разширяване. Както казахме, ако бъдем единни, ако не позволим да ни разделят, въпреки че имаме различия между нас ще бъдем в състояние да се обединим в най-важните въпроси и да предприемаме заедно някакви действия, заяви Шидло.Бойко Борисов заяви, че страната ни е напълно готова за Шенген.\"Разговаряхме надълго и за срещата ни с президента Макрон във Варна. Беата ми благодари, че и тогава защитихме Полша. Ние сме абсолютно готови за Шенген. Няма спор, но се проявяват двойни критерии в един момент, но не очаквайте да нападнем Холандия или всеки, който заради избори или нещо друго се изкаже по тази тема\", каза той.Премиерът Борисов коментира и темата с бежанците и приемането на квотен принцип. Както стана ясно  да променя миграционната си политика и не се кани да отвори вратите си за мигранти. \"За релокацията се съгласихме за 1200-1300 човека, но винаги обясняваме какво трябва да се направи- затваряне на всички граници на ЕС, влизане само през легалните КПП-та. Ако един човек бяга от война, от смъртта - ще го защитим, но икономическите емигранти са друга тема- нека да отиват там, където са искани\", заяви Борисов.", "date": "2017.09.20", "title": "​Полша подкрепя България за Шенген"}
{"url": "https://offnews.bg/obshtestvo/raboteshti-v-emko-izliazoha-na-protest-pred-parlamenta-665522.html", "text": "Стотици работници на военните заводи „Емко” от Трявна и Монтана излязоха на протест пред сградата на Народното събрание в София. Исканията им са да бъде върнат лицензът на предприятието и те да запазят работните си места.Разрешителното на завода беше отнето в началото на юли. В понеделник тази седмица Междуведомственият съвет по отбранителна индустрия и сигурност не го възстанови и отложи с една седмица решението, което се очаква на 25 септември.Протестиращите дойдоха с автобуси от различни градове на България, а към тях се присъединиха депутати от БСП, които решиха да говорят с протестиращите. Депутатът Жельо Бойчев ги покани на разговор в Народното събрание, но това беше посрещнато с освирквания. Хората настояват управляващите да излязат при тях.Протестиращите развяха лозунги \"Не ни изхвърляйте на улицата\", \"Искаме си завода\" и \"Спрете войната срещу нас\".В ефира на Нова тв тази сутрин главният секретар на МВР Младен Маринов заяви, че на площадката на \"Емко\" все още има опасни боеприпаси. \"Тези протести, които ние от фирма \"Емко\", работещи в Трявна, не доведоха до никакъв резултат, напротив, мерките срещу нас се засилиха. Тази сутрин главният секретар на МВР каза нещо, с което аз не съм съгласна, не казвам, дали е лъжа, че вчера отново са констатирани нарушения в обекта в Белица и изброи нарушенията. Да. Ние имаме някакви грешки - отстраняваме ги и сме в процес на отстраняване, но не сме въобще съгласни с констатациите, които се направиха, че се съхраняват несъвместими боеприпаси в нашите складове, каза работеща в завода, цитирана от БНР.", "date": "2017.09.20", "title": "Работещи в 'Емко' излязоха на протест пред парламента"}
{"url": "https://offnews.bg/tenis/federer-e-naj-dobre-plateniat-tenisist-za-12-a-poredna-godina-665524.html", "text": "Швейцарецът Роджър Федерер е най-добре печелещият тенисист за 12-а поредна година. Той пропусна половината от сезона, но въпреки това е добавил в сметката си цели 64 милиона долара.По-голямата част от парите не са от наградни фондове, а от спонсорски и рекламни договори с гиганти като като Wilson, Credit Suisse, Mercedes, Rolex, Lindt, Jura, Moet & Chandon, Sunrise, NetJets и Nike.През тази година швейцарецът подписа и петгодишен договор за 40 милиона долара с производителя на паста и спагети Barilla. Федерер печели добре и само от участието си на турнири.Той иска по 2 милиона долара за участие в демонстративни турнири, както и гарантирани по 1 милион за такива от сериите АТР 500 или АТР 250.Швейцарецът обаче харчи значителни суми за благотворителност.Само за образователни програми в Африка фондът, който носи името на Федерер, е дал 30 милиона долара.Любопитното е, че Шарапова, която се завърна след 11 месеца извън корта, е спечелила над 20 милиона долара през годината с извътенисни занимания.", "date": "2017.09.20", "title": "Федерер е най-добре платеният тенисист за 12-а поредна година"}
{"url": "https://offnews.bg/obshtestvo/wizz-air-puska-polet-ot-sofia-do-malaga-665516.html", "text": "Нискотарифната авиокомпания Wizz Air пуска полет от София до Малага.Най-новият маршрут ще стартира на 27 март 2018 г. с полети два пъти седмично – във вторник и събота. Местата по маршрута вече са в продажба и могат да бъдат резервирани на wizzair.com или чрез мобилното приложение WIZZ на цени от 29.99 EUR/58,99 лв. за еднопосочен билет с включени такси, както и безплатен ръчен багаж с максимални размери до 55 x 40 x 23 см, се посочва в съобщение на компанията.Малага е пристанищен град в южната част на испанското крайбрежие Коста дел Сол, известен със своите красиви пейзажи, прекрасни плажове, богато културно наследство и отлична кухня. Със средно около 3000 часа слънчево греене на година, Коста дел Сол е популярна туристическа дестинация през цялата година.Заедно с маршрутите до Братислава, Катания и вътрешната линия до Варна, които стартираха тази година, Wizz Air вече предлага общо 33 маршрута на ниски цени от софийската си база.Компанията разполага с осем самолета и екипаж от 300 служители. ", "date": "2017.09.20", "title": "Wizz Air пуска полет от София до Малага"}
{"url": "https://offnews.bg/obshtestvo/fandakova-pak-poiska-asfalt-po-dondukov-665526.html", "text": "Столичният кмет Йорданка Фандъкова поиска специализираният експертен съвет на Министерство на културата да разреши ремонтът на бул. „Александър Дондуков” да бъде завършен с асфалт, а не с павета, както Националният институт за недвижимо културно наследство беше задължил Столичната община.В официално писмо до Министерството на културата Фандъкова отбелязва, че след решението на Националния институт за недвижимо културно наследство ремонтът на бул. „Ал Дондуков” е разделен на две части.Първата, в историческия център, която води до Ларгото и до бул. „Цар Освободител“ вече е реконструирана с гранитен паваж, отбелязва Фандъкова. „Този участък е заключен между улици, които са асфалтирани, част от него и в момента е асфалтирана, а след него бул. „Дондуков“ продължава с изпълнена изцяло асфалтова настилка. В участъка автомобилното движение е интензивно и при изпълнение на асфалтова настилка ще понижим чувствително както нивата на шум, така и запрашаването”, се посочва в аргументите на столичния кмет.Отсечката от булеварда между ул. „Г. С. Раковски“ и бул. „В. Левски“ е отдалечена от традиционните исторически туристически маршрути в центъра на София, се казва в писмото на столичния кмет.„До момента Столичната община се съобрази напълно с всички бележки и становища на НИНКН. За втората част от реконструкцията на бул. „Дондуков“, която е по-отдалечена от историческия център, молим експертния съвет на Министерство на културата да разгледа отново аргументите ни за промяна на настилката“, се казва още в писмото на Фандъкова. ", "date": "2017.09.20", "title": "Фандъкова пак поиска асфалт по Дондуков"}
{"url": "https://offnews.bg/sviat/zhertvite-na-zemetresenieto-v-meksiko-stanaha-225-665557.html", "text": "Жертвите на земетресението в Мексико станаха 225.Най-много са жертвите в столицата на Мексико - 94 души, съобщиха местни медии, цитирани от БТА. Трусът с магнитуд 7,1 разлюля страната вчера. Епицентърът му беше на 12 километра югоизточно от град Ахочяпан в щата Морелос и на дълбочина 57 километра.Труповете на 32 деца и на петима възрастни бяха извадени изпод отломките на начално училище в мексиканската столица, което беше разрушено от силното земетресение. Спасители са извадили живи 14 души от руините на сградата на училището. Издирват се още 20 души. Милиони хора останаха без ток, а властите призоваха да не се пуши на улицата, защото е възможно да има изтичане на газ. Страни и организации от цял свят предложиха помощ на Мексико, в това число и Европейският съюз. ", "date": "2017.09.20", "title": "Жертвите на земетресението в Мексико станаха 225"}
{"url": "https://offnews.bg/obshtestvo/spirat-dvizhenieto-na-tir-ove-zaradi-praznichnoto-patuvane-665523.html", "text": "В последният работен ден преди трите почивни дни около Деня на Независимостта ще бъде ограничено движението на тежкотоварните автомобили над 12 тона по автомагистралите и най-натоварените пътища в страната, съобщават от Агенция \"Пътна инфраструктура\".Ограничението е в сила от 16.00 до 20.00 часа.Целта е повишаване на безопасността при пътуване и увеличаване на пропускателната способност на инфраструктурата.Необходимо е шофьорите да карат внимателно и със съобразена скорост, да спазват сигнализацията и указанията на „Пътна полиция“, която следи и предприема необходимите действия за организацията на движението, уточняват от АПИ.Ограничено ще е преминаването на камионите над 12 тона по следните участъци от републиканската мрежа:автомагистралите;път I-1 с. Ребърково - Ботевград, като движението се пренасочва по път II-16 Ребърково - Своге - София;път I-1 - етапна връзка на лот 2 на АМ „Струма“ при Благоевград - ГКПП „Кулата“;път I-4 п. в. „Коритна“ - Велико Търново - Шумен;път I-5 Русе - Велико Търново;път I-8 ГКПП „Калотина“ – София;път I-9 Варна - Бургас;път II-18 Околовръстен път на град София;път II-99 Бургас - Царево.По натоварените направления тежкотоварните камиони ще бъдат спрени и в последния почивен ден - 24 септември, от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност на 21 септември (четвъртък) от 12 ч. до 20 ч., и на 22 септември (петък) от 8 ч. до 14 ч. ще има две ленти за излизащите от София на път I-1 (Е-79). Временната организация ще е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 /кръстовището за Рударци/ до км 286+847 /бензиностанция „Петрол“/.На 24 септември (неделя) от 10 ч. до 20 ч. в същия участък ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Във връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.09.20", "title": "Спират движението на ТИР-ове заради празничното пътуване"}
{"url": "https://offnews.bg/sviat/ukrajna-sadi-rusia-za-5-mlrd-dolara-za-zagubi-v-energetikata-sled-ane-665504.html", "text": "Украинската компания \"Нафтогаз\" съди Русия за загуби на активи след анексирането на Крим, съобщава компанията, цитирана от РИА Новости. Искът е подаден в Международния съд в Хага. Украинската компанията е оценила на около 5 млрд. долара. Интересите на компанията в съда ще защитават адвокати от Covington & Burling LL.От \"Нефтогаз\" уточниха, че съдът трябва да се произнесе до 2018 г.Това не е първият иск на компанията към Русия заради активите в Крим. Миналата година \"Нафтогаз\" обяви намерението си да подаде иск за 2,6 млрд. долара. В Крим са разположени \"Черноморнефтгаз\" и \"Укртрансгаз\", които сега влизат в състава на новата кримска компания \"Черноморнефтгаз\". ", "date": "2017.09.20", "title": "Украйна съди Русия за 5 млрд. долара за загуби в енергетиката след анексирането на Крим"}
{"url": "https://offnews.bg/sviat/stotitci-sa-zaginalite-ot-trusa-v-meksiko-vadiat-hora-izpod-ruhnali-s-665489.html", "text": "Земетресението, което вчера разлюля Мексико с магнитуд 7.1 по Рихтер, е отнело живота на 217 души, съобщават официалните власти в страната, цитирани от Би Би Си.Първоначално властите обявиха, че броят на загиналите е 248 души, но по-късно коригираха техния брой.Множество сгради в центъра на столицата Мексико Сити са рухнали. Президентът Енрике Пеня Нието заяви, че 20 деца са загинали, а 30 са изчезнали при падането на училище.86 души са загинали в столицата Мексико, 71 - в щата Морелос, 43 - в щата Пуебла, 12 - в щата Мексико, четирима - в щата Гереро и един - в щата Оаксака. Земетресението удари Мексико в момент, в който много мексиканци са участвали в тренировъчна евакуация в случай на трус. Това става точно 32 години след като мощен трус в Мексико отнема живота на десетки хиляди.Епицентърът на труса е бил на около 120 км от Мексико Сити на дълбочина от 51 километра, съобщава американският гео институт.Милиони вчера останаха без ток заради труса в Мексико Сити. Властите предупредиха хората и да не пушат по улиците заради евентуално изтичане на газ.", "date": "2017.09.20", "title": "Стотици са загиналите от труса в Мексико, вадят хора изпод рухнали сгради (обновена)"}
{"url": "https://offnews.bg/temida/postradali-ot-atentata-v-sarafovo-iskat-nad-200-mln-lv-ot-teroristit-665525.html", "text": "Роднините на пострадали при атентата в Сарафово поискаха 200 млн. лв. обезщетения. Съдът допусна гражданските искове за претърпени имуществени и неимуществени вреди, но дали съдът ще се съгласи с размера им, ще стане ясно когато делото започне по същество, съобщава bTV.На 18 юли 2012 г. атентатор самоубиец се взриви до автобус с израелски туристи на летището в Бургас. При атентата загинаха шестима души, а 37 бяха ранени.Делото за атаката беше внесено в съда през 2016 г. и досега осем пъти беше отлагано по различни процесуални причини. Вероятно ще му бъде даден ход на 15 и 16 ноември, когато ще има разпити на българските свидетели.Подсъдими са Мелиад Фарах и Хасан ел Хадж Хасан, граждани на Австралия и Канада, които се търсят все още чрез червена бюлетина на \"Интерпол\". Смята се, че те са помогнали на атентатора Мохамед Хасанел Хюсейни, който също загина при атентата.Съдът обаче не прие гражданските искове против ливанската шиитска групировка \"Хизбула\". Причината е, че в обвинителния акт, който е 100 страници, никъде не се споменава името на организацията и няма доказателства срещу нейната връзка по случая.Днес никой от израелските граждани не се яви като свидетел по делото.", "date": "2017.09.20", "title": "Пострадали от атентата в Сарафово искат над 200 млн. лв. от терористите"}
{"url": "https://offnews.bg/drugi/balgarskite-dzhagi-s-goliam-uspeh-v-svetovnite-serii-665498.html", "text": "Българките Екатерина Атанасова и Благовеста Герова спечелиха злaтни медали на едно от най-големите състезания в джагите - Световните серии на маса Леонхарт.След много други извоювани отличия утвърдената българска двойка успя да завземе и първото място на Световните серии на Леонхарт. Топ състезателките ни спечелиха и бронзови медали в дисциплината Спийдбол жени двойки.Екатерина Атaнасова от СК „Джагоарс” грабна златното отличие и в индивидуалната женска надпревара. Тя пребори всички опонентки в елиминационната фаза и достигна до финала, където се срещна със Синди Феррейра Да Фонте от Люксембург.След повеждане с два гейма от страна на Атанасова и изравняване от опонентката, Екатерина спечели последния сет с резултат 7:5.  Така за втора година Атанасова постига невероятен триумф на Световните серии. Това е поредна световна титла за топ състезателката след златните отличия през 2012 на маса „Роберто спорт”, през 2015 на маса „Гарландо”, 2016 – маса „Леонхарт” и голямата Световна титла през 2013 година.Благовеста Герова също достигна до полуфиналните мачове в играта по единици и се класира на четвърто място в дисциплината.В рамките на световния турнир се проведе и Европейската Шампионска Лига за 2017 година.Състезателките от клуб „Сторм Райдърс”, които представяха България при жените, спечелиха бронзовите отличия. Златото за поредна година отиде при Мечките от Берлин, където играе и Екатерина Атанасова. Втори се класираха „Кит ит Щутгарт”, където от новия сезон се състезава и Благовеста Герова.Мъжкият ни представител – отборът на „Нинджа гларуси”, гр. Созопол се класира на осма позиция в квалификационната фаза и не успя да достигне до елиминациите. И тази година Световните серии на Леонхарт се проведоха в Санкт Вендел, Германия от 14 до 17 септември, където над 500 играчи от цял свят премериха сили. Всички българските състезатели, които се включиха във десетките дисциплини се представиха на ниво.В дисциплината Open Singles най-добър резултат сред българите показа Красимир Димитров от клуб „Нинджа гларуси”, който достигна до 38-ма позиция във финалния ранкинг от над 300 състезатели.Деметра Блажева и Александра Новкова-Лазова от столичния клуб „Сторм Райдърс” се класираха на пето място в дисциплината Спийдбол жени двойки, а джагоарската двойка Станислава Стайкова и Таня Кренчева се класира на 17-та позиция в същата дисциплина.Много емоции и адреналин за всички участници в състезанието и поредния голям успех за България в лицето на българските топ състезателки.", "date": "2017.09.20", "title": "Българските джаги с голям успех в Световните серии"}
{"url": "https://offnews.bg/politika/rumen-radev-shte-iznese-rech-na-72-ta-sesia-na-obshtoto-sabranie-na-oo-665491.html", "text": "Президентът Румен Радев ще изнесе реч 72-та сесия на Общоно събрание на ООН. Изказването на българския държавен глада ще започне около 19.00 часа българско време.Междувременно двустранните срещи на българската делегация продължават. По време на разговор с украинския си колега Петро Порошенко, президентът Радев получи уверения, че българската общност в Украйна няма да бъде засегната по никакъв начин от закона, който ограничава обучението по майчин език в украинските училищата от догодина.Вицепремиерът и външен министър Екатерина Захариева пък обсъди ситуацията в Либия на среща с колегите си първи дипломати от Европейския съюз. ", "date": "2017.09.20", "title": "Румен Радев ще изнесе реч на 72-та сесия на Общото събрание на ООН"}
{"url": "https://offnews.bg/112/goria-zavedenie-na-svidetel-sreshtu-tcenko-chokov-665514.html", "text": "В село  изгоря заведение, което собственост на свидетел срещу бившия кмет , съобщава .Вътре е имало охранител, който едва не се задушил от дима. Към момента тече оглед и се работи по всички възможни версии.В полицията в Бяла Слатина на разпит са привикани почти всички знакови личности на селото, което се сдоби с печална слава през последните години.Разследват се всички възможни версии, но според собствениците на заведението, което не работи от пролетта, става дума за умишлен палеж.Това не е първият подобен случай в селото, откакто Чоков е подсъдим.  свидетел срещу Чоков беше пребит от служител на охранителна фирма, която пази имотите на екскмета. Емил Минков, който е земеделец, беше нападнат пред дома на майка си в центъра на селото. Нападателят го налагал с метална тръба. Той беше задържан за 24 часа.През юни съдът  на Чоков като кмет на с. Галиче. Мотивите за това са, че той неправомерно е ползвал неплатен отпуск, поради което е отсъствал от поста си необосновано. В решението се посочва, че ползването на неплатен отпуск от страна на лице, \"заело длъжност въз основа на избор\", е незаконосъобразно.Чоков е подсъдим като ръководител на организирана престъпна група за лихварство, рекет, побои и отвличания. Заедно с Чоков беше задържан и синът му Мартин заедно с други 6 души.", "date": "2017.09.20", "title": "Горя заведение на свидетел срещу Ценко Чоков"}
{"url": "https://offnews.bg/obshtestvo/otvariat-za-dvizhenie-tunel-vitinia-665490.html", "text": "Днес отварят за движение тунелът \"Витиня\" на автомагистрала \"Хемус\". Ремонтът на тръбата в посока Варна продължи повече от година, припомня БНТ.През това време движението се осъществяваше двупосочно в платното за София, което предизвикваше затруднения в трафика и образуването на опашки.„Витиня\" е най-дългият тунел у нас - 1195 м. В експлоатация е от 1984 година. Ремонтът на тръбата за Варна ще бъде инспектиран в 8.00 часа тази сутрин, след което трафикът ще бъде възстановен.Междувременно от днес започва  на второкласния път през град Гурково. До 15-ти ноември се забранява движението на тежкотоварни камиони през прохода.", "date": "2017.09.20", "title": "Oтварят за движение тунел 'Витиня'"}
{"url": "https://offnews.bg/obshtestvo/kompaniite-narochno-ni-probutvat-vtoro-kachestvo-hrana-smiata-zemedel-665493.html", "text": "Безспорно разликата в храните в Източна и Западна Европа е умишлена, а мотивите за това остават неясни - това коментира в сутрешния блок на bTV земеделският министър Румен Порожанов.В понеделник той взе участие в кръгла маса, организирана от омбудсмана Мая Манолова, по темата за храните второ качество, които ядем, в сравнение със Западна Европа.\"За мен е смехотворно мотивите тук храните да са по- некачествени да бъде, че така компаниите се съобразявали с вкусовите предпочитания на региона\", коментира Порожанов.Той бе категоричен, че ако ще имаме единен европейски пазар, то и качеството трябва да бъде уеднаквено и то в закон. В момента в ЕС липсва подобна регулация, която да кара производителите да произвеждат еднакви продукти за всички части на Стария континент.Порожанов коментира и открития вчера нов склад с яйца, заразени с препарата фипронил. В него е имало над 200 хил. негодни за пазара яйца.В момента проверките продължават, каза земеделският министър.Наличието на фипронил в яйцата не е опасно количество. За да почувстваме някакви странични ефекти в рамките на седмица трябва да изядем около 70-80 яйца.", "date": "2017.09.20", "title": "Компаниите нарочно ни пробутват второ качество храна, смята земеделският министър"}
{"url": "https://offnews.bg/112/8-dushi-sa-zadarzhani-pri-aktcia-sreshtu-narkotrafik-v-sofia-665492.html", "text": "8 души са задържани при полицейска акция срещу наркотрафика в столичния квартал „Младост“ късно снощи.Пред bTV директорът на главна дирекция „Национална полиция“ главен комисар Христо Терзийски обясни, че са направени обиски и претърсвания. Главният секретар на МВР обясни пред Нова тв, че са претърсени 11 апартамента, където са намерени наркотици - над 1 кг суха тревиста маса марихуана, екстази, 100 гр. кокаин. ", "date": "2017.09.20", "title": "8 души са задържани при акция срещу наркотрафик в София"}
{"url": "https://offnews.bg/futbol/deputatat-sadia-stefan-apostolov-zashto-napadat-men-a-ne-karanga-ch-665519.html", "text": "Депутатът от ГЕРБ Стефан Апостолов е единственият футболен съдия в 44-ия парламент. 29-годишният рефер, който е син на кмета на Симитли Апостол Апостолов, беше атакуван мощно от привържениците на ЦСКА-София по повод някои свои отсъждания в мачовете срещу Лудогорец и Черно море.Пред колегите от \"Блиц\" Апостолов твърди, че свири каквото види и съвестта му е чиста, а атаките са плод на предизборната борба.\"Предстои конгрес на Българския футболен съюз. На мен ми се струва, че разни хора се опитват да правят скандали предконгресно. Другото нещо в момента, е че футболните съдии ни обвиняват много в пристрастие, което не е така. Мога да кажа лично аз от мое име и гарантирам за колегите, защото заедно участваме на семинарите, на които присъстват г-н Борислав Михайлов и г-н Петър Петров (председател на съдийската комисия в БФС).Двамата ни казват: \"Момчета, свирете това, което виждате на терена. Никакви пристрастия и никакви задкулисни работи\". Ние спазваме техните заръки, обаче понякога се получават грешки.Това са човешки грешки, грешки на растежа. Във футбола не само в България, но и в света винаги ще има скандали, защото това е най-интересната игра. Моята съвест е чиста. Мога да кажа, че моите действия на терена никога не са били пристрастни.Винаги съм се ръководил от духа на правилата на играта. Всичко, което съм отсъдил, мисля че е правилно. Естествено, правил съм и грешки. Няма човек, който да не е допускал грешки.Нека да видим и самите футболисти и колко пъти грешат те по време на мач. Ето, мога да ви дам пример за мача ЦСКА - Лудогорец, който свирих. Нападателят Каранга имаше три прекрасни положения за гол, но не успя да ги реализира. Защо феновете на ЦСКА не го нападат него, че не е реализирал, а нападат съдията?\", казва Апостолов.", "date": "2017.09.20", "title": "Депутатът-съдия Стефан Апостолов: Защо нападат мен, а не Каранга, че не вкарва?"}
{"url": "https://offnews.bg/sport/sportat-v-efir-na-20-septemvri-665495.html", "text": "Много футбол ни очаква днес покрай междинния кръг и двубоите за националните купи във водещите европейски шампионати. С най-голям интерес у нас феновете очакват поредния бенефисен мач на легендата Христо Стоичков, който ще изведе селекция от приятели срещу легенди на Барселона в Стара Загора.19,00 Купа на България, Литекс - Витоша Диема спорт 19,00 Беневенто - Рома, Ринг 19,30 Кьолн - Айнтрахт (Фр) Евроспорт 2 20,00 Отбор на Стоичков - Барселона bTV Action 21,00 Атлетик (Б) - Атлетико (М) Спорт + 21,30 Хамбургер - Борусия (Д) Евроспорт 2 21,45 Челси - Нотингам Диема спорт 21,45 Арсенал - Донкастър Нова спорт 21,45 Лацио - Наполи Ринг 22,00 Манчестър Ю - Бъртън Диема спорт 2 22,00 УБА - Ман Сити Диема 23,00 Реал (Мадрид) - Бетис Спорт +", "date": "2017.09.20", "title": "Спортът в ефир на 20 септември"}
{"url": "https://offnews.bg/obshtestvo/parlamentat-se-razbarza-da-dade-mandat-na-shefa-na-dato-665497.html", "text": "Шефът на агенцията за подслушвания ще има мандат от пет години. Това предложение за промени в Закона за СРС ще бъде разгледано от спецкомисията за контрол на службите в парламента. Редакцията е по инициатива на депутати от ГЕРБ и според нея председателят на Държавна агенция \"Технически операции\" трябва да има петгодишен мандат с възможност той да бъде повторен само веднъж. Мотивите за промените са, че с тях се цели уеднаквяване на практиката в другите служби, чиито началници имат мандат. Не става ясно обаче, защо това се прави с близо четири години закъснение, откогато датират първите промени в закона, с които се регламентира създаването на ДАТО.Както  бързането за внасянето на промените е фактът, че към момента председателят на ДАТО Цветан Китов изпълнява длъжността без за това да има издаден президентски указ, както се изисква от закона. На 23 август правителството предложи на президента Румен Радев да издаде указ за назначаването на Китов. До момента обаче това не е факт, а държавният глава не е обвързан със срок за издаването на указа. По този начин легитимността на подписваните от него разрешения за прилагане на специални разузнавателни средства (СРС) може да бъде поставена под въпрос.Назначението на Китов се превърна в правна бъркотия, след като правителството поиска да го назначи за втори мандат по отменени текстове от Закона за СРС.В първия вариант на закона от 2013 г., по който беше назначен Китов от правителството на Пламен Орешарски, председателят на ДАТО получава 4-годишен мандат без за това да се иска президентски указ. В редакцията на текста от 2015 г. мандантостта отпада, но се въвежда изискване за издаването на президентски указ. С искането си от август правителството на Борисов иска втори мандат за Китов, което вече не е изискване в сега действащия закон. В същото време се иска за това да бъде издаден указ, както гласи новата редакция на текста. Промените в закона идват на фона на скандалите, които се разразиха в последните месеци около службата, след като прокуратурата отне допуска до класифицирана информация на зам.-шефа на Бюрото за контрол на СРС. Това на практика е органът, който контролира ДАТО. В отговор шефът на Бюрото Бойко Рашков изнесе информация са системно нарушаване на закона и за прилагане на незаконни СРС.  ", "date": "2017.09.20", "title": "Парламентът се разбърза да даде мандат на шефа на ДАТО"}
{"url": "https://offnews.bg/112/mvr-ne-mozhe-da-uprekne-bashtata-na-adrian-che-dejstval-prez-glavata-665494.html", "text": "МВР не може да упрекне бащата на  за това, че е действал без знанието им. Това стана ясно от думите на главния секретар на МВР Младен Маринов пред Нова тв. Той коментира работата на властите по разследването и не отрече, че те не са били наясно с това какви действия е предприел бащата на отвлечения мъж. Както стана ясно, миналата седмица беше  за свободата на момчето. Бащата Антон Здравков е общувал с похитителите чрез СМС-и, които били изпращани от различни места в страната от предплатени карти на трите мобилни оператора.\"Към този момент не можем да упрекваме бащата по отношение на неговото поведение\", коментира Маринов. Той обясни, че службите са прилагали разузнавателните си методи, за да запазят живота на момчето.\"Тук не става въпрос за доверие, става въпрос за първостепенен инстинкт () да запази живота на своето дете. Ние не сме сме дали причина за съмнение в органите\", коментира Маринов.Той допълни, че изнесената в медиите информация до момента няма нищо общо с фактическата обстановка по случая. \"Към момента не можем да разкриваме методите и способите. Мога да ви уверя, че е направено всичко, което е позволявала ситуацията към момента, включително и е изследван опитът по \"Наглите\", обясни Маринов.По думите му щабът, който е създаден по случая е заседавал денонощно и не е бил в дома на премиера, както коментира бащата на Адриан. \"Има щаб, който е в МВР, в който се обменя информацията. Работата на щаба е в структурно звено на МВР, в сграда на МВР, няма как тази информация да се споделя в сгради извън МВР\", обясни Маринов.По думите му \"държавата е по-силна от всяка една групировка\", но е въпрос на време групата за отвличане да бъде разкрита. От обясненията му стана ясно, че МВР очаква групата да се издаде - или чрез алчността на членовете ѝ за още пари, или чрез възникването на конфликти помежду им. Бащата на отвлечения Адриан  за участието му в разкриването на случая. \"Благодаря на полицаите и на Бойко Борисов, който ме покани в дома си късно вечерта в деня на отвличането. Видях много сериозен екип от полицаи там, бащински изрази съчувствие за цялата ситуация и ме увери, че ще направятвсичко възможно да заловят похитителите. Преди това видях с очите си сформирани два екипа за отвличането на Адриан. Благодарен съм за усилията по случая. Но мисля, че страхът у нас никога няма да отмине\", каза Златков.Преди дни бившият съветник в ДАНС Алексей Петров, който е и подсъдим по делото \"Октопод\", обяви че бившият зам. главен прокурор Бойко Найденов е съпричастен към отвличането. По думите му Найденов е прикрил информация за дейността на „Наглите”. Самият Найденов заяви, че ще съди Петров за клевета. Според него парите от откупите на \"Наглите\" са били непроследими, защото никога не са вкарани в банкови сметки.", "date": "2017.09.20", "title": "МВР не може да упрекне бащата на Адриан, че действал през главата им"}
{"url": "https://offnews.bg/politika/poroshenko-i-radev-se-sreshtnaha-niu-jork-ukrajna-obeshta-da-vnimava-665501.html", "text": "България очаква приетият Закон за образованието в Украйна да не засегне по никакъв начин правата и възможностите на сънародниците ни в страната да изучават своя роден език. За това призова президентът Румен Радев на среща в Ню Йорк със своя украински колега президента Петро Порошенко. „Разбрахме се, че няма да има никакви ограничения за изучаване на български език в училищата и като количество и като качество на часовете\", коментира българският държавен глава пред журналисти след края на срещата.Президентът Петро Порошенко е поел ангажимент да реагира незабавно, ако българският държавен глава получи оплакване от страна на сънародниците ни в Украйна, след осъществените законови промени. В скоро време в България ще пристигне и министърът на образованието на Украйна и на място ще бъдат уточнени всички въпроси, свързани с предприетата образователна реформа и как по-добре да бъдат защитени правата на местната българската общност и възможностите и да изучава своя роден език, стана ясно от думите на Румен Радев, цитиран от пресцентъра на \"Дондуков\" 2. По време на срещата българският държавен глава е получи уверение от своя украински колега и че в процеса на децентрализация на Украйна няма да бъдат предприемани действия за административно разделяне на историческия Болградски район, в който живеят много наши сънародници. Обсъдена е била и възможността за отпадане на засиления контрол за бизнес дейност, осъществявана от български компании, предвиден по силата на Постановление № 449 на украинското правителство, поради различните данъчни ставки в двете държави.Президентът Румен Радев е потвърдил категоричната подкрепа на страната ни за европейската перспектива на Украйна и е изразил готовност за споделяне на българския опит в този процес.В отговор на журналистически въпрос по повод откриването на Общия дебат на Общото събрание на ООН, българският президент подчерта, че едно от най-важните послания е било признаването от всички държави членки на глобалната роля на ООН за справяне с военните кризи, миграцията, борбата с бедността и климатичните изменения.Помолен да коментира изказването на президента на САЩ Доналд Тръмп пред Общото събрание, българският държавен глава заяви, че е впечатлен от отправеното послание, че ООН ще бъде силна организация, ако в нея членуват силни и суверенни, независими държави. Това е послание, което подчертава необходимостта да отстояваш интересите на своята собствена страна и народ, независимо в какви организации и съюзи участваш, и от него може да се поучим, подчерта Румен Радев. „Не знам дали се чува в България, че за да бъдеш фактор в дипломацията и за да се чува твоят глас, трябва да имаш съответната военна мощ. Те не могат да съществуват разделени. Президентът Тръмп го обяви много ясно и тази година САЩ имат най-големия военен бюджет и най-силната армия. Нека да видим защо той мисли така и как ние мислим у нас\", добави още президентът.По покана на президента на Френската република Еманюел Макрон, българският държавен глава участва в учредяването на Глобален пакт по околната среда.Президентът Румен Радев участва и в приема, даван от президента на САЩ Доналд Тръмп за ръководителите на делегации на 72-ата сесия на Общото събрание на ООН.", "date": "2017.09.20", "title": "Порошенко и Радев се срещнаха Ню Йорк, Украйна обеща да внимава с българския език в клас"}
{"url": "https://offnews.bg/ikonomika/balgarskoto-it-reshenie-koeto-se-opitva-da-spasi-pchelite-po-sveta-665432.html", "text": "Навързването на думички като \"пчели\", \"кошер\", \"стартъп\", \"еврофондове\" и \"високи технологии\" в едно изречение изглежда като шегичка на Google Translate. Когато Сергей Петров говори за пчели, почти винаги казва \"пчеличките\". При това от устата му умалителното не звучи никак претенциозно. Веднага усещаш, че авиоинженерът просто има отношение към опазването на природата и към насекомите, които освен че са се превърнали в символ на трудолюбието са и основен елемент в екосистемата на нашата планета.Сергей Петров и Иван Кънев са основателите на новостартираща компания, наречена Bee Smart Technologies, която се опитва да реши проблема с намаляването на пчелите по света чрез чисто технологично решение.Проектът е част от информационната кампания #investEU, която се опитва да покаже видимия ефект от инвестициите на ЕС у нас.Кошерът и пчелите вероятно изглеждат като последното място, в което се очаква хай тек потенциалът да намери приложение, но според мениджъра променящият се свят, в който живеем, го изисква.Той обяснява, че компанията му е решила да се фокусира върху изграждането на устойчиво пчеларство след като са отчели огромната нужда от иновации в точно това консервативно производство. Защо?Той разказва как в момента в САЩ все повече се развива т. нар. мобилно пчеларство и пчеларите местят кошерите си на места, на които има култури, които се нуждаят от опрашване.В Калифорния площ, аналогична на Софийското поле, е засята изцяло с бадемови дървета. 80 процента от световното производство на бадеми е концентрирано в този американски щат, а бадемовата реколта зависи изцяло от опрашването на пчелите. Насекомите пък могат да опрашват само на разстояние до 3 километра от кошера, което означава, че в момента, в който цъфтят бадемовите дървета (около три седмици в периода февруари - март) там са необходими много пчели, които няма как да ги има там след като през останалото време на годината за тях няма никаква храна.Какви са проблемите с пчелите?Подобни думи вероятно биха втрещили всеки производител на мед, който абсолютно категорично ще каже, че полага най-добрите грижи за кошерите си, че ги гледа с мерак и че хич не му е притрябвало който и да е да му дава акъл. Младият предприемач обаче е убеден, че това е точно така.Той обяснява, че мегакомпаниите в пчеларството съществуват и печелят не от производството на мед и пчелни продукти, а заради опрашването на различни земеделски култури.Според Петров в голяма част от случаите става дума за доста елементарен проблем - кошерът се препълва с мед и пчелите се \"евакуират\". Имало и куп други причини за измирането на пчелите - патогенни болести, за които пчеларите страдали от липса на информация.Какво всъщност правят от Bee Smart?Bee Smart просто влиза в кошера. Наблюдава пчелите буквално от сантиметри и регистрира голям брой параметри в дома на медоносните насекоми.Става дума за малко компютърче с много датчици, което се монтира върху самата пчелна пита. То мери температура, влажност, преместване (защита от кражби, бутане от вятър, мечки, крави).Bee Smart са разработили и електронни везни, които дистанционно предават данните за количеството мед, което се намира в кошера. Така на определени периоди пчеларите получават информация, която ги предпазва от препълване на питите и отлитане на пчелите.Технологичното решение на Bee Smart Technologies вече доказва ефективността си. Платки на българската компания вече работят успешно в САЩ, Израел, няколко европейски държави и дори в Австралия. Тепърва обаче се чака големия пазарен пробив.#investEUСписъкът с примерите за абсурдно харчене на парите на европейските данъкоплатци и у нас, и в останалите държави от ЕС е много внушителен - имахме мост, който води на никъде, балетни зали, футболни и пейнтбол игрища на места, където живеят само старци, но примерът с Bee Smart Technologies е точно на противоположната страна на везната.Всичко постигнато дотук - изработването на изцяло български продукт, който да е уникален в световен мащаб, нямаше как да се случи без финансовата подкрепа на ЕС. Технологичният стартъп получи финансиране от 300 000 евро от инвестиционния фонд NEVEQ, които бяха инвестирани в разработката на продукта и старта на производството му.И днес платките, компонентите и насищането им се случва в София, а не в Китай или Тайван.", "date": "2017.09.20", "title": "Българското IT решение, което се опитва да спаси пчелите по света"}
{"url": "https://offnews.bg/zdrave/nov-spetcializiran-tcentar-po-urologichna-onkologia-664962.html", "text": ", обособи Специализиран център по урологична онкология. Прилагайки мултидисциплинарния подход в лечението на всеки пациент, опитните специалисти се посвещават на диагностиката и лечението на рак на простатата, рак на пикочния мехур, рак на тестисите, рак на бъбреците, тумори на надбъбречната жлеза и ретроперитонеални тумори (тумори на меките тъкани в областта).Ракът на простатата е втория по разпространение сред мъжете. За ранна диагностика и лечение се препоръчва ежегоден скрининг след 40 годишна възраст. Повечето ракови заболявания на пикочния мехур могат да се диагностицират рано и следва да се лекуват веднага, тъй като често рецидивират. Туморите на тестисите се наблюдават при млади мъже и могат да се лекуват с подходящи терапии. Ракът на бъбрека дълго време прогресира без симптоми и чрез кръвообращението най-често попада в белите дробове. Туморите на надбъбречната жлеза имат различни симптоми и начини на лечение. Ретроперитонеални тумори засягат меките тъкани в зоната между мускулите на поясната област и задната повърхност на коремната кухина.Специализираният център по урологична онкология към  прилага съвременни технологии и методи за диагностика и лечение. Диагностицирането се извършва с кръвни тестове: стандартни за измерване на антигени, туморни маркери и др. показатели, както и СТС-метода, т.нар. кръвна биопсия. Прилагат се различни подходи за образна диагностика и биопсия на туморите. Център разполага с най-модерния апарат за таргетирана диагностика MR-TRUS Fusion, който открива успешно огнищата на рак на простатата и взима биопсия от тези места с точност до милиметър.Подходите за мониторинг и лечение се определят специфично за всеки пациент. При възможност за лечение на рака чрез минимално инвазивна хирургия се използва роботизираната система „да Винчи“. По този начин отстраняването на туморните участъци е максимално прецизна и щадяща пациента процедура. В зависимост от конкретния случай могат да се приложат традиционна хирургия, хормоналната терапия, таргетна химиотерапия.За повече информация, посетете ", "date": "2017.09.20", "title": "Нов специализиран център по урологична онкология"}
{"url": "https://offnews.bg/obshtestvo/rabotnitci-ot-emko-otivat-da-izchistiat-pred-parlamenta-665488.html", "text": "Работници от завода \"Емко\" излизат на протест пред парламента с призив \"Да изчистим боклука\". Пред Нова тв преди да потеглят с автобуси за София, работниците казаха, че очакват да се срещнат с депутати. \"След като те не пожелаха да дойдат при нас, ние отиваме при тях\", заяви един от протестиращите.\"Защо искат да ни затворят и да не работим, те не искаха да дойдат при нас, сега ние ще отидем при тях. Защо се унищожават водещи фирми в България, това искаме да разберем\", каза друг работник.  Само от Монтана с работа в завода се препитават над 400 души. Пред bTV Красимир Пъдарев, директор на обособеното производство в „Емко”, повтори основното им искане - да запазят работните си места, да бъде продадена продукцията, която е блокирана на пристанището в Бургас и да се върне лицензът на компанията.По думите на работещите търговията и производството в момента върви много добре и това е от последните 2 години. Преди това, когато фирмата е била на нула, никой не се е интересувал от нея.Друг от работниците обясни, че работи в завода от 10 години. Ако заводът бъде затворен, много млади специалисти ще напуснат страната, смята той. \"Къде ще ги намерят утре тези специалисти, къде ще си намерят работа. Един месец няма да стоят без работа тези хора, отиват направо на \"Терминал\" 2\", каза той.Депутатът от ГЕРБ Емил Христов коментира, че ако в завода е имало нарушения, \"не бива да си затваряме очите\". \"Една такава нередност може да доведе до много сериозни проблеми\", каза той пред Нова тв.", "date": "2017.09.20", "title": "Работници от 'Емко' отиват да 'изчистят' пред парламента"}
{"url": "https://offnews.bg/futbol/vechnoto-derbi-shte-se-provede-na-21-oktomvri-ot-16-chasa-665500.html", "text": "Вечното дерби на първенството ни ще бъде следобед на светло, съобщиха от БФС за \"24 часа\". Официално мачът още не е обявен, но се знае, че ще бъде на 21 октомври, събота, от 16,00 часа на Националния стадион \"Васил Левски\".Тогава църквата празнува Свети Иларион.Дербито е в последния, 13 кръг, от първото завъртане на първия етап от първенството ни. След това започва втория етап, който трябва да определи първата шестица и втората осмица на шампионата.Левски е домакин на дербито, което значи, че ще получи сектори \"А\" и \"Б\". Привържениците на ЦСКА-София пък ще бъдат във \"В\" и \"Г\".Ръководството на \"червените\" ще седне на импровизираната ложа срещу официалната. Тя бе направена специално заради дербитата и инцидентите с Прамод Митал и Спас Русев, които бяха атакувани от противниковите фенове.", "date": "2017.09.20", "title": "Вечното дерби ще се проведе на 21 октомври от 16 часа"}
{"url": "https://offnews.bg/kultura/balgarskoto-kino-poluchi-priznanie-v-evrazia-665487.html", "text": "Филм с българско участие спечели голямата награда в конкурса \"Евразийски мост\". Кинонадпреварата се провежда в град Ялта в анексирания от Москва украински полуостров Крим.Отличената лента се нарича „Синът на София“. Филмът е копродукция на България, Франция и Гърция.Драмата на Елина Псику разказва историята на 11-годишно момче Миша, което през 2004 г. идва от Русия в Атина, за да живее с майка си София.Вторият международен кинофестивал \"Евразийски мост\" бе открит на 15 септември.Председател на журито тази година бе британският режисьор Гарет Джоунс. В него бяха също и руската актриса Олеся Судзиковска, френският режисьор Патрик Казал и руският продуцент Андрей Осипов.Идеята за създаването на кинофестивала е на известния актьор Никита Михалков.", "date": "2017.09.20", "title": "Българското кино получи признание в Евразия"}
{"url": "https://offnews.bg/sviat/niama-postradali-balgari-pri-zemetresenieto-v-meksiko-665499.html", "text": "По информация на посолството в Мексико към 08.30 ч българско време няма данни за пострадали български граждани при земетресението с магнитуд 7-ма степен по скалата на Рихтер на територията на Мексико от снощи.Според постъпващата информация в различни части на мексиканската столица има разрушени сгради, засегнати са и инфраструктурни обекти, сред които газопроводи, мостови съоръжения, както и международното летище „Б. Хуарес“. Извънредна ситуация е обявена в общините Алваро Обрегон, Бенито Хуарес, Коьоакан, Куахималпа де Морелос, Кеаутемок, Густаво А. Мадеро, Изтакалко, Изтапалапа, Магдалена Контрерас, Мигел Идалго, Милпа Алта, Тлахуак, Тлалпан, Фенустияно Каранса и Ксочимилко на мексиканската столица. Съобщава се за по-големи разрушения в град Пуебла.Българското посолство е в контакт с местните власти и следи ситуацията. В дипломатическата ни мисия е организирано 24-часово дежурство.Всички български граждани, които желаят да получат актуална информация или да подадат сигнал за техни близки и познати, могат да го направят на телефоните на посолството в Мексико:+52 55 5596 3283;+52 55 5596 3293;+52 55 5596 3295;+52 1 55 6064 5199или във фейсбук на адрес: ЕmbajadadeBulgaria Mexico", "date": "2017.09.20", "title": "Няма пострадали българи при земетресението в Мексико"}
{"url": "https://offnews.bg/na-tozi-den/dnes-rozhden-den-imat-663987.html", "text": "Пламен Димитров, президент на КНСБНено Димов, Министър на околната среда и водитеСнежана Ботушарова, юристТрендафил Величков, бивш областен управител на Пазарджик", "date": "2017.09.20", "title": "Днес рожден ден имат"}
{"url": "https://offnews.bg/obshtestvo/vremeto-v-sriada-oblatci-dazhd-i-gradushki-665486.html", "text": "Времето над страната днес ще бъде предимно облачно, като на места се очакват краткотрайни валежи с гръмотевици. На места ще има условия за градушки. Дъжд се очаква главно в Северна и Централна България. През деня ще духа югоизточен вятър, който следобяд ще се преориентира от северозапад и температурите ще са между 25-26 градуса.   По Черноморието сутринта има мъгла, но по обяд ще бъде слънчево.Над планините ще има краткотрайни валежи с гръмотевици, които ще са по-интензивни над Стара Планина.В четвъртък и петък ще бъда хладно и ветровете, със значителна облачност. В Южната част ще има слаб дъжд, а от събота бавно ще се повишават. ", "date": "2017.09.20", "title": "Времето в сряда: Облаци, дъжд и градушки"}
{"url": "https://offnews.bg/ikonomika/zatvariat-prohoda-na-republikata-za-kamioni-ot-dnes-665466.html", "text": "От днес - 20 септември, до 15 ноември т. г. се спира движението на тежкотоварните превозни средства над 12 т през Прохода на Републиката - път II-55 Велико Търново – Гурково, съобщиха от АПИ.Ще се ремонтира участъкът от второкласния път през гр. Гурково (от км 56+920 до км 58+820).Целта на предприеманите дейности е повишаване безопасността на движение през предстоящите зимни месеци, тъй като Проходът на Републиката е основна пътна връзка за тежкотоварния трафик между Северна и Южна България.По време на ремонтните работи товарните автомобили над 12 тона ще преминават през Котленския проход по следния обходен маршрут:• От Северна за Южна България маршрутът е: Велико Търново – път I-4 – Омуртаг – път II-48 /Котленски проход/ - „Петолъчката“ – път I-6 /Подбалканския път/;• От Южна към Северна България маршрутът е: от път I-6 /Подбалкански път/ - „Петолъчката“ – път II-48 /Котленски проход/ - Омуртаг – път I-4 – Велико Търново.Друга възможност за преминаване на МПС над 12 тона е през Ришкия проход - път II-73 Шумен - Карнобат.Автомобилите с тегло под 12 т ще бъдат пропускани през Прохода на Републиката. Необходимо е да спазват поставените пътни знаци и следната временна организация на движението:• пътуващите от Северна за Южна България ще преминават от път II-55 /Проход на Републиката/ до км 55+800, след което ще се отклоняват по общинския път Димовци - Николаево до кръстовището с I-6 София - Бургас /Подбалкански път/;• пътуващите от Южна за Северна България ще преминават по уличната мрежа на гр. Гурково до км 56+700 на път II-55 /Проход на Републиката/.Трафикът на леките автомобили през Прохода на Републиката ще бъде без ограничение, уточняват от пътната агенция.", "date": "2017.09.20", "title": "Затварят Прохода на Републиката за камиони от днес"}
{"url": "https://offnews.bg/lajfstajl/vizhte-naj-tazhnata-kotka-na-sveta-galeria-665502.html", "text": "Запознайте се с Луху - най-тъжната котка на света. За нея разказва сайтът BoredPanda.Луху живее в Пекин, заедно с майка си и братята и сестрите си. Всички котки от нейното котило са напълно обикновени. Но малката Луху се различава с тъжните си очи, а интернет побърза да я обяви за най-тъжното коте в света. Тъжната Луху има профил в социалната мрежа Instagram, където има над 130 000 последователи и фенове. ", "date": "2017.09.20", "title": "Вижте най-тъжната котка на света (галерия)"}
{"url": "https://offnews.bg/futbol/shefovete-na-pszh-skastriha-nejmar-i-kavani-665503.html", "text": "Президентът на ПСЖ Насер Ал-Хелаифи лично се е заел да гаси пожара в съблекалнята, след като между две от звездите на тима - бразилеца Неймар и уругвайският нападател Единсон Кавани, избухна скандал.В мача срещу Лион (2:0) двамата на два пъти се скараха кой да изпълни статично положение. В първия случай Даниел Алвеш взе топката от Кавани и я даде на Неймар, за да стреля от пряк свободен удар, а по-късно бразилецът поиска да бие и отсъдената в полза на ПСЖ дузпа, но Кавани не му позволи.В следащите дни медиите наляха още масло в огъня. Появиха се информации за ръкопашен бой в съблекалнята, освен това стана ясно, че Неймар е спрял да следва Кавани в Инстаграм. Според някои писания, бившият ас на Барселона дори е пожелал от шефовете на клуба уругваецът да бъде продаден.Самият Кавани отрече за скандал, като тушира напрежението, заявявайки, че случилото се е нормално за футбола. Даниел Алвеш се опита с шега да замаже гафа, като каза, че е взел топката от Кавани, не за да я даде на Неймар, а той самият да стреля, но бил изпреварен.За да се сложи край на напрежението президентът на ПСЖ Насер Ал-Хелаифи е поговорил с двамата футболисти. На този етап щатен изпълнител на дузпите остава Кавани, а Неймар ще е негов заместник.Няколко от съотборниците на двамата южноамериканци, начело с Тиаго Мота, обаче са изразили недоволството си от тяхното поведение.Старши треньорът Унай Емери е останал много доволен от намесата на Мота, защото предпочита той да е лидерът в съблекалнята, а не Тиаго Силва, който е близък с Неймар.", "date": "2017.09.20", "title": "Шефовете на ПСЖ скастриха Неймар и Кавани"}
{"url": "https://offnews.bg/obshtestvo/bez-voda-na-mnogo-mesta-v-sofia-dnes-665428.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради превключване на нов уличен водопровод на ул. „Монтевидео“ в „Овча купел“ се налага спиране на водоподаването от 9:00 до 21:00 часа на ул. „Монтевидео“, ул. „Букет“, ул. „Народен герой“, ул. „Арх.Франк Лойд Райд“, ул. ,,Народно хоро‘‘ , ул. ,,Иван Радоев‘‘ , ул. „Маестро Кънев“, по ул. ,,Монтевидео‘‘ от ул. ,,Маестро Кънев‘‘ до блок 501, ул. ,,761‘‘,ул. ,,Акад.Константин Пешев‘‘ , ул. ,,Д-р Васил Караконовски‘‘ , ул. ,,671‘‘. Подмяна на сградно водопроводно отклонение на ул. 515 в кв. „Христо Ботев“ налага спиране на водоподаването от 9:00 до 19:00 часа в района на кв. „Христо Ботев“. Във връзка с подмяна на сградно водопроводно отклонение на бул. „Васил Левски“ в Център, се налага спиране на водоподаването от 9:00 до 18:00 часа на бул. „Васил Левски“, ул. „Граф Игнатиев“, бул. „Евлоги и Христо Георгиеви“, ул. „Проф. Никола Михайлов“. Ремонтни дейности до ПСПВ Панчарево налагат спиране на водоподаването от 10:00 до 22:00 часа на с.Кокаляне - карето между: ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“ с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. Монтаж на спирателни кранове на ул. „Восъче“, местност „Толева махала“, се налага спиране на водоподаването от 10:00 до 19:00 часа на „Толева махала“. Поради подмяна на сградно водопроводно отклонение на ул. „Музейна“ в „Горубляне“ се налага спиране на водоподаването от 9:00 до 19:00 часа в района на ул. „Музейна“.Реконструкция на уличен водопровод на ул. „Гено Киров“ в „Орландовци“ се налага спиране на водоподаването от 9:00 до 21:00 часа на ул. „Гено Киров“ от ул. „Съзнание“ до ул. „Кирил Пърличев“, ул. „Копринарска“ от ул. „Гено Киров“ до ул. „Мелодия“.Изграждане на водомерна шахта и монтаж на водомерен възел на ул. „Йеромонах Гаврил Лесновски“, вилна зона „Симеоново - север“, се налага спиране на водоподаването от 9:30 до 21:30 часа на ул. „Йеромонах Гаврил Лесновски“ №1, №3, №5, ул. 45 от №5 до №24. Без вода заради подмяна на сградно водопроводно отклонение на ул. „Иван Андонов“ в „Кръстова вада“ ще бъдат от 10:00 до 18:00 часа на тази улица. Няма да имат вода във връзка с подмяна на сградно водопроводно отклонение на бул. „Елин Пелин“ в Панчарево от 10:00 до 13:00 часа в района на бул. „Елин Пелин“ от ул. „Ленището“ до ул. „Васил Левски“. ", "date": "2017.09.20", "title": "Без вода на много места в София днес"}
