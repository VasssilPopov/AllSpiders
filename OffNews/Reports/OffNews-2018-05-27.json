{"url": "https://offnews.bg/politika/balgaria-vidimo-zaviva-na-iztok-smiatat-politolozi-681451.html", "text": "Българската политика прави очевиден завой на изток. Това мнение изразиха политолозите Първан Симеонов и Харалан Александров в предаването \"Неделя 150\" на БНР.През последните няколко седмици и месеци България отчетливо завива на изток и съвпада с напрежението вътре в самия Западен блок – ЕС – САЩ, смята Симеонов. По думите му ориентацията в посока Русия е проличало по позицията на правителството по случая \"Скрипал\", а след това и с рестартиране на проекта АЕЦ \"Белене\" и посещенията в Русия на най-високо ниво. Самият факт, че е възможна подписка за напускане на НАТО, означава, че постепенно оста на въртене на българския политически процес се отмества леко на изток. Това е в синхрон с проблемите между ЕС и САЩ, които проличават изключително много в казуса с т.нар. иранска сделка и, които проличават с предполагаемата позиция на Полша, която някак си контрастира на фона на ЕС. Всичко това, като че ли допълнително тласка Европа в неопределеност или по-скоро в орбитите на интересите на Русия в момента, коментира Симеонов.По думите му премиерът Бойко Борисов печели предимство в подобна сиуация, защото може да излезе с послание след срещата си президента Владимир Путин, насочено към европейско-руските отношения. Според него обаче предимство е спечелил и президентът Румен Радев:Заходът на България към подобряване на отношенията с Русия е видим, смята Харалан Александров. „Заходът е видим и вероятно той ще трябва да бъде разказан. Очакваме това да се случи след визитата на Борисов – най-интересното събитие, ще увенчае този интересен месец“, коментира той.Новината за срещата на Борисов с Путин дойде от Москва, когато в Русия беше президентът Румен Радев.Според него Русия има възможност да интерпретира темата с визитата от позицията на това, че новината за нея дойде именно от там.Борисов плете друга мрежа, каза Александров по отношение на политиката и действията на премиера. „Той покрива много голяма международна територия. Сякаш се опитва, изплитайки като един чевръст паяк, в добрия смисъл, всичките тези връзки и отношения на приятелство и добросъседство с ясно заявеното обещание за лобиране и подкрепа на каузата за евроинтеграцията на Западните Балкани, някак си да стабилизира страната в един очевидно труден период, в който се случват големи тектонични размествания“, добави той.", "date": "2018.05.27", "title": "България видимо завива на изток, смятат политолози"}
{"url": "https://offnews.bg/sviat/dzhordzh-bush-starshi-otnovo-e-priet-v-bolnitca-681461.html", "text": "Бившият президент на САЩ Джордж Буш-старши е приет в болница в щата Мейн, съобщава CNN.93-годишният Буш се е почуствал изтощен в неделя, а кръвното налягане паднало, заяви говорител на семейството в социалната мрежа „Туитър“, предава Reuters.Буш най-вероятно ще остане в болницата за няколко за наблюдение, заяви говорителят. Миналият месец бащата на Джордж Буш - младши беше  заради инфекция, само ден след . Той беше освободен от болницата на 4 май. Медиите припомнят, че Буш се е преместил за лятната ваканция в щата Мейн, малко след смъртта на съпругата му. Последната му поява пред медии беше на съботна закуска с ветерани.", "date": "2018.05.27", "title": "Джордж Буш-старши отново е приет в болница"}
{"url": "https://offnews.bg/sviat/dzhuzepe-konte-otkaza-premierskia-post-v-italia-681460.html", "text": "Кандидатът за министър-председател на Италия Джузепе Конте се отказа в неделя от своя мандат за сформиране на правителство, след като преговорите с президента са се провалили, съобщават от президентството на страната, предава AFP.„Джузепе Конте се отказа от мандата си за сформиране на правителство, даден му на 23 май“, заявиха от президентството.В същия ден лидерът на „Северната лига“ Матео Салвини заяви, че ако от президентството се налагат условия, тогава няма да има ново правителство.Конте, който е професор по право във Флоренция, трябваше да състави списък от министри и да го представи за одобрение на президента, преди кабинетът да положи клетва.Италия изпадна в задънена улица след изборите през март, на които никоя политическа сила не можа да получи мнозинство в парламента. След седмици безрезултатни преговори между различни политически партии, \"Пет звезди\" и \"Лигата\" най-накрая се договориха да управляват заедно. Те се зарекоха, че ще се опълчат на правилата на ЕС за валутния съюз, финансовата дисциплина и имиграцията.Конте е подкрепен от \"Пет звезди\", но не заема изборна длъжност и няма политически или мениджърски опит. Анализатори коментираха, че има опасност той да бъде изключително слаб лидер, без особено влияние върху коалиционните си партньори.", "date": "2018.05.27", "title": "Джузепе Конте отказа премиерския пост в Италия"}
{"url": "https://offnews.bg/112/zagina-mlad-burgazlia-skochil-ot-sedmia-etazh-sled-skandal-s-priatelk-681437.html", "text": "Млад бургазлия е скочил от седмия етаж на жилищен блок в бургаския комплекс \"Меден рудник\".26-годишният мъж е загинал на място.Трагедията е станала около 18.30 ч. в събота, съобщава БТА.Преди инцидента младият мъж е имал скандал с приятелката си.Полицията разследва случая.", "date": "2018.05.27", "title": "Загина млад бургазлия, скочил от седмия етаж след скандал с приятелката си"}
{"url": "https://offnews.bg/koloezdene/kris-frum-specheli-dzhiroto-i-zapisa-hettrik-ot-poledi-681459.html", "text": "33-годишният британски колоездач Крис Фрум записа дебютна победа в Обиколката на Италия и записа трети пореден успех, макар и не в една година, в стартовете от т.нар. grand tour.През 2017 година звездата на Team Sky спечели последователно Тур дьо Франс и Вуелтата в Испания. Преди него обиколките на Италия, Франция и Испания в рамките на една година бяха печелили единствено французинът Бернар Ино и белгиецът Еди Меркс.Фрум изкова победата си в 19-ия етап, когато предприе атака 80 км преди финала и успя да удържи конкурентите за себе си, за да финишира с три минути аванс и да облече розовата фланелка на лидер в състезанието.Фрум е краен победител с време 86:11:50 часа. Втори е победителят от миналата година холандецът Том Дюмулен, който завърши на 46 секунди за Фрум, а трети е колумбиецът Мигел Анхел Лопес на 4:57 минути зад Фрум.Фрум, който стартира като лидер в последния етап, както и останалите водещи колоездачи, изминаха по традиция финалните километри като на парад, като оставиха битката за етапната победа да се води между спринтьорите. В интерес на истината битка по улиците на Рим не се състоя, тъй като организаторите решиха да спрат хронометрите след първите три от предвидените 10 обиколки в града, заради лошото състояние на пътната мрежа и рисковете за състезателите.В крайна сметка спорът по улиците на Рим беше спечелен от ирландеца Сам Бенет от Bora-hansgrohe, който изпревари италианеца Елиа Вивиани от Quick-Step Floors и така постигна трета етапна победа.Междувременно спортният директор на Sky Никола Портал потвърди, че Фрум ще кара и на предстоящия Тур дьо Франс, независимо, че разследването срещу него за превишена доза на салбутамол, не е приключило с решение.\"Крис се готви за Джирото от декември и винаги сме вярвали, че е възможно да го спечели. Остават шест седмици до Тура, времето минава бързо. Да, той ще застане на старта, няма никакъв проблем пред това\", коментира Портал.", "date": "2018.05.27", "title": "Крис Фрум спечели Джирото и записа хеттрик от поледи"}
{"url": "https://offnews.bg/politika/gerb-pecheli-izborite-v-galiche-681458.html", "text": "По първоначални данни кандидатът на ГЕРБ Страхил Стоянов печели кметските избори в с. Галиче, община Бяла Слатина, съобщава Агенция „Фокус“.Правото си на глас през деня са упражнили 986 души от общо 1498 избиратели. За Страхил Стоянов за гласували 497 души. Опонентът му от БСП Веселин Тушинов е получил 470 гласа. С почти 66% избирателната активност приключи вторият тур на кметските избори в Галиче. Правото си на глас са упражнили 986 души от общо 1498 избиратели.През деня в общинската избирателна комисия в Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.Денят в Галиче премина в нападки и обвинения между кандидатите за опити за манипулиране на вота. От БСП обвиниха ГЕРБ, че са довели хора от друго населено място, за да гласуват. От ГЕРБ пък заявиха, че шефът на местното БСП опитал да манипулира работата на подвижната избирателна секция. На втория тур на кметските избори в населеното място един срещу друг се изправиха кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите.До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.27", "title": "ГЕРБ печели изборите в Галиче"}
{"url": "https://offnews.bg/sviat/ima-novi-pozitivni-signali-za-vazmozhna-sreshta-na-varha-sasht-sever-681457.html", "text": "Севернокорейският лидер Ким Чен-ун има \"постоянна воля срещата на върха с американския президент Доналд Тръмп да се състои\", съобщиха държавните медии в Пхенян.Новината идва след изненадваща втора среща на лидерите на двете корейски държави. След нея президентът на Южна Корея съобщи, че Северът ще се придържа към обявения отказ от ядрен арсенал. Няма промяна в датата 12 юни за евентуална среща на върха САЩ-Северна Корея в Сингапур, заяви американският президент, съобщава БНТ.Двамата корейски лидери са имали откровен диалог, съобщиха официалните медии в Пхенян.Лидерът на Севера Ким Чен-ун е изразил постоянна воля за историческа среща на върха с американския президент и е предложил сътрудничество за създаване на механизъм за постоянен и траен мир и начало на нова ера на помирение и единство.Двамата корейски лидери ще проведат нови разговори в петък, съобщава телеграфната агенция на Севера. Вчерашната среща Ким Чен-ун - Мун Дже-ин е израз на промяна в атмосферата на полуострова.Подготовката на първите разговори през април отне месеци. Сега двамата се видяха 24 часа след телефонно обаждане от Пхенян - знак, че Ким Чен-ун иска да спаси срещата си с Тръмп в Сингапур.Постигнахме съгласие, че срещата на 12 юни трябва да се проведе успешно и нашето пътуване към премахване на ядрените оръжия от Корейския полуостров и траен мир не трябва да спира, каза Мун Дже-ин - президент на Южна Корея.Лидерът на Юга даде да се разбере, че колегата му от Севера не е сигурен до колко може да вярва на обещанията на Вашингтон, уточнява БНТ.Датата 12 юни не се е променила, заяви президентът Тръмп.Много хора работят, нещата се движат доста добре. Гледаме към 12 юни в Сингапур. По това няма промяна, коментира американският президент.Американски подготвителен екип заминава до часове за Сингапур, а в Туитър президентът Тръмп гневно отхвърли медийни спекулации, че евентуалната му среща с Ким Чен-ун вече не може да се проведе там в предвиденото време.", "date": "2018.05.27", "title": "Има нови позитивни сигнали за възможна среща на върха САЩ - Северна Корея"}
{"url": "https://offnews.bg/politika/privarzhenitci-na-tesnite-otnoshenia-s-rusia-ima-i-v-gerb-i-v-bsp-za-681453.html", "text": "Смятам, че не трябва да отделяме една-единствена партия като наш съюзник. Познавам привърженици на развитието на тесните отношения и в партия ГЕРБ, и в социалистическата партия, и в „Атака”, и във ВМРО, във всички други партии, дори в СДС. Защото в България има демокрация, днес на власт е ГЕРБ, утре може да дойде БСП, на другия ден да дойде друга партия, а ние сме избрали една партия само. Това не е правилно, какво ще правим след това?Това коментира в интервю за bTV бившият ръководител на Руският институт за стратегически изследвания Леонид Решетников.„Във вашата страна определени сили решиха да направят от мен един образ, който въплъщава заплахата. Използват това, за да плашат гражданите на България. Понякога дори ми е смешно да чета това, което пишат за мен”, допълни той.Решетников отхвърли твърденията, че КГБ оказва влияние в политиката в България:Той определи посещението на президента Румен Радев в Русия като \"пробив\", но сега се очаква посещението на премиера Бойко Бовисов, \"който вече ще обсъжда с премиера ни, с президента на страната конкретни въпроси, свързани със сътрудничеството\".Според него Русия и България имат потенциал в сътрудничеството \"газовата сфера\". \"Биха могли да се проведат конкретни разговори за икономическото сътрудничество в енергийната област. Преди всичко така смятам, става въпрос за сътрудничество в газовата сфера. Имаме възможности, освен туризма, да развиваме и други насоки на икономическото сътрудничество\", коментира той.", "date": "2018.05.27", "title": "Привърженици на тесните отношения с Русия има и в ГЕРБ, и в БСП, заяви Решетников"}
{"url": "https://offnews.bg/112/pochina-19-godishniat-mladezh-kojto-katastrofira-s-pevitcata-emilia-681444.html", "text": "19-годишният младеж, който катастрофира заедно с певицата Емилия и годеника ѝ е починал. Това съобщиха от болница \"Света Анна\", където пострадалият беше настанен. Феди Башур, което е син на пострадалия в катастрофата Жорж Башур, беше прието в тежко състояние. Инцидентът стана 24 май следобед на 37-мия километър от магистрала \"Тракия\".Синът на Башур е шофирал колата, като за причина за катастрофата се посочва аквапланинг. Според разследващите той навлязъл с висока скорост от суха на мокра настилка и самокатастрофирал. Ден след катастрофата прогнозата на лекарите за младежа не бяха оптимистични. 19-годишният шофьор е имал тежка черепно-мозъчна травма и беше поставен на апаратно дишане в реанимация. Мозъкът му е бил сериозно увреден и операция е била невъзможна. Емилия и годеникът ѝ са се отървали с леки наранявания. Певицата е с гръдно-коремна травма, без опасност, за живота. Жорж Башур ѝ беше настанен в лицево-челюстна хирургия, без опасност за живота. ", "date": "2018.05.27", "title": "Почина 19-годишният младеж, който катастрофира с певицата Емилия"}
{"url": "https://offnews.bg/obshtestvo/otkriha-ptichi-grip-vav-ferma-v-dobrichko-selo-681445.html", "text": "Установено е огнище на инфлуенца в село Стефаново, съобщиха от Областна администрация – Добрич.В петък вечерта е потвърден случай на птичи грип в животновъден обект в селото. Веднага са предприети мерки от служители на Областната дирекция по безопасност на храните (ОДБХ) в Добрич за ликвидиране на огнището на болестта.За случая е уведомен областният управител Красимир Кирилов, който ще свика заседание на епизоотичната комисия.Определени са двете санитарни зони - 3- и 10-километрова, с цел недопускане разпространение на заболяването.Служители на полицията контролират достъпа до обекта.Огнище на инфлуенца тип А бе установено във фермата в село Стефаново през октомври миналата година, припомня \"Дарик\". Тогава бяха унищожени 11 000 птици.", "date": "2018.05.27", "title": "Откриха птичи грип във ферма в добричко село"}
{"url": "https://offnews.bg/ikonomika/gazprom-podpisa-dokumenti-za-suhopatnia-uchastak-na-turski-potok-681446.html", "text": "Руската компания \"\" подписа с Турция протокол за сухопътния участък на транзитната линия на газопровода Турски поток за доставка на руски газ за Европа, предаде ТАСС.Освен протокола, който е подписан вчера в Санкт Петербург, \"Газпром\" и турската компания \"Боташ\" са сключили споразумение за основните условия и параметри на строителството на този участък, съобщава БНТ.Подписването на документите позволява да се премине към практическо изпълнение на проекта. Строителството на сухопътния участък на газопровода ще се извършва от съвместна проектна компания, която ще бъде създадена на паритетна база. \"Газпром\" започна строителството на морския участък на газопровода Турски поток през май 2017 г.", "date": "2018.05.27", "title": "Газпром подписа документи за сухопътния участък на Турски поток"}
{"url": "https://offnews.bg/obshtestvo/poklonenieto-pred-svetlin-rusev-shte-e-v-sriada-v-kvadrat-500-681447.html", "text": "Поклонението пред тленните останки на акад. Светлин Русев ще се състои на 30.05.2018 г. (сряда) от 12.00 ч. в централното фоайе на Националната галерия – Квадрат 500, съобщиха от галерията. От там разпространиха съболезнователен адрес, с който се прощават с художника. Светлин Русев  на галерията.", "date": "2018.05.27", "title": "Поклонението пред Светлин Русев ще е в сряда в Квадрат 500"}
{"url": "https://offnews.bg/obshtestvo/samolet-na-nato-za-dalechno-radiolokatcionno-otkrivane-idva-v-sofia-681443.html", "text": "На летище София ще се състои статичен показ на самолет E-3A за далечно радиолокационно откриване и управление (AWACS), съобщиха от Министерството на отбраната.Посещението е израз на ангажираността на НАТО към сигурността на Югоизточния регион на Европа. Събитието е по повод включването на България в кампанията „We are NATO“.Организатор на статичния показ, който ще започне в 12.00 ч. на 5 юни, е Командването на българските Военновъздушни сили по предложение на Обединеното командване на Военновъздушните сили на НАТО (NATO HQ AIRCOM).Самолетът е предназначен за засичане на обекти на далечни дистанции по въздух и вода. Силите за ранно предупреждение и контрол на НАТО (NAEW & C Forces) са част от малкото по обем въоръжение, което е собственост на НАТО като организация. С този самолет се провеждат широк кръг от мисии като Air Policing - охрана на въздушното пространство, използва се при антитерористични и евакуационни операции, реакция при кризи.Той е участвал в мисии операция след кризата между Русия и Украйна, както и е подсигурявал Турция по време на сирийската криза. С него се осъществява и наблюдение на въздушното пространство на територията на страните членки на НАТО. Авиационните системи за наблюдение на AWACS участваха активно в операции на НАТО след 11 септември. С тях са подсигурявани срещите на върха на НАТО или големи спортни събития.При нормални обстоятелства E-3A може да работи във въздуха около осем часа на височина от 950 метра, като покритата от него наземна зона обхваща над 310 000 кв. км.", "date": "2018.05.27", "title": "Самолет на НАТО за далечно радиолокационно откриване идва в София"}
{"url": "https://offnews.bg/na-tozi-den/27-maj-vidinsko-vastanie-681179.html", "text": "На този ден през 1850 г. населението в Белоградчишко се вдига на въстание, прераснало в цяла Северозападна България и известно като Видинско въстание.През XIX век българският народ прави редица опити, за да възвърне свободата си и да се освободи от османското владичество. Един от тези опити е Белоградчишкото въстание, познато още като Видинското въстание и въстанието в Северозападна България. Събитието е най-масовото и организирано въстание от многогодишните селски бунтовни движения в Северозападна България.Подготовката и началните етапи на въстанието са извършени с подкрепата на Сърбия, която има принципното съгласие на Австрийската империя да присъедини обхванатите от него области, но след началото на бунта под австрийски натиск сърбите оттеглят своята поддръжка.Вижте повече от ", "date": "2018.05.27", "title": "27 май - Видинско въстание"}
{"url": "https://offnews.bg/volejbol/balgaria-se-spravi-s-arzhentina-i-veche-ima-dve-pobedi-v-ligata-na-nat-681438.html", "text": "Мъжкият национален отбор по волейбол на България победи Аржентина с 3:1 гейма (19:25, 25:19, 25:21, 25:22) в своя трети мач от Лигата на нациите.Сблъсъкът предложи много емоции от първата до последната точка, а родните национали отстъпиха в първия гейм. В следващите три части обаче състезателите водени от селекционера Пламен Константинов вдигнаха оборотите и успяха да стигнат до пълен обрат, който им осигури нови три точки.Така България приключи турнира в Нинбо с две победи и една загуба, след като в първия ден \"трикольорите\" надиграха домакина Китай с 3:2, а вчера отстъпиха на САЩ с 1:3.Във втората седмица от Лигата на нациите сблъсъците ще се пренесат в България. От 1 до 3 юни националите ни ще разчитат на подкрепата на родната публика в София. \"Лъвовете\" играят срещу Сърбия, Австралия и Русия в столичната \"Арена Армеец\".От 15 до 17 юни националите ни очакват гореща подкрепа и от емблематичните фенове във Варна. Тогава, в зала \"Конгресна\" в Двореца на културата и спорта в морската столица българите се изправят срещу Бразилия, Франция и Канада.", "date": "2018.05.27", "title": "България се справи с Аржентина и вече има две победи в Лигата на нациите"}
{"url": "https://offnews.bg/kultura/preporachvame-vi-zimen-san-v-dom-na-kinoto-681379.html", "text": "Филмът \"Зимен сън\" ще се прожектира днес от 13:15 ч. в Дом на киното.Носител на „Златна палма” на фестивала в Кан през 2014 г., филмът е знаков в творчеството на турския режисьор Нури Билге Джейлан, който си спечели репутацията на един от най-иновативните и талантливи творци от началото на ХХI век.\"Зимен сън\" е камерна драма за хотелиер в малко градче, чиито културни претенции и самодоволство са сринати през една паметна зима.Действието се развива сред живописния и грабващ зимен пейзаж на Кападокия, Централна Анадола, в малко селце, полупразно извън сезона.В продължение на повече от три часа филмът проследява местната знаменитост Айдън (Халюк Билгинер) – актьор, който държи малък хотел с жена си, пише за местния вестник и обмисля идеята да поработи над книга за турския театър.Както всички останали в селото, Айдън има доста свободно време, но с напредването на историята Джейлан внимателно премахва обвивката, която прикрива този самодоволен и тесногръд мъж.Зрителят става свидетел на отношенията на Айдън с жена му, наскоро разведената му сестра и местно семейство, негови наематели.С проницателен поглед, напомнящ на камерните филми на Ингмар Бергман, Джейлан прониква през преструвките на персонажите. Пестелив филм, завладяващ и хипнотичен.", "date": "2018.05.27", "title": "Препоръчваме ви: 'Зимен сън' в Дом на киното"}
{"url": "https://offnews.bg/obshtestvo/petdesetnitca-iska-listo-ot-oreh-isus-sazdava-tcarkvata-si-dnes-681328.html", "text": "Православната църква празнува рожден ден на Петдесетница днес. Празникът е винаги в неделя, 50 дни след Великден.На този ден Исус Христос изпраща Светия Дух на земята и основава църквата си. Според преданието на 50-ия ден след Пасха в Йерусалим се събрали дванадесетте апостоли и Богородица за молитва в къщата, където вечеряли за последен път с Христос.Внезапно се чул шум и над главата над всеки от молещите се явили пламъци като огнени езици. Апостолите се изпълнили със Светия Дух и започнали да славят Бога на всички езици, които дотогава не знаели.Пламъците били видимият знак за въздействието на Светия Дух върху Христовите ученици, на които била дадена силата да проповядват Христовото учение на всички народи. Така били поставени основите на Църквата, затова и празникът Петдесетница се смята за неин рожден ден.На този ден в православните храмове се раздават осветени листа от орех, които по своята форма напомнят слезлите над апостолите огнени езици. Листата се занасят в домовете на вярващите за благословение.", "date": "2018.05.27", "title": "Петдесетница иска листо от орех, Исус създава църквата си днес"}
{"url": "https://offnews.bg/dw/sarbi-albantci-bosnentci-ne-iskame-v-es-nie-shte-miem-mrasnite-chi-681425.html", "text": "\"Ние ще мием мръсните чинии на ЕС\", \"Отсега сме европейци втора класа\", \"Цял свят знае, че не сме за ЕС\": стотици сърби, босненци, албанци реагират на статия на ДВ, цитираща коментари на германци за разширяването на ЕС.Какво става, когато някой преведе на хората от Западните Балкани коментарите на германски читатели относно планираното разширяване на ЕС? Отговорът гласи: получава се вълна от отговори. Точно това се случи след като Дойче Веле обобщи и преведе мненията на германските юзъри, публикувани в новинарския сайт на германската обществено-правна телевизия АРД, по въпроса за приемането на Западните Балкани в ЕС. Поводът бе срещата на върха в София ЕС-Западни Балкани. От общо 49 коментара на германци под публикация по темата в www.tagesschau.de нямаше нито един, който да оценява положително преимането на страните от Западните Балкани. Тъкмо напротив. Юзърът например бе написал следното: \"Европейският влак продължава пътуването си. Следваща спирка - Западните Балкани. А билетите плаща германският гражданин.\"Сърби: \"Ние ще мием мръсните чинии в ЕС\"Редакцията на радио Б92 в Сърбия, което е една от най-популярните радиостанции с над 1,5 милиона юзъри, публикува статията на Дойче Веле на своя сайт. В продължение на два дни това беше най-коментираната публикация. И отново коментарите бяха изключително негативни. Така например юзърът  пише: \"Германия получава много повече от ЕС, отколкото дава. Именно по тази причина в цяла Европа се засилва влиянието на популистките партии, които призовават за съпротива срещу германските икономически и политически хищнически нокти. Германците помагат за развитието на Сърбия и Балканите, но не защото се чувстват свързани с нас, а защото искат да разширят влиянието си в нашите страни и да увеличат доходите си.\"\"Ние не искаме в ЕС! И те - германците - не искат да ни пуснат\", пише юзърът  в коментара си за най-четения сръбски новинарски сайт Блиц, който също публикува статията на Дойче Веле. А юзърът  пише следното: \"Нашите политици действат така, сякаш Европа е един голям банкет с много пиене и ядене. Но келнерите отдвана вече нe сервират допълнително. Първите вече получиха най-доброто, а Хърватия, България и Румъния обират трохите, защото закъсняха. Ние ще бъдем приети, за да събираме и мием мръсните чинии\". Юзърът  пък проявява разбиране за негативните коментари на германските юзъри. \"Ако бях германец, и аз щях да коментирам ситуацията по следния начин: Германците се дистанцират от нови, потенциално слаби членове.\" Читателят на Блиц пише: \"Сърбите не искат да влязат в ЕС. Те и сега са по-добре. Защо им трябва да емигрират легално, за да работят в Германия или Франция, след като им е по-добре да работят на черно?\"Юзърът пише: \"На цял свят е ясно, че ние не сме за там. Само нашият диктатор (юзърът визира сръбския президент Александър Вучич) не иска да го разбере.\" Иван прави следното предложение: \"Нищо не може да се направи, след като не ни искат. Тогава трябва да позвъним на Путин и да му предложим да разположи балистични ракети на наша територия.\"Черногорци: \"Още отсега сме европейци втора класа\"Материалът на Дойче Веле, който бе озаглавен \"Кой иска в ЕС?\", беше публикуван и във \"Vijesti\", най-популярния сайт в Черна гора. Под него четем коментара на : \"От текста става ясно, че още отсега ни смятат за европейски граждани втора класа. А  му отговаря: \"Нашият президент (Мило Джуканович) затова е тук, за да разсее техния скептицизъм. А що се отнася до германците - това са хора, които до обяд мразят себе си, а след обяд мразят целия свят.\" Юзърът  е сигурен, че \"до 2025 година ЕС ще колабира или ще се свие до своите фискално консолидирани членове. Очевидно е, че идва краят на ЕС!\"След срещата в София редакторът на Дойче Веле Кристоф Хаселбах заяви, че е \"илюзия, Западните Балкани да станат членове на ЕС. На страницата във Фейсбук на албанската редакция на Дойче Веле, която е посещавана от юзъри от Албания, Македония и Косово, един потребител с инициали Ц.Б. отговаря: \"Това не е илюзия. Милиони хора от Западните Балкани вече живеят в ЕС.\" Читател с инициалите Е.С. пък смята, че \"освен Германия и Франция, никоя европейска страна не заслужава да бъде член на ЕС.\" Юзърът  споделя резервите на много граждани на страните от Западните Балкани: \"Ние не бива да влизаме в ЕС, защото не сме конкурентоспособни. Присъединяването ни към ЕС ще бъде още по-лошо за нас, защото ще загубим и малкото независимост, която имаме сега.\"Босненци: \"Европейците предпочитат бежанци без документи\"В Босна и Херцеговина публикацията на Дойче Веле беше препечатана в сайта Nezavisne novine (\"Независими новини\"). Потребителят  пише под нея: \"Ние пък не искаме повече ислямски фундаменталисти.\" В профила на босненската редакция на Дойче Веле във Фейсбук изпъква коментарът на един потребител с инициали Р.К.: \"Окей! Те не искат Западните Балкани. Това си е тяхно право. Защо обаче се възмущават и крещят до небесата срещу влиянието на Русия, Турция или Китай?\" Потребителят И.С. е сигурен, че \"европейците никога не са се интересували от нас. С изключение на това: когато става дума за работна ръка.\" М.У. пък задава следния въпрос: \"Европейците могат да си позволят Хърватия, Гърция, България, Унгария и Полша. Те по-добри ли са от нас?\" М.Л. коментира скептично: \"Колко проблематични са Западните Балкани за ЕС показва фактът, че европейците са по-склонни да приемат милиони бежанци от Африка, Близкия изток и други страни без паспорти и документи вместо тукашните хора.\"", "date": "2018.05.27", "title": "Сърби, албанци, босненци: Не искаме в ЕС, ние ще мием мръсните чинии"}
{"url": "https://offnews.bg/obshtestvo/remont-po-todor-kableshkov-zatvariat-go-na-chasti-681333.html", "text": "Започва реконструкцията на бул. „Тодор Каблешков“ в участъка от магазин \"Кауфланд\" до бул. „Цар Борис III“, включително подземната инженерна инфраструктура.Миналата година бе извършено разширение на бул. „Тодор Каблешков“ между бул. „Братя Бъкстон“ и магазин „Кауфланд България“. В рамките на реконструкцията ще бъде преасфалтирано и кръстовището с бул.“Цар Борис Трети“, което е едно от най-натоварените. Предвижда се поетапно да се ограничава движението, ремонтните работи ще продължат до 20 юли. Стойността на обекта е 1 млн. лв.От днес до 5 юни се забранява влизането на пътни превозни средства в двете посоки по ул. „Тодор Каблешков” между локалното пътно платно на бул. „Цар Борис ІІІ” и ул. „Майор Горталов“, като ул. „Майор Горталов“ остава отворена за движение на превозни средства, съобщи Столична община.От 6 до 25 юни се забранява влизането на превозни средства в двете посоки по ул. „Тодор Каблешков” между локалното пътно платно на бул. „Цар Борис ІІІ” и ул. „Майор Горталов“, като ул. „Майор Горталов“ е затворена за движение на превозни средства, както и по южната половина от пътното платно на ул. „Тодор Каблешков”, в участъка при входа/изхода за зареждане на магазин „Кауфланд”.От 26 юни до 27 август се забранява влизането на превозни средства по южното локално пътно платно на бул. „Цар Борис ІІІ” между ул. „Казбек“ и ул. „Тодор Каблешков”, както и в двете посоки по ул. „Тодор Каблешков” между бул. „Цар Борис ІІІ” и ул. „Майор Горталов“, като ул. „Майор Горталов“ остава отворена за движение на превозни средства.", "date": "2018.05.27", "title": "Ремонт по 'Тодор Каблешков', затварят го на части"}
{"url": "https://offnews.bg/tenis/grigor-dimitrov-startira-s-pobeda-nad-shtastliv-gubesht-v-rolan-garo-681441.html", "text": "Най-добрият ни тенисист Григор Димитров победи \"щастливия губещ\" в турнира от Големия шлем \"Ролан Гарос\" - Мохамед Сафват с 6:1 6:4 7:6(1) на централния корт \"Филип Шатрие\" в Париж.Българинът трябваше да започне участието си в надпреварата с двубой срещу Виктор Троицки, но сърбинът се контузи точно преди началото на срещата и неговото място бе заето от дебютанта Сафват.Талантът от Хасково започна много силно и спечели 10 от първите 11 гейма, но след това играта му се срина. Той все пак успя да удържи и да вземе втория сет в своя полза, а в третата част имаше цели три скрити мачбола в десетия гейм, но ги пропусна.В тайбрека обаче Гришо демонстрира характер и пречупи съпротивата на египтянина. Във втория кръг първата ни ракета ще се изправи срещу Николас Яри или Джаред Доналдсън.", "date": "2018.05.27", "title": "Григор Димитров стартира с победа над 'щастлив губещ' в Ролан Гарос (видео)"}
{"url": "https://offnews.bg/futbol/salah-shte-e-gotov-za-mondial-2018-681428.html", "text": "От Египетската футболна асоциация вярват, че суперзвездата на Ливърпул Мохамед Салах ще бъде възстановен до началото на световното първенство в Русия.Причина за това им дава телефонен разговор с лекарския щаб на мърсисайдци след проведени изследвания на контузията на футболиста в Киев.\"По време на телефонен разговор, проведен от делегацията на националния отбор в Италия във връзка със състоянието на Мохамед Салах, представители на Ливърпул увериха, че проведените първоначални изследвания показват увреждане на връзки в рамото.Д-р Абу Ела е оптимист, че с тази диагноза Салах ще може да играе на световното първенство\", пишат от египетската федерация в Туитър.Салах напусна финала в Шампионската лига в средата на първото полувреме, а мърсисайдци загубиха с 1:3 от вече 13-кратния шампион \"Реал\" Мадрид.", "date": "2018.05.27", "title": "Салах ще е готов за Мондиал 2018"}
{"url": "https://offnews.bg/112/71-godishen-shofior-se-opita-da-podkupi-s-40-leva-politcai-v-isperih-681427.html", "text": "Шофьор опита да подкупи длъжностни лица от „Пътен контрол“ в Исперих.Случаят е от 25 май, но пресцентърът на полицията в Разград съобщава за него чак днес.Около 12.30 ч. в петък на улица „Васил Левски“ в Исперих е спрян лек автомобил „Фиат Пунто“, управляван от 71-годишен мъж от село Радинград.При проверката е установено, че мъжът шофира без поставен обезопасителен колан.За да не му съставят акт за нарушение, мъжът подхвърлил в служебния автомобил сумата от 40 лв.По случая е образувано бързо производство.", "date": "2018.05.27", "title": "71-годишен шофьор се опита да подкупи с 40 лева полицаи в Исперих"}
{"url": "https://offnews.bg/futbol/levski-s-13-varianta-za-nov-vratar-681429.html", "text": "Левски избира измежду 13 оферти, които са получили за вратари от чужбина. \"Сините\" са решили на всяка цена да вземат чужденец, който да бъде конкурент на Божидар Митрев през новия сезон.Капитанът на тима от Подуяне остана почти без алтернатива, след като Александър Любенов не се представи на ниво при гостуването на Ботев Пловдив и се озова във Враца. През пролетта това стана и с Николай Кръстев. Стражът сбърка в домакинството с Етър, което струва скъпо на \"сините\".На вратата в един мач застана и юношата Петър Иванов, който в началото на годината подписа договор като професионалист. Такъв обаче все още няма Димитър Шейтанов, който е считан за един от най-талантливите вратари у нас за годините си. Според запознати в Левски вече имат и фаворит сред имената, които са им предложени.Това е словак, който впечатлявал с визитка и физически данни. Освен това ще излезе почти без пари на клуба. Привличането му най-вероятно ще накара Левски да прати отново под наем Кръстев, Любенов или Иванов, за да продължат да трупат опит.", "date": "2018.05.27", "title": "Левски с 13 варианта за нов вратар"}
{"url": "https://offnews.bg/obshtestvo/dazhdovna-nedelia-do-29-gradusa-dnes-681424.html", "text": "Днес преди обяд над по-голямата част от страната ще преобладава слънчево време.Около и след обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици.Ще духа слаб до умерен североизточен вятър.Максималните температури ще са между 24 и 29 градуса, за София – около 24.По Черноморието ще бъде предимно слънчево. След обяд ще се развива купеста и купесто-дъждовна облачност и на места по южното крайбрежие ще превали. Максимални температури на въздуха – между 21 и 24 градуса. Температурата на морската вода: 19-21 градуса.В планините около и след пладне ще се развива купеста и купесто-дъждовна облачност, на места ще има краткотрайни валежи, придружени с гръмотевици. Ще духа умерен, временно силен вятър от североизток.", "date": "2018.05.27", "title": "Дъждовна неделя, до 29 градуса днес"}
{"url": "https://offnews.bg/politika/naprezhenie-na-balotazha-v-galiche-681426.html", "text": "Втори тур на частичните местни избори за кмет на село Галиче, община Бяла Слатина, се провежда днес.Открити за гласуване са четири изборни секции, една от тях е подвижна. Право на глас имат 1 500 жители на селото.До балотажа достигнаха кандидатът на ГЕРБ Страхил Стоянов и кандидатът на БСП Веселин Тушинов.От едната партия сигнализираха, че от задния вход на училището - в едната от секциите - са влезли 15 души, които не са познати в селото. Въпреки това те фигурирали в избирателните списъци, съобщава bTV.Местната избирателна комисия проверява и сигнал, че на място се агитира за един от кандидатите за кмет.Изборният ден завършва в 20 часа.До изборите в Галиче се стигна, след като през февруари съдът прекрати правомощията на предишния кмет Ценко Чоков с мотива, че той не може да изпълнява задълженията си от ареста, където е от 2016 г.", "date": "2018.05.27", "title": "Напрежение на балотажа в Галиче"}
{"url": "https://offnews.bg/sviat/naj-malko-chetirima-ruski-voenni-zaginaha-v-siria-pri-napadenie-na-bun-681440.html", "text": "Четирима руски военни загинаха в Сирия при нападение на бунтовници, съобщи руското министерство на отбраната.Двама руски съветници, управляващи огъня на сирийска батарея, са загинали на място, други петима били ранени и откарани в руска военна болница. Двама от ранените починали въпреки усилията на лекарите.По данни на руското министерство на отбраната, боевете избухнали през нощта в източната сирийска провинция Дейр аз Зур, след като \"няколко мобилни групи терористи атакували артилерийска батарея на сирийските правителствени войски\". В хода на боевете, продължили около час, сирийските военнослужещи, заедно с руските съветници, унищожили 43 терористи и 6 джипа с монтирани на тях тежки картечници, уточнява министерството на отбраната.Базираният във Великобритания Сирийски център за наблюдение на човешките права обаче съобщи, че загиналите руснаци са деветима, а не четирима.По данни на активисти на организацията, не всички от загиналите руснаци са кадрови военни.Сирийският център за наблюдение на човешките права уточнява, че нападението е дело на Ислямска държава.", "date": "2018.05.27", "title": "Най-малко четирима руски военни загинаха в Сирия при нападение на бунтовници"}
{"url": "https://offnews.bg/112/pian-shofior-blasna-tri-koli-vav-veliko-tarnovo-681433.html", "text": "Рано тази сутрин пиян шофьор блъсна една след друга три паркирани коли във Велико Търново, съобщиха от полицията в града.Катастрофите са станали около 05:30 ч. на ул. \"Полтава\" във Велико Търново.Полицията е установила извършителя - 39-годишен шофьор на \"Фолксфаген голф\".Дрегерът е отчел над 3 промила алкохол в кръвта на шофьора.39-годишният мъж първоначално е настанен в болница с черепно-мозъчна травма, но е избягал от лечебното заведение, съобщава bTV.", "date": "2018.05.27", "title": "Пиян шофьор блъсна три коли във Велико Търново"}
{"url": "https://offnews.bg/futbol/oliver-kan-napadna-revliovtcite-salah-i-karvahal-681448.html", "text": "Бившият вратар на Байерн Мюнхен и Бундестима Оливер Кан жестоко разкритикува поведението на нападателя на Ливърпул Мохамед Салах и защитника на Реал Мадрид Даниел Карвахал по време на финала от Шампионската лига в Киев.Двамата напуснаха игра през първото полувреме на спечеления от Реал с 3:1 двубой, като го сториха принудително поради контузии. Това, което е възмутило Кан е, че и двамата излязоха от терена със сълзи на очи.Според железния страж това не е мъжко поведение, а е по-добре футболистите да запазват чувствата си за съблекалнята.\"Футболистите през цялото време плачат. Могат да си пореват и в съблекалнята след мача. Не разбирам кога това нещо е станало норма?Получават травма и се разревават. Тренират ли го?\", ядоса се Кан, който беше известен с лютия си нрав на терена. Заради контузиите участието на Салах и Карвахал на предстоящото световно първенство в Русия беше поставено под въпрос.У нас \"модата\" да се плаче се поддържаше дълго време от отбора на Левски. Всички помним сцените след поредна загуба от минали сезони, когато тогавашният капитан Владимир Гаджев заставаше разплакан пред сектора с фенове и молеше за прошка след някое неубедително представяне.", "date": "2018.05.27", "title": "Оливер Кан нападна 'ревльовците' Салах и Карвахал"}
{"url": "https://offnews.bg/obshtestvo/niama-koj-da-raboti-na-moreto-v-burgasko-2700-dlazhnosti-ostavat-neza-681439.html", "text": "2700 незаети работни места има в сферата на туризма по Южното ни Черноморие, съобщава Най-много работни места на първичния пазар през месеца са обявени в отраслите хотелиерство и ресторантьорство, обобщи Пенка Кирилова - директор на Агенцията по заетостта в Бургас.Най-търсените длъжности са  и много други, свързани основно със сферата на хотелиерството и ресторантьорството, посочи Пенка Кирилова.От тази година към Бюрото по труда започват и курсове за обучение на туроператори и сервитьори.", "date": "2018.05.27", "title": "Няма кой да работи на морето: В Бургаско 2700 длъжности остават незаети"}
{"url": "https://offnews.bg/obshtestvo/s-izpit-po-nemski-ezik-zapochna-vtorata-kandidatstudentska-sesia-na-su-681432.html", "text": "Днес в 9.00 ч. в аудитория 272 на Ректората на Софийския университет започна кандидат-студентският изпит по немски език.Кандидат-студент изтегли вариант № 2. Кандидатите, заявили явяване на изпита, са 107.Заместник-ректорът на Софийския университет проф. Ренета Божанкова приветства кандидат-студентите в Алма матер в началото на втората изпитна сесия на Софийския университет и им пожела успех в изпита.„Изучаването на чужд език и култура изисква много упоритост, постоянство и любопитство, а когато към тях добавим и отличната подготовка, която ще покажете днес, със сигурност ще можете да изберете специалност в Софийския университет и да станете студенти в юбилейната 130 година на Алма матер\", отбеляза проф. Божанкова.На тегленето присъства и заместник-деканът на Факултета по класически и нови филологии проф. Яна Андреева, а председател на изпитната комисия е доц. Ренета Килева.„Философия\" (на български език), „Философия\" (на английски език), „Психология\", „Социология\", „Културология\", „Политология\", „Публична администрация\", „Библиотечно-информационни науки\", „Публични информационни системи\", „Комуникационен мениджмънт\", „Педагогика\", „Социални дейности\", „Неформално образование\", „Славянска филология\", „Българска филология\", „Балканистика\", „Немска филология с избираем модул „Скандинавски езици\", „Испанска филология\", „Френска филология\", „Италианска филология\", „Португалска филология\", „Скандинавистика\", „Класическа филология\", „Унгарска филология\", „Новогръцка филология\", „Румънска филология\", „Тюркология\", „Арабистика\", „Иранистика\", „Китаистика\", „Японистика\", „Кореистика\", „Арменистика и кавказология\", „Предучилищна и начална училищна педагогика\", „Предучилищна педагогика и чужд език\", „Начална училищна педагогика и чужд език\", „Социална педагогика\", „Специална педагогика\", „Логопедия\", „Медийна педагогика и художествената комуникация\".Успешното полагане на конкурсни изпити по история на България и по немски език дава възможност за кандидатстване в специалностите „Международни отношения\", „Регионално развитие и политика\" и „Европеистика\", а с успешно издържани изпити по география и по немски език – в „Туризъм\", „Регионално развитие и политика\" и „Европеистика\".С изпити по немски език и по български език и литература, или философия и социални науки, или математика (I или II ниво), бъдещите студенти могат да кандидатстват за специалностите „Регионално развитие и политика\" и „Европеистика\".", "date": "2018.05.27", "title": "С изпит по немски език започна втората кандидатстудентска сесия на СУ"}
{"url": "https://offnews.bg/futbol/bojko-borisov-izgleda-pobedata-na-real-v-kiev-681431.html", "text": "Премиерът на България Бойко Борисов беше сред гостите във ВИП-ложата на финала на Шампионската лига в Киев. Той изгледа победата на Реал Мадрид с 3:1 над Ливърпул в компанията на украинския си колегата си Владимир Гройсман.Преди мача Борисов си пожела победа на Реал Мадрид с гол на хърватина Лука Модрич. \"Нека днес си пожелаем Лука Модрич да вкара и Реал да победи\", заяви Борисов на среща с хърватския си колега Андрей Пленкович в Загреб.В крайна сметка Реал спечели и без попадение на Модрич, като головете вкараха Карим Бензема и на два пъти Гарет Бейл. Вина за два от головете носеше и стражът на Ливърпул Лорис Кариус.На трибуните бяха също кралят на Испания Хуан Карлос, както и президентът на Естония, който също е на работно посещение в Украйна също като Борисов.", "date": "2018.05.27", "title": "Бойко Борисов изгледа победата на Реал в Киев"}
{"url": "https://offnews.bg/zdrave/lekari-i-zhiteli-na-lovech-blokiraha-patia-sofia-varna-681449.html", "text": "За четвърти път жители на Ловеч и лекари организираха протест с блокада на движението по главния път София - Варна, в района на Абланица, съобщава БНР.Близо 100 души блокираха движението и в двете посоки. Автомобилите ще бъдат пропускани през 10 минути, за да не се образуват големи колони и сериозни задръствания.Протестиращите продължават да настояват за трайно решаване на проблемите с тежкото финансово състояние на ловешката болница, въпреки че от правителството поеха ангажимент да преведат пари за изплащане на трите забавени заплати на работещите болницата. Според протестиращите, това няма да реши проблемите с тежкото финансово състояние.Тази сутрин градът осъмна и с множество транспаранти, на които пишеше: \"Спасете Ловешката болница\", \"Не ни обричайте на смърт\", \"Кой фалира Ловешката болница?\"Протестът ще продължи до 18.00 часа.До края на идната седмица ще бъдат изплатени възнагражденията на работещите в МБАЛ Ловеч, съобщиха по-рано днес от пресцентъра на здравното министерство.Във връзка с изразена позиция от определени представители от МБАЛ \"Проф. д-р Параскев Стоянов\" в Ловеч, че няма яснота относно бъдещето на лечебното заведение, Министерството на здравеопазването информира, че в изпълнение на решението на правителството болницата ще получи 1 022 985 лв. безлихвена възмездна финансова помощ за разходи за персонал за февруари, март и април 2018 година. До края на идната седмица ще бъдат изплатени възнагражденията на персонала и по този начин ще се преодолее изоставането.В инвестиционната програма на министерството са предвидени допълнително 175 хил. лв. за оборудване, което е предпоставка за подобряване дейността на водещи структури в болницата.В разчетите на НЗОК за дейност за април, лечебното заведение е предвидено да изработи клинични пътеки и клинични процедури на стойност над 440 хил. лв. като потенциалът на болницата е да достигне приходи от здравна каса в размер на близо 532 хил. лв. Това са параметри, които гарантират оптимално реализиране на текущата дейност, разпределение на паричните потоци както за персонал, така и за консумативи и медикаменти, а и за погасяване на просрочени задължения, в рамките на възможностите на лечебното заведение, се посочва в съобщението.Министерството на здравеопазването, след трудни преговори, постигна споразумение за разсрочване на задълженията на лечебното заведение към основните кредитори, като най-големият кредитор е опростил лихвите и 300 хил. лв. от задълженията на болницата, а останалите са приели периоди на погашения, които позволяват оптимално реализиране дейността на МБАЛ, допълват от здравното министерство.В съобщението се отбелязва, че изброените факти и обстоятелства доказват, че многопрофилната болница със смесено държавно и общинско участие в капитала е приоритетна за държавата, за местната власт и е основен фактор за развитие на здравеопазването в област Ловеч.Предприети са действия за анализ и сигнализиране за причините и факторите, довели до тежкото финансово състояние на МБАЛ \"Проф. д-р Параскев Стоянов\" с цел тяхното елиминиране вбъдеще. За да има гаранции, че лечебната дейност ще се реализира законосъобразно и целесъобразно в лечебното заведение се търсят подходящи механизми за реализиране на оздравителния план. Той трябва да се изпълнява, така че да гарантира лечебната дейност и разпределението на паричните потоци както за лечение на пациентите, така и за осигуряване спокойствие и предвидимост в работата на персонала на областната болница.", "date": "2018.05.27", "title": "Лекари и жители на Ловеч блокираха пътя София - Варна"}
{"url": "https://offnews.bg/futbol/ronaldo-se-razkaia-za-dumite-si-che-napuska-real-681450.html", "text": "Мегазвездата на Реал Мадрид Кристиано Роналдо се разкая за думите си минути след финала на Шампионската лига, спечелен от \"белия балет\" с 3:1 срещу Ливърпул, че краят на престоя му на \"Сантяго Бернабеу\" наближава.Ден по-късно португалецът обясни, че не е бил разбран правилно, като допусна, че може би вината е и негова, защото не се е изразил ясно.\"Сега не е моментът да говорим за лични дела. Да спечелиш Шампионската лига три пъти поред е нещо прекрасно, специално и историческо\", добави португалецът, който вкара 15 гола в 13 мача като титуляр. Възможно е Роналдо да е бил афектиран от това, че не успя да се разпише.Той имаше няколко възможности да това, като последната беше в добавеното време, когато негова голова атака беше прекъсната от нахлул на терена фен. Малко след това реферът свири край на срещата. Преди това пък той се ядоса на съотборника си Гарет Бейл, който вместо да му подаде реши да действа самостоятелно в търсене на хеттрик и се провали.Президентът на Реал Мадрид Флорентино Перес прие спокойно криворазбраните думи на Роналдо.\"Въпросът за напускането му не стои. Той си има договор. Радвам се, че е спечелил пет Шампионски лиги. Точно като мен\", коментира Перес.Испанският бизнесмен беше на трибуните на стадион \"Олимпийский\" в Киев, където беше и премиерът Бойко Борисов. Българският правителствен ръководител, който е на работно посещение в Украйна, успя да се снима с Перес.", "date": "2018.05.27", "title": "Роналдо се разкая за думите си, че напуска Реал"}
{"url": "https://offnews.bg/politika/premierite-na-balgaria-i-ukrajna-otkriha-v-kiev-ploshtad-na-imeto-na-d-681434.html", "text": "Министър-председателите на България и Украйна Бойко Борисов и Володимир Гройсман откриха в Киев площад „Димитър Пешев“ и паметна плоча за делото на българския политик.На церемонията присъстваха и кметовете на двете столици – Йорданка Фандъкова и Виталий Кличко.През март - във връзка със 75-годишнината от спасяването на българските евреи и по инициатива на посолството ни в Украйна - Киевската Рада прие решението, с което малък площад в центъра на столицата е кръстен на името на човека, допринесъл в най-голяма степен за спасяването на българските евреи. Паметна плоча ще напомня за заслугите на Димитър Пешев и приноса на българския народ.България е единствената държава, която е спасила своите евреи - над 50 хиляди. Ние по този начин искаме още веднъж да покажем колко хуманен и силен е българският народ и как в едни много мракобесни времена е успял да защити своите евреи, каза Борисов и благодари на украинския народ, местната власт и на премиера Гройсман за осъществяването на тази инициатива.Украинският министър-председател подчерта, че направеното от Димитър Пешев трябва да се помни:„Пред всеки един човек изниква ситуация, в която трябва да реши как да действа. Ние знаем делото на Димитър Пешев и смелостта му да направи такава крачка във времена на тежки изпитания“, каза Володимир Гройсман.", "date": "2018.05.27", "title": "Премиерите на България и Украйна откриха в Киев площад на името на Димитър Пешев"}
{"url": "https://offnews.bg/obshtestvo/v-makedonia-praznuvat-1000-godishninata-na-ohridskata-arhiepiskopia-b-681435.html", "text": "В Македония започнаха тържествата за 1000-годишнината от създаването на Охридската архиепископия.Освен Македонският архиепископ Стефан - председател на Светия Синод на Македонската православна църква, в тържествата ще се включват президентът на западната ни съседка Георге Иванов и премиерът Зоран Заев.Предвидени са и концерт на камерния оркестър към македонската филхармония с участието на хорове от манастирите \"Райчица\" и \"Свети Йован Бигорски\", както и изложба с портрети на македонските архиепископи.Македонският архиепископ Стефан изпрати официална покана представители на Българската православна църква да вземат участие в тържествата, но Светият Синод на БПЦ отказа.Решението на Светия синод да забрани на духовниците ни да участват в планираното съвместно честване на 1000-годишнината от основаването на Охридската архиепископия , в които се включиха десетки граждани.Един от главните инициатори на протестите пред Синодалната палата е председателят на фондация \"Българска памет\" Милен Врабевски. Според него взетото решение обслужва \"външни антибългарски интереси\" и по този начин Светият синод води \"антидържавна дейност\".На 15 май от пресслужбата на Светия синод на Българската православна църква обявиха, че е взето решение \"за отбелязване на 1000-годишнината от основаването на Българската Охридска архиепископия\" с отслужване на архиерейска св. Литургия в Патриаршеската катедрала \"Св. Александър Невски\" на 10 юни.", "date": "2018.05.27", "title": "В Македония празнуват 1000-годишнината на Охридската архиепископия, Българската църква отказа да отиде"}
