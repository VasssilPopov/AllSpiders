{"url": "https://offnews.bg/gimnastika/gimnastichkite-ni-s-dva-bronza-ot-evropejskoto-681865.html", "text": "Националният ни отбор по художествената гимнастика спечели два бронзови медала на Европейското първенство в испанския град Гуадалахара.Ансамбълът ни в състав Симона Дянкова, Елена Бинева, Мадлен Радуканова, Лаура Траатс и Стефани Кирякова станаха трети в многобоя. Вчера „златните момичета“ изиграха по впечатлящ начин съчетанието си с пет обръча, за което получиха и най-високата оценка – 23.100 точки, от които 14.300 за трудност.Днес възпитаничките на Весела Димитрова допуснаха грешка в композицията си с три топки и две въжета, която се отрази негативно на оценката им – 18.125. Титлата в многобоя бе за Русия, а среброто бе за Италия.България взе бронз и в отборното класиране (ансамбъл и девойки), където тимът ни отново завърши на трето място с общa оценка от 140.600 точки. Златото бе за отбора на Русия със 151.425 точки, а среброто за Украйна с 141.000 точки.", "date": "2018.06.02", "title": "Гимнастичките ни с два бронза от европейското"}
{"url": "https://offnews.bg/drugi/aleksandar-vezenkov-mozhe-da-se-zavarne-v-gartcia-681852.html", "text": "Звездата ни в баскетбола сподели, че може да се завърне в Гърция. Бъдещето на играча на Барселона обаче зависи от каталунците, с които му предстоят разговори.\"Все още чувствам, че съм в началото на пътя. Вече натрупах опит, но имам още много да уча. Опитвам се да запомня всички уроци. Барселона е голям клуб и това е нещо, което се изживява всеки ден.Треньорските смени са трудни за всеки играч, но трябва да покажеш професионализъм и лоялност. Трябва да правиш каквото е необходимо, независимо от случващото се около теб\", каза Везенков.", "date": "2018.06.02", "title": "Александър Везенков може да се завърне в Гърция"}
{"url": "https://offnews.bg/112/tir-i-tcimentovoz-katastrofiraha-na-patia-sofia-botevgrad-obnovena-681853.html", "text": "ТИР и циментовоз са катастрофирали челно на път I-1 София – Ботевград, след спускането на Витиня в посока Ботевград, съобщава \"Фокус\", като се позовава на пресцентъра на МВР.От болница \"Света Анна\" в София съобщиха, че шофьорът на циментовоза е постъпил при тях в реанимация  с политравма - фрактури на двата крака и фрактура на ръка.Движението по пътя София - Ботевград, при км 208 се извършва в едната лента, съобщиха от Агенция \"Пътна инфраструктура\" (АПИ).Шофьорите да се движат с повишено внимание и съобразена скорост, съветват от пътната агенция.Инцидентът е възникнал между циментовоз с българска регистрация и турски ТИР. Катастрофата е станала минути преди 15.00 часа днес на стария път, в участъка под виадуктите на Витиня. По първоначални данни, при челния удар между двете превозни средства, е пострадал шофьорът на циментовоза, който е откаран в болница, без опасност за живота, съобщава \"Фокус\".По-рано днес се  на 10 км след София в посока Пловдив, като затрудни движението. Инцидентът се размина без пострадали, а причините за катастрофата към момента не са ясни. ", "date": "2018.06.02", "title": "ТИР и циментовоз катастрофираха на пътя София-Ботевград (обновена)"}
{"url": "https://offnews.bg/futbol/parva-liga-startira-na-20-iuli-681850.html", "text": "Новият сезон в Първа лига ще започне на 20 юли, а жребият за новото първенство ще бъде изтеглен в петък, 8 юни. Ден по-рано пък ще се проведе заседание на Изпълкома на БФС.На него трябва да се утвърди форматът на първенството за следващия сезон. Засега няма пречки, ако клубовете в елита пожелаят, да настъпят промени в регламента на шампионата.1. Лудогорец2. ЦСКА3. Левски4. Берое5. Ботев Пловдив6. Верея7. Черно море8. Локомотив Пловдив9. Славия10. Септември София11. Етър Велико Търново12. Дунав Русе13. Витоша Бистрица14. Ботев Враца", "date": "2018.06.02", "title": "Първа лига стартира на 20 юли"}
{"url": "https://offnews.bg/112/23-nelegalni-migranti-sa-otkriti-v-kamion-na-granitcata-s-gartcia-681848.html", "text": "23 нелегални мигранти са открити в товарен камион на граничен пункт Капитан Петко войвода на българо- гръцката граница, сообщава БНР.По неофициална информация хората са били натъпкани в тайник в товарното помещение, който имитирал двоен таван, съобщава БНТ. Камионът е задържан днес на обяд от служители на гранична полиция. В момента се водят следствени действия и се установява самоличността на мигрантите, срещу които най-вероятно ще бъде образувано досъдебно производство.Повече подробности по случая ще бъдат дадени на брифинг в неделя. Информация ще предостави директорът на ГД „Гранична полиция“ главен комисар Светлан Кичиков.", "date": "2018.06.02", "title": "23 нелегални мигранти са открити в камион на границата с Гърция"}
{"url": "https://offnews.bg/sviat/pedro-sanches-polozhi-kletva-kato-premier-na-ispania-681846.html", "text": "Лидерът на испанските социалисти Педро Санчес положи клетва като нов испански премиер, предадоха световните агенции, цитирани от БТА.Церемонията се състоя в двореца Сарсуела. Санчес положи клетвата пред крал Фелипе Шести.Вчера испанският парламент гласува вот на недоверие на премиера на Народната партия Мариано Рахой. Вотът бе внесен именно от социалистите на Санчес. Той бе подкрепен и от редица регионални партии.Така вотът на недоверие срещу Рахой де факто бе вот на доверие за Санчес.До вота на недоверие се стигна след голямо корупционно дело, опетнило репутацията на консерваторите от Народната партия. На днешното полагане на клетва присъства и самият Рахой.Педро Санчес е седмият премиер на Испания от края на диктатурата на Франко през 1975 г.", "date": "2018.06.02", "title": "Педро Санчес положи клетва като премиер на Испания"}
{"url": "https://offnews.bg/politika/karaiancheva-niama-lichnost-kato-botev-koiato-da-izpalva-sas-sadarzh-681847.html", "text": "\"Няма личност в българската история като Ботев, която да изпълва със съдържание думите \"Свобода и робство, любов и омраза\".Това каза председателят на Народното събрание Цвета Караянчева на всенародното поклонение на връх Околчица в Деня на Ботев и за загиналите за свободата и независимостта на България.В словото си тя посочи, че преди 170 години в поробена България се ражда един от най-светлите умове, авантюрист и пророк, безумец и спасител, знаменосец на правдата, удивително мъдър за крехката си възраст борец, готов на саможертва.\"Много има да се каже за Ботев, помним неговите слова, тачим го като месия, революционер, мислител, патриот, хуманист, като нашия Ботев, апостол сред апостолите, пророк сред пророците - така, както го е видял Захари Стоянов\", каза Цвета Караянчева, цитирана от БТА.Тя посочи още, че и днес се прекланяме пред неговия подвиг и неговата саможертва и припомни думите на поета революционер, че няма власт над онази глава, която сама е готова да се отдели от плещите в името на свободата.В словото си председателят на НС заяви, че трябва да помним нашата история и нашите деди, които са се борили за всяко късче земя и за всеки къшей хляб.\"", "date": "2018.06.02", "title": "Караянчева: Няма личност като Ботев, която да изпълва със съдържание думите 'Свобода и робство'"}
{"url": "https://offnews.bg/sviat/turtcia-shte-proizvezhda-sobstveni-avtomobili-681854.html", "text": "В Турция бе създадена компания за производството на първия турски автомобил, съобщава БНТ, позовавайки се на турски медии и РИА Новости.Компанията е създадена в съответствие с протокол, подписан през ноември м. г. от президента на Турция Реджеп Тайип Ердоган. Компанията включва пет турски холдинга - Анадолу Грубу (Anadolu Grubu), Бе Ме Дже (BMC), Кьок грубу (Kok Grubu), Тюрксел (Turkcell) и Зорлу Холдинг (Zorlu Holding), които ще работят в сътрудничество с министерството на науката, промишлеността и технологиите и Съюза на турските търговско-промишлени палати и борси.Ердоган бе заявил, че през 2019 г. се планира да бъде пуснат прототип на първия турски автомобил, а през 2021 г. ще започне продажбата на тези автомобили. Турският лидер бе казал още, че има намерение да купи първия турски автомобил.", "date": "2018.06.02", "title": "Турция ще произвежда собствени автомобили"}
{"url": "https://offnews.bg/temida/mvr-e-parvenetc-po-iskania-za-podslushvane-681849.html", "text": "МВР е първенец в исканията за прилагане на специални разузнавателни средства (СРС), въпреки че общият дял на исканията от службите бележи спад за поредна година.Това показват констатациите в годишния доклад за дейността на Националното бяро за контрол на СРС (НБКСРС). Относителният дял на исканията, внесени от МВР за 2017 г., е 56.5 процента от общия брой искания (17 714 бр.), което е увеличение, макар и с малко, в сравнение с 2016 г. Тогава исканията на МВР са представлявали 56.22 процента, а за 2015 г. този дял е бил 50.29 %. Ръст бележат и исканията за прилагане на специални способи, като проследяване и подслушване например, внесени от прокуратурата. За 2017 г. те са били 36.94 процента от общия брой искания за СРС, срещу 33.39 % за 2016 г. и 30.05 % за 2015 г.При ДАНС се наблядава намаление: 6.41 % от общия брой искания за 2017 г., срещу 10.08 % за 2016 г. и 19.16 % за 2015 г.Най-много СРС-та МВР е искало за установяване самоличността на лица - 72.4 процента. Както OFFNews вече писа, ведомството е на път да  чрез закупуването на техника за лицево разпознаване.  В същото време най-много откази за прилагане на СРС съдът е издал на МВР, ДАНС и прокуратурата:Най-много са издадените откази заради липса на съпричастност на следеното лице към престъпна дейност. За МВР отказите по този критерий са 32 процента, за прокуратурата - 48% и за ДАНС - 34 процента. Сред честите пропуски, които трите служби са допускали при исканията за СРС, спадат също и изпращането им до некомпетентен съд, липса на данни за престъпление, което се преследва от закона, некомпетентност. Съдът е отказал да удължи сроковете на СРС, искани от МВР, ДАНС и прокуратурата заради непосочени резултати от предходния период на подслушване или следене, липса на мотиви за искането за прилагане на СРС.Като дял при прилаганите специални способи е подслушването. За 2017 г. подслушванията са били 4470 бр., което е спад в сравнение с 2016 г. (4717), но нивото остава високо в сравнение с 2015 г. (3848 бр.). На второ място службите предпочитат проследяването - в 1673 бр. от случаите, което отново остава по-високо в сравнение с 2015 г., а на трето място е наблюдението. В 12 от случаите са използвани сужители под прикритие.Очаквано в доклада на Бюрото за контрол на СРС е отразен конфликтът му с , който се пренесе и в . В него се посочва, че ДАНС е попречил на три проверки на Бюрото:В него се посочва, че по този начин гражданите са лишени от правото си на защита от неправомерно ограничаване на свободите им чрез прилагането на СРС.От Бюрото уточняват, че за периода 2014 - 2017 година са констатирани случаи, при които 9 души са били подслушвани чрез неправомерно удължаване на законовия срок на СРС. До момента по тези сигнали обаче било образувано едно единствено дело - това срещу бившия председател на СГС  по т. нар. .Въпреки спадът на СРС в сравнение с предходни години, в Бюрото са образувани рекорден брой преписки по сигнали за незаконни СРС. Броят на преписките по тези сигнали 146 срещу 88 за 2016 г., 123 през 2015 г. и 29 през 2014 г. 124 от преписките са образувани по сигнали на граждани, включително от двама депутати, 8 магистрати, 4 членове на ВСС и 12 адвокати. Бюрото се е самосезирало при 13 случая, а останалите сигнали са дошли от президентството, МВР, Министерството на отбраната, парламентът, Софийският градски съд, Софийската градска прокуратура, Районната прокуратура в София и ДАТО.В периода от 2014 до 2017 г. са предявени общо 9 иска срещу държавата за неправомерно прилагане на СРС, които са на обща стойност 450 хил. лв., като по някои от цитираните случаи вече има и осъдителни присъди на последна инстанция.Същевременно общият брой на лицата, които са били на контрол със СРС е бил три пъти по-малък в сравнение с 2011 година. През 2017 г. \"на слушалка\" са били 2748 души при 8184 през 2011 г., .", "date": "2018.06.02", "title": "МВР е първенец по искания за подслушване"}
{"url": "https://offnews.bg/112/izdirvat-mladezh-kojto-se-kapal-vav-vodoem-kraj-s-negovan-681855.html", "text": "Акция по издирването на младеж се провежда във водоем край с. Негован, съобщава Агенция „Фокус”.По първоначални данни момчето е на 16 години. Група младежи са влезли във водата и един от тях не е излязъл. Тялото на момчето все още не е открито.Към момента то все още се издирва.", "date": "2018.06.02", "title": "Издирват младеж, който се къпал във водоем край с. Негован"}
{"url": "https://offnews.bg/futbol/levski-privleche-za-postoianno-dvama-kliuchovi-igrachi-681858.html", "text": "Исландският национал Холмар Ейолфсон и сенегалският полузащитник Кали Тиам вече са собственост на столичния гранд Левски, съобщава \"Дарик радио\".Двамата бяха под наем на \"Герена\", но \"сините\" са платили трансферни суми на техните клубове, съответно иззраелския Макаби Хайфа и унгарския МТК. За африканеца се говореше, че струва 300 хил. евро. Тиам бе постигнал договорка да остане още три сезона на \"Герена\".Холмар Ейолфсон пък е изключително важна инвестиция за тима, тъй като ще играе на световните финали в Русия с екипа на родната си Исландия.Двамата паснаха идеално в състава на Делио Роси и се превърнаха в неизменни титуляри.С окончателното им привличане отборът на Спас Русев дава сериозна заявка за солидно участие в битката за първото място през следващия сезон, както и за запомнящо се участие в Лига Европа.", "date": "2018.06.02", "title": "Левски привлече за постоянно двама ключови играчи"}
{"url": "https://offnews.bg/politika/pravitelstvoto-niamalo-namerenie-da-vdiga-danaka-za-stari-koli-681851.html", "text": "Правителството нямало намерения към момента да вдига данъка за старите автомобили. Това стана ясно от думите на министъра на околната среда и водите Нено Димов.Не се обсъжда увеличаване на данъка за автомобили, по-стари от 15 години, на 1000 лева, заяви той в Созопол, цитиран от БНР. Министърът е в курортния град, където се проведе изнесено заседание на парламентарна комисия по околна среда и води.Димов поясни, че не става въпрос за данъците, а за екотаксите. Той допълни, че определянето на данъците е в правомощията на Министерството на финансите.„Към днешна дата изобщо не се коментират данъци. Става дума за екотаксите, които се плащат еднократно при регистрация.“Той допълни, че проблемът с вноса на старите автомобили се засилва заради рестрикциите, които се правят в някои градове от Западна Европа.„Като забраниш в определен град да влиза някакъв вид кола, нейната цена естествено пада, защото тя става половин използваема. Очаква се този наплив на коли да залее Източна Европа. Ние ще искаме на ниво Европейски съюз такава корекция в законодателството, че който създава подобен проблем, т.е. подобни ограничения, да носи отговорността и за решаването им\", обясни Димов.По данни на министерството за последните 7 години се отбелязва устойчива тенденция за намаляване на замърсяването на въздуха. С промените в закона за чистотата на атмосферния въздух се предвижда въвеждането на нови изисквания за качеството на твърдите горива дърва и въглища за битово отопление, като целта е на пазара да не бъдат допускани такива с високо съдържание на сяра и пепел. Друга предвидена мярка е въвеждане на изискванията на регламента на ЕС за екодизайн на уредите за отопление, като намерението е той да влезе в сила предсрочно, от началото на 2020 г. Предстои дискусия с производителите на такива уреди, за да се установи тяхната готовност.По отношение на замърсяването от автомобилния транспорт се предвижда засилване на контрола за вредни емисии при първа регистрация на автомобилите, както и при годишните технически прегледи. Те ще бъдат регламентирани с промени в Закона за движение по пътищата. Ще се търси възможност за закупуване на газанализатори за контрол на пътя със средства по Оперативна програма „Околна среда“ (ОПОС). Приета е и нова наредба с изисквания при изкупуване на катализатори да се изисква декларация за произход. Променят се и екотаксите за автомобилите, като се въвеждат такива и за товарните автомобили, уточнява \"Фокус\".", "date": "2018.06.02", "title": "Правителството нямало намерение да вдига данъка за стари коли"}
{"url": "https://offnews.bg/ikonomika/standart-end-puars-povishi-perspektivata-za-kreditnia-rejting-na-bal-681860.html", "text": "Международната рейтингова агенция S&P Global Ratings (\"Стандарт енд Пуърс\") повиши перспективата за кредитния рейтинг на България от \"стабилна\" на \"положителна\", съобщава БНР.Причината е добрият икономически растеж на България и намаляването на размера на необслужваните кредити в банковата система.Друга агенция - Fitch потвърди кредитния ни рейтинг като „стабилен“.И двете агенции за кредитен рейтинг обръщат внимание на фискалната стабилност в България и намаляването на дълга. Според S&P Global Ratings положително влияние за рейтинга в бъдеще може да окаже засилването на фискалната позиция над заложените очаквания на Агенцията, както и присъединяването на лева към Валутен механизъм II (ERM II), което би засилило допълнително доверието в политиката.Fitch обръщат внимание на високия икономически растеж. Агенциите за кредитен рейтинг предупреждават, че рейтингът може да бъде понижен, ако се стигне до влошаване на конкурентоспособността на страната или рязкото задлъжняване. Именно задлъжнялостта на държавните предприятия е посочена сред основните рискове пред фиска.", "date": "2018.06.02", "title": "'Стандарт енд Пуърс' повиши перспективата за кредитния рейтинг на България"}
{"url": "https://offnews.bg/112/politciata-v-blagoevgrad-na-krak-za-izdirvania-zatvornik-vladimir-pelo-681856.html", "text": "Полицията в Благоевград е била вдигната на крак след сигнал, че издирваният рецидивист Владимир Пелов се укрива в града, съобщава bTV.Затворникът избяга заедно с друг осъден - Радослав Колев от . Маскирани полицаи с бронежилетки и автомати са атакували изоставено крило на местната болница в събота през деня.По информация на bTV службите са получили сигнал, че беглецът се укрива там. Пелов обаче не е намерен.Два месеца след бягството от името на Пелов беше , в което той иска делото му да се разгледа отново.МВР определи като безпочвени твърденията му, че е несправедливо осъден.", "date": "2018.06.02", "title": "Полицията в Благоевград на крак за издирвания затворник Владимир Пелов"}
{"url": "https://offnews.bg/futbol/prochut-polski-trenior-dojde-za-pregovori-s-tcska-681861.html", "text": "Полският треньор Мачей Скоржа е пристигнал в София днес и е на среща с ръководството на ЦСКА, твърди най-голямото спортно издание в Полша “Спортове Факти”.46-годишният специалист е доста популярен в родината си, като има три титли на страната - две с Висла Краков от 2008 и 2009 година и една с Лех Познан през 2015 година.Медиите го наричат \"полския Рафаел Бенитес\". Скоржа е треньорът, нанесъл първата загуба на Барселона под ръководството на Джосеп Гуардиола, като това се случва през 2008 година в реванша от третия предварителен кръг на Шампионската лига с Висла Краков.В момента Мачей Скоржа има представителни функции в ОАЕ. Там той е селекционер на олимпийския отбор до 23 години, като този пост пое през март тази година. Специалистът досега е работил предимно в родината си с кратки прекъсвания в арабския свят.В Полша е водил всички грандове - Легия (Варшава), Висла (Краков) и Лех (Познан). Има спечелени три титли в родината си. Дали ще поеме клуба от Борисовата градина обаче ще стане ясно в понеделник.", "date": "2018.06.02", "title": "Прочут полски треньор дойде за преговори с ЦСКА"}
{"url": "https://offnews.bg/zdrave/roditeli-izliazoha-na-protest-sreshtu-zadalzhitelnite-vaksini-681862.html", "text": "Десетки родители от няколко града излязоха на протест срещу задължителните ваксини.Едно от основните им искания е поставянето им да бъде по избор, съобщава Нова тв.Всеки да има право да реши дали иска детето му да бъде ваксинирано, да има фонд за лечение на пострадали деца от ваксина и единна информационна система за имунизациите и техните ползи и вреди. С тези искания Теодора и още десетки майки и бащи се събраха пред Народното събрание.„И двете ми деца имат постваксинални реакции. Да не са толкова тежки колкото на Младенчо от Варна, но като за всяка майка няма как да не са болка”, заявява пред Нова тв Теодора Тодорова – Илиева.„Задължението на държавата е адекватно лечение на децата, пострадали от ваксини, незабавно лечение, създаване на фонд, изследвания”, заявява Златина Хаджипанайотова.Таня е майка на две деца, големият й син е напълно ваксиринан, докато на малкия й са сложени само най-необходимите поради заболяване. И тя подкрепя исканията на протест.„Има една група деца, които са тежко пострадали, тези деца са буквално забравени от държавата”, заявява Таня Каракашева.Въпреки това много родители не приемат с разбиране искането на протестиращите за свободен избор„Аз съм „За” ваксините, защото се вижда във времето колко много болести са спрели да съществуват поради тези ваксини”, заявява Лилит.„Непоставянето на ваксина крие рискове от менингити, често тежки усложнения в резултат на инфекциозните заболявания. Родителите, отказвайки поставянето на ваксина, застрашават здравето не само на своето дете, но и на всички останали деца”, смята д-р Илияна Тодорова- педиатър.Родителите, които се събраха на протест, поискаха нова работеща система, в която да се подават сигнали за нежелани реакции от ваксини.Десетки родители се събраха и в Морската градина на Бургас, обявявайки се за право на информиран избор при поставянето на ваксини на техните деца. Родителите за категорични, че трябва да има законови промени и задължителният характер на ваксините да отпадне.Протести имаше и в Пловдив, Варна и Русе.Възможно е държавата да предприеме административни действия, за да гарантира имунизацията на децата. Това заяви преди две седмици главният държавен здравен инспектор Ангел Кунчев по повод продадените праз миналата година 500 декларации от родители за отказ от ваксинации на деца.", "date": "2018.06.02", "title": "Родители излязоха на протест срещу задължителните ваксини"}
{"url": "https://offnews.bg/obshtestvo/dvizhenieto-na-trakia-e-vazstanoveno-sled-katastrofata-s-tir-681857.html", "text": "Напълно е възстановено движението при км 10 на автомагистрала „Тракия“ в двете посоки.  на магистралата в посока Пловдив. Около 12ч. е било възстановено движението в посока София, а трафикът на леките коли в посока Пловдив досега се осъществяваше в аварийната лента поради претоварване на катастрофиралата цистерната с олио и отстраняването и от пътното платно, уточняват от Агенция \"Пътна инфраструктура\".Възстановяването на движението се е забавило, защото товарът от камиона е трябвало да се прехвърли изключително внимателно заради опасността от разливането му на платното, което би довело до пълно затваряне на магистралата.", "date": "2018.06.02", "title": "Движението на Тракия е възстановено след катастрофата с ТИР"}
{"url": "https://offnews.bg/112/dete-i-trima-mazhe-postradaha-tezhko-pri-katastrofa-kraj-loveshko-selo-681863.html", "text": "Петгодишно дете и трима мъже са пострадали тежко в катастрофа на пътя София - Варна, край ловешкото село Малиново. Инцидентът е станал в късния следобед, съобщава БНР.Челно са се сблъскали два леки автомобила. Единият от тях е навлязъл рязко в насрещното платно, за да избегне удар с други два автомобила, движещи се пред него.Пострадалите са с тежки комбинирани травми. Двама от тях са транспортирани за болница в Плевен, като единият е с опасност за живота.Останлите все още са в ловешката болница, но също ще бъдат транспортирани за лечение в Плевен.", "date": "2018.06.02", "title": "Дете и трима мъже пострадаха тежко при катастрофа край ловешко село"}
{"url": "https://offnews.bg/volejbol/sram-avstralia-ni-pobedi-na-volejbol-681864.html", "text": "Тежка вечер преживя българския волейбол. Мъжкият ни национален отбор допусна шокираща загуба с 0:3 (23:25, 23:25, 24:26) гейма от аутсайдера Австралия в двубой от група 5 на волейболната Лига на нациите в \"Арена Армеец\" в София.Загубата е втора след драматичното 2:3 срещу Сърбия в петък.Нашият отбор загуби и титулярния си разпределител Георги Братоев в третия гейм. Той стъпи върху крака на противник при приземяване и изкълчи тежко глезен.В оставащите минути Братоев беше заменен от  Сеганов и в интерес на истината националите изиграха най-силните си минути в мача, но в крайна сметка отстъпиха.В другия мач от деня Сърбия отупа Русия с 3:2 и излезе начело във временното класиране. В неделя от 17 часа сърбите играят с Австралия, а от 20 часа България ще се изправи срещу Русия.След срещата Братоев му бе направен скенер и стана ясно, че няма увреждане на връзките на глезена и счупване, а само изкълчване.В неделя на разпределителя на националния отбор на България ще бъде направен и ядрено-магнитен резонанс, за да може да бъде изписано най-доброто лечение.", "date": "2018.06.02", "title": "Срам! Австралия ни победи на волейбол"}
{"url": "https://offnews.bg/politika/ninova-botev-e-vdahnovenie-za-smelite-draznali-da-se-opalchat-na-vsi-681844.html", "text": "\"Човек, който е поставил пред себе си само един избор - свобода или смърт, остава завинаги в историята като безгранично смел, достоен и велик българин. Признателни, днес се прекланяме пред Христо Ботев, за когото всичко в живота му стои \"после Отечеството\".Това заяви председателят на БСП Корнелия Нинова по повод Деня на Ботев и загиналите за свободата и независимостта на България, цитирана от пресцентъра на партията.Лидерът на левицата добави, че такъв великан не може да остане в миналото.\"Ботев е днешното. Днешната гузна съвест на предателите. Днешното вдъхновение за смелите, дръзнали да се опълчат на всяко потисничество, страх и примирение\", каза още Нинова.Тя бе категорична, че най-голямото признание за неговата саможертва би било да опровергаем думите му, че свестните у нас считат за луди, и да постигнем мечтата му за свободен, смел и независим народ.", "date": "2018.06.02", "title": "Нинова: Ботев е вдъхновение за смелите, дръзнали да се опълчат на всяко потисничество"}
{"url": "https://offnews.bg/obshtestvo/granichari-otkriha-330-000-kasa-kontrabandni-tcigari-na-gkpp-kulata-681843.html", "text": "Граничари откриха 330 000 къса контрабандни цигари на ГКПП \"Кулата\". Цигарите са открити при проверка на камион с българска регистрация вчера рано сутринта. В превозното средство граничните полицаи открили 33 мастърбокса (330 000 къса) акцизни стоки - цигари без акцизен бандерол, превозвани сред официалния по документи товар – огледала, предназначени за доставка в страната.По случая в ГПУ – Петрич е образувано досъдебно производство.Работата продължава с извършването на процесуално-следствени действия от служители на ГПУ Петрич при РД „Гранична полиция” – Смолян и ГПУ Благоевград при РДГП – Кюстендил под ръководството на Окръжна прокуратура - Благоевград.Водачът на автомобила – 49-годишен български гражданин, е привлечен като обвиняем и задържан с мярка за неотклонение „задържане за 72 часа”.", "date": "2018.06.02", "title": "Граничари откриха 330 000 къса контрабандни цигари на ГКПП 'Кулата'"}
{"url": "https://offnews.bg/psihologia/10-absurdni-izvinenia-da-ne-se-naemat-zheni-na-otgovorni-postove-681735.html", "text": "Жените не се вписват, не са конкурентни и не могат да се справят със сложни проблеми.Това са само някои от причините да не се назначават жени в бордовете на английския борсов индекс FTSE 350, според доклад за равенството между половете, цитиран от Би Би Си.Правителството на Великобритания поиска жените да съставляват най-малко 1/3 от директорите във всяка от 350-те най-големи компании до 2020 г.Докато междинният доклад установи, че ситуацията се подобрява, някои фирми изглежда все още имат проблем с наемането на жени на отговорни постове.Сред най-честите извинения да се откаже работа на жена са:Тези обяснения са дадени от редица изпълнителни директори на FTSE 350, които са изслушани от екипа, съставил доклада.„Докато четете този списък на оправданията, може би си мислите, че е 1918 г., а не 2018 г. Това е като сценарий от комедийна пародия, а е напълно реално, но сега можем да се справим с този проблем завинаги“, заяви Аманда Макензи, главен изпълнителен на Business in the Community.Дори министърът на икономиката Андрю Грифит заяви, че тези оправдания са шокиращи и показват, че има още какво да се променя в работната среда. ", "date": "2018.06.02", "title": "10 абсурдни извинения да не се наемат жени на отговорни постове"}
{"url": "https://offnews.bg/sviat/predstaviteliat-na-phenian-zanese-na-tramp-mnogo-goliamo-pismo-ot-kim-681838.html", "text": "Високопоставеният представител на севернокорейския режим Ким Йон-чхол пристигна в Белия дом вчера за среща с американския президент Доналд Тръмп. След срещата на двамата Тръмп обяви, че планираната за 12 юни в Сингапур историческа среща с Ким Чен-ун все пак ще се състои, въпреки че по-рано именно той я отмени, недоволен от изказвания на севернокорейския лидер. Ким Йон-чхол занесе на Тръмп писмо от Ким Чен-ун. Предаването на писмото беше очаквано, но това, което изненада, беше размерът му. Доста голямото писмо веднага доведе до редица шеги в социалните мрежи и дори се появиха снимки, на които с Фотошоп беше поставено огромно писмо, почти закриващо двамата. Още по-голям интерес обаче предизвиква съдържанието на голямото писмо. Пред журналисти Доналд Тръмп коментира въпроса. \"Искате да видите какво има вътре? Колко го искате?\", попита той.\"Това беше много хубаво писмо. Беше много интересно писмо\", каза Тръмп. После обаче той призна, че всъщност все още не го е отворил. \"Попитах го дали иска да прочета веднага писмото. Той каза, че мога да го отворя по-късно\", допълни американският президент. \"Може би ме очаква голяма изненада\", каза Тръмп пред журналисти. От Белия дом след това потвърдиха, че Тръмп все пак е прочел писмото от Ким Чен-ун, но не уточниха какво е съдържанието му.", "date": "2018.06.02", "title": "Представителят на Пхенян занесе на Тръмп много голямо писмо от Ким Чен-ун"}
{"url": "https://offnews.bg/izvan-terena/izpisaha-sar-aleks-fargiusan-ot-bolnitcata-681836.html", "text": "Легендата на Менсчестър Юнайтед сър Алекс Фъргюсън е изписан от болницата само месец, след като претърпя спешна мозъчна операция, съобщава британският \"The Sun\".76-годишният специалист вече е край близките си и изразил надежда, че от началото на сезона във Висшата лига през август ще се завърне на трибуните на \"Олд Трафорд\".\"Всички знаят, че сър Алекс е победител и това беше битка, която той нямаше да загуби. Вече е на крака и се радва, че не е в болницата, но пък е много благодарен на медицинския екип, който се грижеше за него.Прогнозите за здравето му са много оптимистични и завръщането му в \"Театъра на мечтите\" е само въпрос на време. В същото време той ще се наслаждава на световното първенство\", заяви пред изданието източник от обкръжението на Фъргюсън.Сър Алекс беше поставен в изкуствена кома, след като в началото на месец май беше приет в болница с мозъчен кръвоизлив. Няколко дни след това той беше преместен от интензивното отделение.Припомняме, че при изваждането си от комата Фъргюсън е питал за представянето на водения от сина му Дарън Донкастър Роувърс срещу Уигън. Фърги дори се е шегувал, че планира да посети финала на Шампионската лига в Киев.", "date": "2018.06.02", "title": "Изписаха сър Алекс Фъргюсън от болницата"}
{"url": "https://offnews.bg/112/tir-se-obarna-na-trakia-i-prichini-goliamo-zadrastvane-obnovena-681839.html", "text": "ТИР се преобърна на магистрала „Тракия”. Инцидентът е станал около 9.30 часа на 10 км след София в посока Пловдив.За момента причините за инцидента не са известни. По първоначални данни шофьорът не е пострадал. Няма и други пострадали. Инцидентът затрудни движението и предизвика голямо задръстване. Преди обяд движението в посока София беше възстановено. В обратната посока, в която стана катастрофата обаче, преминаването остава затруднено, въпреки че автомобили се пропускат в активна и аварийна лента. Тежкотоварният трафик е пренасочен по обходния маршрут през Нови Хан и пътен възел Вакарел.Към 15.30 часа цистерната все още не беше изтеглена от пътя. Агенция \"Фокус\" съобщава, че преминаването през отсечката остава затруднено. Задръстването на магистралата започва още при отбивката за Елин Пелин и е дълго около 5 км.Преминаването през участъка отнема около 45 минути. ", "date": "2018.06.02", "title": "ТИР се обърна на Тракия и причини голямо задръстване (обновена)"}
{"url": "https://offnews.bg/politika/valeri-simeonov-pak-zapochna-proverkite-na-diskotekite-v-slanchev-bria-681842.html", "text": "Вицепремиерът Валери Симеонов отново започна с проверките на дискотеките в курорта \"Слънчев бряг\".Снощи Симеонов направи изненадващи проверки в няколко дискотеки в курорта за това дали се спазват разпоредбите след 23 ч. заведенията да не надвишават допустимите децибели или да озвучават с музика на открито. Проверяващите са открили нарушения в пет дискотеки - в \"Ла кубанита\", Coccoon, \"Арена\", \"Графити\" и бившият \"Оксижен\", сега \"Рейнбоу\" музиката е била по-силна от допустимото, а заведенията не били и шумоизолирани.Акцията е била с превантивен характер и собствениците на заведенията са се разминали само с предупреждение.В социалните мрежи се появиха и видеоклипове от акцията.\"Това е първата проверка за този сезон, такива ще има през цялото лято. Законът е един за всички и той трябва да се спазва, няма да има компромис за никого\", казва Валери Симеонов по време на акцията.", "date": "2018.06.02", "title": "Валери Симеонов пак започна проверките на дискотеките в Слънчев бряг (видео)"}
{"url": "https://offnews.bg/sviat/zrelishten-obir-v-rim-s-kola-s-balgarska-registratcia-681845.html", "text": "Четирима маскирана обраха фургон с печалбата на супермаркет в Рим. Крадците са отмъкнали 1,5 млн. евро при зрелищен обир. В 7 часа сутринта от кола \"Фиат Добло\" с български номер са излезли четирима маскирани лица с полицейски жилетки и въоръжени с автомати и въздушни пушки. Единият от тях дори заплашил и с бомба, съобщи Нова телевизия.Нападателите обезоръжили тримата охранители на блиндирания фургон за превоз на пари.Фургонът паркирал, за да прибере седмичната печалба на супермаркет на оживената римска пътна артерия \"Аурелия\". Ударът е осъществен пред очите на десетки шофьори на други автомобили и хора наоколо.Мъжете успели да избягат с парите, като се насочили към центъра на града.В ход е полицейска акция, в която са включени и хеликоптери. Все още не се знае каква е националността на крадците. Според свидетели нападателите говорели с неаполитански акцент. ", "date": "2018.06.02", "title": "Зрелищен обир в Рим с кола с българска регистрация"}
{"url": "https://offnews.bg/politika/mareshki-karakachanov-e-koalitcionen-partnior-na-barekov-i-s-pari-ot-681840.html", "text": "Лидерът на \"Воля\" и зам.-председател на Народното събрание Веселин Марешки отговори на вицепремиера и министър на отбраната Красимир Каракачанов с обвинения, в които включи и плащания с пари от КТБ. Каракачанов препоръча на Марешки да си пие хапчетата преди дни, след като лидерът на \"Воля\" поиска налагане на мораторим върху проектите „Придобиване на основна бойна техника за изграждане на батальонни бойни групи от състава на механизирана бригада“ и „Придобиване на нов тип боен самолет“. Марешки подчерта, че модернизацията на армията трябва да бъде спряна, докато \"не се оправят всички проблеми в държавата\".Пред БНТ Марешки каза, че Каракачанов трябва да напусне правителството възможно най-бързо, като призова коалиционните му партньори Валери Симеонов и Волен Сидеров да се разграничат от него.\"Не аз, а той трябва да пие хапчета. Да не забравяме, че Каракачанов е коалиционен партньор и на Николай Бареков и с пари от КТБ е плащано на рейтингови агенции да му вдигат рейтинга\", посочи Марешки. На изборите за европарламент през 2014 г. ВМРО, лидер на която е Каракачанов, беше в коалиция с партията на Бареков \"България без цензура\".Марешки каза, че няма проблем с останалите партии от \"Обединени патриоти\", но настоя ВМРО и Каракачанов да напуснат властта и призова вицепремиерът да се яви самостоятелно на избори, за да може да го победи.\"Той обаче няма да го направи, защото е или на гърба на Костов, или на гърба на Бареков, а сега на гърба на Сидеров и Симеонов\", добави Марешки.Той коментира и посещението на премиера Бойко Борисов в Москва, като заяви, че е направил така, че сле него в Русия да отиде президентът Румен Радев, а след това и Борисов. Той припомни, че беше на Червения площад в Москва на 9 май за Деня на победата.Радев посети Русия за 24 май, а дни по-късно в Москва беше и Борисов. \"Аз знаех, че ще поканят Румен Радев. Когато бях в Москва се говореше затова\", добави Марешки.", "date": "2018.06.02", "title": "Марешки: Каракачанов е коалиционен партньор на Бареков и с пари от КТБ плащаше да му вдигат рейтинга"}
{"url": "https://offnews.bg/politika/chetvarta-kompania-ima-interes-da-stroi-aetc-belene-681841.html", "text": "Четвърта компания е заявила писмен интерес да строи АЕЦ \"Белене\". Това заяви вицепремиерът Томислав Дончев пред bTV. Той посочи, че сега не може да се каже дали ще строим централата, защото това може да се каже след процедура, която да покаже дали има инвеститор. Той коментира и срещата в Москва между премиера Бойко Борисов и руския президент Владимир Путин. Дончев беше част от официалната делегация.Според Дончев визитата на Борисов в Русия няма връзка с посещението на президента Румен Радев дни преди това. „Дори от чисто човешките отношения пътят за намаляване на напрежение са разговорите. Една емоционална реплика по време на пресконференцията не е есенцията на разговорите”, посочи Дончев.Той обясни, че има принципна политическа договореност „Турски поток” да премине през България, но няма крайна договорка, тъй като това са разговори, които текат с месеци. \"Европа не печели от това, че руският газ минава през още една държава – това означава по-високи цени. Големият проблем е, че трябва да се намери безконфликтен сценарий и за Русия, и за Европа\", коментира Дончев.По повод упреците на Румен Радев към Борисов той отговори, че не може да се говори за автократично управление в България.„Има двустранно напрежение между институциите, това е факт. Когато се разменят остри реплики, диалогът е труден”, подчерта Дончев.", "date": "2018.06.02", "title": "Четвърта компания има интерес да строи АЕЦ Белене"}
{"url": "https://offnews.bg/obshtestvo/gradskiat-transport-v-sofia-spira-za-minuta-v-12-chasa-681830.html", "text": "По повод Деня на Ботев и на загиналите за свободата на България водачите на всички превозни средства на наземния градски транспорт ще спрат на безопасно място за минута точно в 12 часа, за да отдадат почит на загиналите герои. Възможни са незначителни отклонения от разписанията в движението на градския транспорт, които впоследствие ще бъдат наваксани по най-бързия начин, съобщиха от Центъра за градска мобилност.От ЦГМ призовават всички граждани и водачи на леки автомобили също да преустановят движение в рамките на минута.", "date": "2018.06.02", "title": "Градският транспорт в София спира за минута в 12 часа"}
{"url": "https://offnews.bg/politika/radev-ne-kurshum-a-bezrazlichieto-i-strahat-ubiha-botev-681831.html", "text": "Вярвам, че няма българска зла участ, няма българска предопределеност, а има българска воля, българска дързост, българска воля - Ботев е тяхното въплъщение, а всеки един от нас, днешните българи, носи част от тях в себе си.Това заяви президентът Румен Радев във Враца на тържествения митинг-проверка, посветен на 2 юни - Деня на Ботев и в памет на загиналите за свободата и независимостта на България.Пред множеството граждани и гости на централния площад в града Радев отбеляза, че всяка година идваме във Враца, за да се преклоним пред великия син на България, но го правим и с известно неудобство.\"Велик дух, шепа сподвижници и трагична гибел - това е историята на Ботев и неговите другари\", каза президентът, цитиран от БТА.По думите му това е честа участ в българската история.\"Не куршум, а безразличието, страхът, малодушието убиха Ботев\", допълни той и отбеляза, че затова българският пантеон е пълен с герои загинали в самота, бедност, неразбиране и забрава.И колкото сме безразлични и безучастни към техните борби приживе, толкова по-патетично ги славим след смъртта им, каза държавният глава и посочи, че днешният ден не време за патос, а за смирение и размисъл.\"Още ли у нас свестните считат за луди, още ли глупецът вредом всеки почита, още ли народът смучат наши и чужди гости, още ли българи в тежка чужбина скитат клети, немили-недраги\", запита Румен Радев с Ботевите слова и допълни, че отворите са ясни. Той подчерта, че вярва в българската воля и дух, въплъщението на които е поета революционер.Да почетат паметта на Ботев и загиналите герои във Враца бяха председателите на БСП Корнелия Нинова и на ДПС Мустафа Карадайъ, председателят на парламентарната група на ГЕРБ Цветан Цветанов, народни представители, представители на изпълнителната власт, Врачанският митрополит Григорий, областният управител на Враца Малина Николова, областни управители на съседни области, кметове на общини. Сред гостите бяха и делегации на побратимените с Враца градове и области от Сърбия, Украйна, Словакия и Румъния.След тържествената проверка, в която прозвучаха имената на загиналите преди 141 години поборници в Априлското въстание и на падналите по бойните полета за свободата и независимостта на България, множеството на площада във Враца запази \"минута мълчание\" в знак на почит пред паметта на героите. След военния ритуал пред гражданите и гостите на Враца бе показан музикално-светлинен спектакъл.", "date": "2018.06.02", "title": "Радев: Не куршум, а безразличието и страхът убиха Ботев"}
{"url": "https://offnews.bg/psihologia/google-se-podigra-s-horata-koito-viarvat-che-zemiata-e-ploska-681802.html", "text": "Google се подигра с хората, мислещи че Земята е плоска, разказва Indy100.В Google Translate излиза, че изразът „Вярвам, че Земята е плоска“, преведен от английски на френски, дава резултат „Аз съм луд“.Има много хора, които смятат, че планетата ни е плоска и че всяко доказателство за противното е лъжа. Техните убеждения са определени като крайна теория на конспирацията, тъй като те смятат, че няколко правителства и НАСА работят заедно, за да държат широката общественост в заблуда.Вярващите, че Земята е плоска, станаха обект на внимание и по друга причина. По-рано този месец те обявиха, че смятат, че Австралия не съществува.Във вече изтрита публикация във Facebook един от лидерите на движението Шели Флорид написа:Друго, в което тези хора вярват и което също предизвика възмущението на обществото, е, че гравитацията не съществува, а единствената реална притегляща сила е електромагнетизмът.", "date": "2018.06.02", "title": "Google се подигра с хората, които вярват, че Земята е плоска"}
{"url": "https://offnews.bg/futbol/legenda-na-levski-napusna-sinite-681834.html", "text": "Легендата на Левски Кирил Ивков вече не е част от управата на клуба. Двукратният Футболист №1 на България е хвърлил оставка като член на най-висшия орган на \"Герена\", като това е станало преди баража с Черно море за Европа, спечелен от \"сините\" с 4:1 в София.\"Да, подадох оставка от Надзорния съвет. Малко след това се видях със собственика Спас Русев на трибуните.Той ме попита, защо съм подал оставка и дали не съм недоволен от него. Обясних му, че не се сърдя на никого, но вече съм стар за такива работи. Нека някой млад се заеме с работата около клуба, а такава има много.Така или иначе не ме търсеха почти за нищо, докато бях член на Надзорния съвет\", коментира Ивков, който като цяло не е много долволен от представянето на Левски през изминалия сезон и работата на Делио Роси. В края на юни ще има Общо събрание на акционерите, на което оставката му ще бъде официално приета и ще бъде избран негов наследник.", "date": "2018.06.02", "title": "Легенда на Левски напусна \"сините\""}
{"url": "https://offnews.bg/obshtestvo/predadoha-ventcislav-angelov-chikagoto-na-balgarskite-vlasti-681829.html", "text": "Венцислав Атанасов Ангелов с прякор Чикагото бе предаден днес на българските власти от германските им колеги, съобщиха от МВР.49-годишният мъж бе обявен за международно издирване на 1 февруари 2016 г. въз основа на Европейска заповед за арест, издадена от Окръжна прокуратура - Русе от януари 2016 г. за изтърпяване на присъда в размер на 3 години и 6 месеца лишаване от свобода за незаконен трафик на наркотици, издадена от Окръжния съд в Русе.Ангелов беше задържан на 29 март тази година в Лимещайн, Германия.Венцислав Ангелов бе предаден на българските власти на летище София.Венцислав Ангелов-Чикагото е известен с криминалното си минало, беше близък приятел на Бисер Миланов-Петното.През юни 2014 г. година беше арестуван за \"разпространяване на спекулативна информация с цел дестабилизиране на банковата система.\"", "date": "2018.06.02", "title": "Предадоха Венцислав Ангелов - Чикагото на българските власти"}
{"url": "https://offnews.bg/nashite-avtori/siana-razkaz-ot-zdravka-evtimova-681719.html", "text": "Предпочиташе всичко да е ясно и просто: тоест плащаше си и получаваше услугата. Хората отдавна го бяха измислили. Сияна никога не мамеше, даваше на работниците си парите, които им дължеше на седемнайсети, точно до стотинка, а те, блъскали цял ден по нивите ѝ, казваха, без да я поглеждат:- Благодаря, госпожо.Бяха твърди глави те, дървени, препечени от слънцето като тухли. Не биха казали “благодаря” на лекаря, че е извадил куршума от раната им, но на Сияна казваха. Защото парите бяха по-дебели от дървените им глави и от калта под ноктите им.Вечер тя ги наблюдаваше в жадното за хлад лято – насядали направо под смачканата от слънцето липа, захапали шишета ракия, по двама, по трима. Пиеха и говореха, но тя не слушаше, защото думите им бяха грозни. В най-възпитаните си изрази наричаха жените “мръсници” и описваха какво им е правила някоя за толкова и толкова лева.Но имаше една фуста тук, Боряна се казваше тя. Нея обсъждаха по-меко, когато минаваше вечер в кръчмата - както всичко наоколо, собственост на госпожица Сияна. Та Боряна идваше, сядаше направо на изцапаната и смазана под работните им дрехи трева и пиеше от малката си плоска бутилка.След това, ако беше вторник, си избираше някой от небръснатата, потънала в прах, миризми на коне и пот група и го отвеждаше отзад, зад “Мопасан”.Така се казваше кръчмата, странно название, измислено от собственицата на нивите и гората наоколо. Отначало кръчмата нямаше никакво име. Казваха ѝ просто “Изгорялата”, защото някой бе дръзнал да я запали, но Сияна нае три здрави момчета от Перник, които, без много да разпитват, пребиха всеки един от работниците ѝ, така, за назидание.После самите пребити работници издигнаха кръчмата от недопечени тухли и госпожицата отвори барче. Там продаваше възможно най-евтината ракия, която отново тия работници печаха от сливите и крушите, избили в изобилие по нейните земи. Госпожицата нарече кръчмата, която приличаше повече на полумъртъв кон, “Мопасан”.Във вторник Боряна, която работниците ругаеха по-меко, сякаш ѝ казваха “Добър вечер”, взимаше един отзад, при касите с празни бирени и ракиени бутилки, и не му взимаше нито стотинка. Понякога се случваше Боряна да си избере един и същ работник – два вторника поред, но останалите не роптаеха, чакаха и си пиеха спокойно.Тя носеше брадва на кръста и имаше също така пищов, беше отсякла парче от ухото на Велин, един работник, който бе опитал да си тръгне, без да плати. След това, за назидание на всички останали, Боряна бе опекла парчето от ухото му. Този мъж започна да я нарича с такива мръсни думи, от които и небето почерня, а земята, както беше разрязана от жегата, се раздроби на пясък под устата му.Обаче тоя Велин идваше от София, където хората са самонадеяни и си въобразяват, че всеки може да нарече Боряна както му щукне в препечената от топлината глава. Тя нищо не му каза, а това беше още по-лошо за него.За всяка мръсна дума Боряна го рязваше с ножче по корема и все по-надолу слизаше, по-надолу, като с другата ръка бе опряла пищова до мръсната сплъстена коса на Велин, дето се бе опитал да не си плати. Накрая кръвта от рязаното на корема му се смеси с миризмата на опеченото парче от ухо и мъжът започна да вие като онова куче, което умря от развалената риба – беше му я подхвърлила Сияна.Така че собственицата на чифлика видя колко струва Боряна и я назначи в “Мопасан” да продава ракията, бирата, цигарите и консервите риба копърка – смешно евтина копърка, защото тия мъже бяха стиснати като клещи. За ракия имаха стотинки, но не и за копърка, по цял ден нагъваха плодовете на работодателката си, без да плащат - ябълки, сливи, круши, праскови.Ядяха като китове и може би вече ѝ бяха изяли един влак плодове, но тя не можеше да им забрани, не можеше да ги следи. Те пестяха всяка стотинка, хващаха дори смокове, които в жегата се излежаваха блажено по камъните, и ги печаха. Често Боряна им готвеше смоче месо с ориз в “Мопасан”, а вечер пиеше с тях.- Защо вторник не им взимаш пари? – бе попитала Сияна.- Тогава го правя за отмора – каза Боряна. – Жената трябва да си направи удоволствие от време на време.- Но ако те пресрещнат и те пребият някой ден? – попита госпожицата.- С кого ще отмарят при старите касетки с празни бутилки от бира и ракия? – възрази Боряна. – Кой ще ги приема за толкоз евтино? Тук, на края на географията, няма нито една друга жена. И бабите измряха. Само аз и ти седим тука, Сияно. Освен това ти си богата. Ако тебе претрепят, кой ще им плаща?Земята беше огромна, нейна, от дядо ѝ, от прадядо ѝ, потънала до покривите на къщите в трева, която оставаше зелена цяло лято само на северния склон. Там последният сняг се топеше в края на юли. Иначе, сред тръните съскаха змии и гущери, но Сияна, твърда като каменните керемиди на къщата си, реши – на това място ще забогатее. Насади жито, царевица.Тия седем човека, нейните работници, откъснати от града, живееха тук, в сградата, която някога била старата къща на дядо ѝ. В нея настанявал младите си любовници, но мъжете бяха обърнали постройката в място, което имаше тъмна миризма на мъртъвци или мъртви животни, забравени в стаите.Седемте работеха тук цяла пролет, лято и есен. Чифликчийката знаеше какво ги държи – пачките, които им наброяваше на седемнайсети, а това бяха много пари. Тя бе особена жена и искаше когато плаща, небръснатите потни лица да ѝ кажат: “Много благодаря, госпожо”.“Благодаря” беше най-чистата дума, която излизаше от подутите от алкохол и евтини цигари устни. Боряна беше благословията за цялата околност. Откъде се бе довлякла в тоя пуст край, може би бе претрепала някого в Перник и се криеше тук, между двете планини? Мъжете бяха доволни от нея. Тя си бе поставила нещо като работно време – сутрин от 11 до 12, вечер след 00.30 най-много до два след полунощ.Вземаше по един лев, понякога дори караше на вересия, докато госпожицата не дадеше заплатите. Дори имената на длъжниците не записваше. На тезгяха на “Мопасан” издълбаваше чертичка с нож кой колко трябва да ѝ даде. Дойдеше ли вторник, избираше Калинко и го отвеждаше при касите, където беше нейният дом.Боряна така бе укротила мъжете с нейната брадва, която не смъкваше от полата си, че понякога, докато още спеше след 11 сутринта, те ѝ правеха кафе, нарязваха хляб и онзи от тях, който бе наред, ѝ занасяше закуската.Макар че Боряна държеше газов пищов на кревата до възглавницата си, винаги когато Сияна питаше, мъжете твърдяха, че Бобчето е злато, една бала пари е тази Бобка, щото ако не беше тя тука, като вълци щяха да си прегризат гърлата. Толкова евтино им излизаше и толкова прекрасно беше във вторник, когато не им вземаше никаква стотинка, абсолютно нищо.Госпожицата живееше в къщата на баща си, голяма двуетажна постройка, обърнала гръб на северния склон, където снегът лежеше почти до есента. Всичките прозорци, с изключение на два, бяха заковани с дъски – онези, които не бяха, гледаха към езерото, където собственицата на чифлика отиваше да се къпе и бе забранила на работниците да влизат във водата, защото в него развъждаше пъстърва.Много пари правеше Сияна; в къщата имаше тон книги, потънали в прах; стърчеше телевизор, компютър, видео и пиано, също потънали в прах, дремеха заедно. Вечер, капнала от обиколките по нивите, от забележките, които непрекъснато трябваше да хвърля подир мъжете, госпожицата плуваше в езерото, после лягаше и заспиваше.- Можеш да дойдеш и да се нанесеш в някоя от стаите в къщата – бе предложила веднъж тя на Боряна. – Ще ти вземам десет лева наем на месец.- Ти луда ли си! – викна ѝ Боряна. – Десет лева знаеш ли как ги изкарвам? Знаеш ли как ги заработвам тия десет лева? Ще спя върху строшени бирени бутилки, но десет лева няма да видиш от мене.- Добре, пет тогава – съгласи се Сияна. – Знаеш ли колко е гадно да седиш вечер сама, звездите лъщят, нощта се озъбила като онова куче, което умря от вкиснатата риба. На небето освен луна да свети и да плаши пъстървите, нищо друго. И така цяла нощ. Знаеш ли колко е гадно.- Не знам – отвърна ѝ Боряна. – Никога не съм оставала сама. То направо си е престъпление да оставаш сама и ония мъже да стенат като песа, дето ти отрови, Сияно, с прокисналата риба. Ми аз съм човек, не ми се иска да гледам как се мъчат, като родни братя ги усещам. Вече намалих таксата. Взимам им по седемдесет и пет стотинки. Не им стигат парите, искат като свърши лятото, да се оженят.- Добре – съгласи се собственицата на чифлика. – Добре, Боряна. Нанеси се при мене, без да плащаш наем. Ще ти пускам интересни филми.- Но работното ми време е до два часа през нощта, ще ти се запали телевизора, докато ме чакаш – възрази Боряна. – Аз ти се чудя, Сияно. Вярно, плащаш ми заплатата, дето продавам ракията и бирата, и цигарите, това е вярно. Но ако ме изхвърлиш, смокове ще си пека, момчетата направо на раменете си ще ме вземат, ако няма къде да спя. Ще ги приемам направо на тревата, не върху оня мекия дюшек до касите. Онзи, същият, за който ми разправяше, че на него умрял дядо ти. Не ми пука кой знае колко дали ще ме изхвърлиш, затова те питам – как караш толкоз време само на телевизор и компютър, и на “Мопасан”?- Какъв Мопасан? – попита госпожицата.- Нали каза, че Мопасан е някаква книга. Та гледам Мопасани до колене си струпала при тебе и всичките в прах. Как не си се задушила от тях, не зная. От хартията не печелиш. Защо не започнеш и ти да взимаш на момчетата, хайде ти, като по-учена по лев и петдесет? Те са стиснати като гробища, повече няма да ти дадат. Слушай, Сияно, виждаш ми се хубава жена. Може да им искаш дори лев и осемдесет. Но момчетата са бедни, много искат да се оженят, като годината се обърне към октомври, затова едва ли някой ще се бръкне за лев и осемдесет.- Ще се пренесеш ли при мене? – попита я госпожица Сияна. – За последен път те питам – идваш или не?- Ти си особена. Нито мъж, нито котка, нито куче около тебе, само пари. Аз съм за друг влак, Сияно. При седем работника трябва да ти е ясно аз каква съм.- Искам да си говорим вечер – отговори ѝ Сияна. – Човек може да се побърка от тая луна, дето тежи на небето като керемида и всеки момент ще падне на главата ми.- Че какво ѝ на луната? – зачуди се Боряна. – Знаеш ли, говорим много глупости с тебе, да съм изкарала пет лева през това време. Чуваш ли как псуват момчетата, значи едвам се сдържат. Разбери ги. На тая жега се чудя как и ти не си започнала да виеш.- Започнала съм, но не пред всички… Добре, щом не искаш да се нанесеш при мене, може ли да ми препоръчаш някой от работниците?- Какво да направя? – не разбра Боряна.- Да ми препоръчаш някой от ония, дето ти дават по седемдесет и пет стотинки.– Какво значи това – да ти разкажа какво правя ли? – отново не разбра Боряна. – Правя всичко, дето ми се прииска. А ми се искат сто работи наведнъж. И ти, Сияно, ако вместо яздиш оня кьорав кон Балзак, а седиш да продаваш като мене по цял ден ракия, и ти ще искаш сто работи едновременно.- Да не мислиш, че не искам? – измърмори госпожицата.- Да ти го река открито: долна ракия продаваш, Сияно. Жени сме, две сме, никой друг не чува, срамно е да ме караш да продавам такава ракия. Ти трябва да им плащаш, че я пият… Ти ако не продаваше тая гадна ракия, момчетата ще казват и на тебе: “Голяма работа си, да знаеш, жено. Голяма!”- Да ми препоръчаш означава да ми кажеш дали някой от тях се къпе по-често.- Ами всички се къпят. При пъстървата ти плуват, ловят пъстърви, аз им ги пека. Всички са много чисти момчета. Аз, Сияно, също събирам пари. Още месец ще работя и край.- За какво събираш? Кажи, може да ти увелича заплатата.- Събирам да се оженя. Дето се казва, да не му взимам по седемдесет и пет стотинки на човека, а ей така – да го радвам даром, както си върви водата в реката. Защото ти е мъж. Разбираш ли? И не само във вторник вечерта.- Не разбирам – отвърна госпожица Сияна.- Момчетата са ми драги. Искам да им направя светло след печените смокове, с които са се нагълтали до мустаците. Затова обичам вторниците. Да знаеш, избрала съм един – Калинко се казва. Ще речеш, че е мършав, ама има сила. Преди да си тръгне, ми казва: – “Стой още малко, Боряно, да те погледам.”- Калинко казваш, кой е тоя Калинко? – попита госпожицата.- Ами един такъв има белег на челото между веждите. Кротък е като яре, само с него си отвързвам брадвата от кръста. Другите също уж тихи, но нали помниш оня, дето му рязах от ухото? Човек не знае дали ще му се наложи да реже още уши.Точно на седемнайсети, точно на обяд, дванайсет часа, когато пускаха гръцка музика по радиото и мъжете, въпреки жегата, почваха да шават натам-насам – музика е това, не е бабичка, да я подминеш – та когато гръцката веселба звънеше, та плашеше пъстървите навсякъде из езерото, стопанката на имота дойде с парите.Мъжете бяха свикнали да я виждат облечена винаги в бяла рокля, бели сандали, с бял кон Балзак – сигурно била кръстила коня на някой от бившите си работници. Разправяла, че този човек пишел нещо. Може би надниците, може би изораните декари на нивите, но общо взето с драскане по хартия си изкарвал хляба. Та днеска Сияна извади от бялата си чанта сноп пари.Такъв ѝ беше обичаят. Както винаги първо извика Боряна, наброи ѝ заплатата и попита:- Размисли ли дали ще се преместиш при мене?- Ами размислих. Оставам на дюшека, на който умрял дядо ти. Ние с момчетата го съживяваме всяка вечер. Който легне там, веднага му минава умората.- Добре – отсече госпожицата и плати на всички.Върху ноктите ѝ светеше бял лак, от нея не миришеше на кон Балзак, нито на прах от книги, нито на безкрайни ниви, които бе обиколяла целия ден. Роклята ѝ ухаеше хубаво. Остана да плати само на Калинко. Той беше висок и слабоват, по-мършав от Балзак – чифт стари панталони и избеляла фланелка.- Ти, Калинко, ела с мене – каза собственицата на чифлика. – Имам работа в къщата на тате.- Ама, госпожо… – измърмори Калинко.- Ела с мене в къщата.- Днеска е вторник, госпожо. Днеска вечерта е вторник – повтори той, но тя въобще не го изслуша.- В къщата ще ти платя – каза тя.Тоя вторник, както всички останали вторници, Боряна изпържи два-три смока, панира пъстърви и направи една кофа салата от малко недозрели домати. Вторник беше тяхната неделя. Вторник всички изваждаха по петдесет стотинки и наливаха една дамаджана ракия. То всъщност не беше ракия, а нещо кисело, та прокиснало, варено от гнили репи. Истинската ракия госпожицата продаваше някъде навън, в Гърция, в Перник и в Прилеп.Никой не можеше да хване края на тая жена. Никой не можеше да я разбере какви ги разсъждава. Какво толкова имаше да говори с Калинко? Но работниците събраха по петдесет стотинки за пълната дамаджана, Боряна им наряза една кофа салата с недозрели домати. За мезе имаха печено смоче месо, уловено в най-голямата жега.Момчетата бяха свидетели – тогава небето позеленяваше от горещина, а буците пръст в царевичните ниви се разпадаха на прах пред очите им. Заради смочето месо ли беше, заради бялата прашна земя ли - но те мислеха, та се скъсваха за Боряна и жалко, че сега не ѝ беше работно време.Всички в тоя вторник, който беше тяхната неделя, се наливаха с ракия от репи, нагъваха пъстърви и плюеха костите върху пожълтялата трева. Вместо хляб гълтаха салата с домати, после още ракия, още ракия, още ракия и печено смоче месо, което не дава на ракията да те събори.Радиото се беше съсипало от жегата и вместо “Обичам те”, пееше само “О–оо–оо – !”, но понеже беше вторник, те знаеха какво искаше да им изпее старата щайга. Хващаха се през раменете и всеки гледаше да се добере до Боряна. Тя, както добре знаеха, можеше да отреже ухото на всеки, ако ѝ щукне подобна мисъл в ума, но във вторник жената не помисляше за брадва.Тая вечер Боряна беше много натъжена, че шефката ѝ прибра Калинко – да мете стаите със закованите прозорци, а може би да отковава закованите прозорци, кой знае. Боряна беше много тъжна, затова тоя вторник първо избра един, после още един, после още един, и толкова голяма беше тъгата ѝ, че момчетата събраха от всеки по левче - да ѝ оставят да си купи гердан, когато свърши лятото.Те знаеха, че и тя като тях събира пари да се ожени – ей така, да има само един човек до нея на онзи дюшек, на който сдал багажа дядото на госпожица Сияна. Боряна нямаше да му взима такса, както е честно и почтено и както почтено и честно постъпваше с тях, ами щеше да му пече месо от смок и пъстърва на този мъж, да пере дрехите му. Всеки ден от седмицата за него щеше да бъде вторник. Демек животът щеше да върви, да върви хубаво и чисто като оная вода, която без пари стои в езерото и безплатно топли пъстървите под камъните си.Какво щяха да правят момчетата без Боряна в тоя пущинак? Човек и в пущинака трябва да остане голям мъж, да събере пари и да се ожени, но как да ги събере, как да търпи, ако я няма Боряна? Как в тоя див край, пълен със смокове и житни ниви?На другия ден Калинко не дойде на работа.Къде е тоя глупчо, да не е умрял в къщата със закованите прозорци? Там има много Мопасани, има прах, има и уиски, защото госпожицата пие уиски; на рождения си ден, 17 юли, дава и на тях по чаша за нейно здраве. Те за нейно здраве биха изпили езерото, тя е точна и почтена жена, на седемнайсето число им плаща до стотинка.Идва, облечена като Господа в бяла рокля, с бели сандали, с бял лак по ноктите на ръцете и краката, с бяла шапка, бяла чанта и мирише на хубаво. Те веднага си изчистват вересиите пред Боряна.Даже понякога, ако тя е забравила да издълбае с нож рязката на тезгяха, ѝ дават парите, защото като човек яде смоче месо – а смоковете не се свършват по тези места, повече са от звездите над ечемичните ниви, – та като ги ядеш тия звездни смокове всяка вечер, през деня само за Боряна мислиш. Една хубава Боряна, макар да носи брадва, за да ти разреже ухото, ако случайно ѝ кажеш нещо обидно.А че понякога е подла, спор няма, защото какви ли не работи измисля! Но това е от смочето месо, а смоковете са повече от вятъра по тия места. Какво е вятърът – въздух, който ти мирише на Боряна. А като нощите обърнат към септември, момчетата ще имат страшно много пари и ще отидат в Перник.Там е пълно с момичета. Там момичетата са повече от ечемичните класове по нивята и всяко момиче иска да се ожени за тебе. И като се ожени, ти ще ѝ оставяш всяка нощ по левче, а може би дори по лев и петдесет, зависи, но няма да ѝ казваш защо ѝ ги оставаш.А ги оставяш, защото така си свикнал. Като ѝ ги слагаш до възглавницата, си мислиш за Боряна, за смочето месо, което щом веднъж ядеш, все мислиш за Боряна, макар че лятото е топло като сто запалени печки, една върху друга. Добре, че е лято! През лятото си мислиш: “Кога ще стане дванайсет и половина?”. Тогава започва работното време на Боряна.На следващия ден Калинко пак не дойде на работа. Нямаше го да окопава царевиците, нямаше го да плеви пипера, не поливаше доматите. Чак някъде следобед откъм къщата със закованите прозорци работниците що да видят! Задава се един господин – облечен с бял като корем на пъстърва костюм, с бели като очите на пъстърва обувки и бяла като хрилете на пъстървата шапка.- Това сигурно е годеникът на госпожица Сияна – казваха си момчетата. Шефката им веднъж разправяла на Боряна, че много харесвала работната синя престилка на работничката си. Боряна направо я попитала:– “Сияно, ти да не си ме харесала? Защото моят рейс върви в друга посока.”Но госпожицата така и не отговорила в коя посока пътува нейният рейс. Само погалила бялата си рокля, бялата си чанта и разказала на Боряна за годеника си. Той бил хубав и висок, обаче бил и много учен. Изчел Мопасан заедно с праха по него, изчел и онзи тип Балзак, дето пишел надниците на работниците в чифлика преди две години. Изчел и старите вестници онзи въртоглав годеник и след като свършил тези чудеса, си рекъл:- Защо да седя в тоя пущинак, където смоковете са повече от мухите? Я да ходя на някое учено място, където няма нито един смок.Той, нещастникът, разбира се, не ял смоче месо и затова въобще не мислел за госпожица Сияна, а само учени работи си мислел. А може би не му достигат парите да се ожени, предположиха момчетата, но все пак шефката им има пари да купи целия Перник заедно с врабците в него, така че пачките тука едва ли са играли някаква роля.За момчетата, включително и Боряна, която тъкмо похапваха от хляба, останал от големия вторник, който за тях, край това езеро, винаги си е бил неделя, зинаха от изненада, когато видяха онзи тип с белия костюм, с белите обувки и бялата шапка.- Гледай какво изискано парче! – прошепна Боряна и изчисти с плюнка лицето си. – Гледай какво идва при нас. Сега ще го направим наш човек.Всички оставиха хляба, който дъвчеха. Бяха гладни, защото като си на крак от четири сутринта, единайсет на пладне ти се вижда далечно като полунощ. Всички се стегнаха, вързаха панталоните си здраво с канап. Не купуваха колани, защото всяка стотинка трябва да се пести, в Перник момичетата са повече от керемидите по къщите и това са все неженени момичета. При това всички до една са хубави.Но когато онзи бял костюм взе, та се приближи към тях – по-точно не само се приближи, но затича така, че костюмът щеше да се разпори на краката му, работниците забелязаха, че това съвсем не беше никакъв годеник на началничката им, ами техният Калинко.- Калине, ела! – извика един глас. Това не беше някакъв непознат глас, ами гласът на госпожицата. – Веднага се върни. Казах веднага!Белият костюм спря на място, белите обувки заораха в изсъхналата трева и гласът на Калинко, бял като хриле на току що убита пъстърва, изхриптя:- Госпожо, нека си остана при тях.- Ела. Веднага! – извика госпожица Сияна. Белият костюм се преви, шапката се поклони към земята, а белите обувки, като престарели и обидени на света годеници, се затътриха обратно към къщата със закованите прозорци.- Какво става? – запитаха се момчетата.- Ами какво става – казах ѝ, че той е най-чистият от вас и е кротък като яре – обясни Боряна. – Казах ѝ, че само с него си отвързвам брадвата от задника. Казах ѝ, че той ме моли: – “Стой малко да те погледам”.- Аз ти казвам: – “Стой на тая страна” – обади се един от работниците, тъмен и здрав като вълнолома в езерото с пъстървите.- Но не е същото – сряза го Боряна. – Шефката е кучка.- Но плаща добре – възрази онзи, здравият като вълнолом мъж. И беше напълно прав.Беше нощ, пълна с тежки прилепи. Луната светеше, една голяма бутилка ракия на небето, в което по това време имаше повече звезди, отколкото вятър.Някъде посред нощ Боряна замахна рязко с брадвичката. Беше привикнала, докато спи, да усеща, когато някой я приближава без разрешение.- Борянке, събуди се, аз съм.- След два часа след полунощ не работя! – измърмори Боряна, сънена.- Аз съм, Калинко. Боряно, събуди се и се ожени за мене. Още нямам пари, но…- Какво?- Борянке, ще взема назаем пари от тебе, за се оженим, после ще ти ги върна до стотинка. Знаеш, винаги съм ти ги връщал.- Да не си болен? – избърбори тя. Видя луната, която светеше като приятел над нея. Знаеше, че човекът е кротък и трябва да бъдеш благ с него, иначе ще го прогониш. Затова изрече високо и ясно: – Разкажи ми сега.- Госпожица Сияна иска да ѝ кажа… иска да знае какво правим с тебе. Иска всичко да ѝ опиша, иначе щяла да полудее.- Да полудее ли? Че защо? – измърмори Боряна. – Тя може да ти купи десет вагона бели обувки и различни костюми за всеки ден от годината.- Тя иска на тебе да ти купи рокля за следващия вторник, Боряно. Ожени се за мен и да си отиваме. Нали не си убила никого в Перник, а?- Не съм, само го ритнах – отвърна Боряна.Вятърът беше горещ като чай, звездите се бяха изпотили в тъмното и се оглеждаха дали отнякъде не се задава септември. Но септември беше далече.Половин лято смокове и пламнали в жегата градини деляха работниците от парите, които щяха да имат, за да се оженят за хубавите момичета в Перник.- Не искам момичета от Перник. Искам тебе, Боряно. Стой малко да те погледам. Хубава си.На другата сутрин, всъщност още не беше сутрин, а четири часът през нощта и прилепите се люшкаха из горещия вятър като хвърчила, една жена крещеше. Тя бе облечена в бяла рокля, имаше бяла шапка и бели сандали, които не бе успяла да пристегне както трябва на краката си. Шапката се клатеше на главата ѝ като пъстърва, която току-що е хвърлила хайвера си и се чуди накъде да поеме. Роклята ѝ бе разкопчана на кръста. Тази жена викаше:- Калине! Къде си, Калине?Жената всъщност се досещаше къде е Калин и веднага се насочи към дюшека зад касите с празни шишета от ракия.- Боряно, ставай!Но Боряна не стана, защото Боряна я нямаше. Госпожица Сияна разбра това, едва когато освети помещението с мощното електрическо фенерче. Видя само брадвата на Боряна и една кофа, в която няколко смока бяха накиснати в ракията от репи.- Боряна! Боряна! – извика собственицата на чифлика така високо, че някои от работниците се размърдаха, макар че още беше съвсем рано да потеглят да окопават нивите, да плевят пипера и да връзват доматите за колчетата. – Боряна!Когато работниците станаха, видяха, че госпожица Сияна плаче. Електрическото фенерче осветяваше сълзите на лицето ѝ, които на вид по нищо не се различаваха от ракията от репи.- Боряна! – хлипаше собственицата на изгорелите от жегата земи, а работниците се бутаха един друг, безпомощни да направят каквото и да било.- Госпожо, глътнете малко ракия – предложи здравият като вълнолома в езерото мъж, но тя въобще не го погледна. Устните ѝ трепереха и фъфлеха тихо, като че бяха жадни, но не можеха да се доберат до езерото, огряно от луната.- Боряна… Боряна…След две седмици мъжете напуснаха къщата, която бе изградил дядото на Сияна. Взеха си парите на 17-о число. На следващата сутрин госпожицата, забравила да облече бялата си рокля, отиде да яхне своя Балзак и видя, че къщата е празна. Бяха останали само три каси с празни бутилки от ракия и няколко смочи кожи.Жената не знаеше, че когато човек хапва сутрин, вечер и на обяд смоче месо със салата от недозрели домати, в очите му се върти Боряна, в ушите му говори Боряна, в главата му се върти все вторник, който тука е по-голям от неделята. Много по-безкраен. Без Боряна вторник просто не идваше по тези места.Госпожица Сияна сигурно знаеше това.", "date": "2018.06.02", "title": "Сияна: Разказ от Здравка Евтимова"}
{"url": "https://offnews.bg/kultura/preporachvame-vi-sako-ot-velur-v-naroden-teatar-ivan-vazov-681826.html", "text": "Днес от 19:00 часа на Голямата сцена на Народен театър \"Иван Вазов\" ще се играе постановката \"Сако от велур\".Блестящата сатирична комедия е точно такова смешно, тъжно и на места страшно приключение из абсурдните и в същото време толкова познати житейски случки.Тази необикновена история започва, когато езиковедът Иван Антонов си купува сако от велур и иска да подстриже космите по него заради подигравките на приятелите си. Сакото е подстригано, но в същото време е записано в чиновническите регистри като „частна овца”. А за овцете, както и за всички други притежания, трябва да се плащат данъци. Безобидна шега или просто грешка? Работата е там, обяснява един от героите в пиесата, че днес никой не си признава грешката. Такъв е стилът. Днес правят пет нови, само и само да скрият старите. Затова и толкова очевидни грешки минават още за успехи.От тук започват ходенето по мъките и спускането по пързалката, по която Иван Антонов и двамата му приятели са запратени в лабиринта на бюрокрацията. А това е безкрайна, смешна и налудничава траектория из реалностите на „българския модел”.В Софийската опера от 19:00 часа ще се играе балетът \"Дон Кихот\" по музиката на Лудвиг Минкус.Повече информация за събитието можете да откриете .", "date": "2018.06.02", "title": "Препоръчваме ви: 'Сако от велур' в Народен театър 'Иван Вазов'"}
{"url": "https://offnews.bg/horoskop/horoskop-za-2-8-iuni-ot-antonia-mechkova-680426.html", "text": "През уикенда е редно да си дадете и малко отдих, ала вие си мислите за по-самостоятелни начинания, стремите се към изява в служебната сфера. За някои Овни е време да вземат важни решения, критично да преценят досегашните си резултати, могат повече. В понеделник ви изкушават стари дела и уговорки, не сте наясно с нещата. В сряда се огледайте за сътрудници и партньори, не бива да се преуморявате. Уреждайте грамотно и с такт деликатни теми и усвоявайте още умения. В четвъртък избягвайте разпри, и с близки си разменяте остроти.Мнозина от знака май следва да си направят по-разумен режим, нещо все ги влече към трапези и компании. Не е благоприятно за джоба, а и важни задачи може да изостанат. Телците, които се готвят за изпити, представяне на проект, да не пилеят времето, периодът им предлага шансове за изява и печалби. Във вторник не споделяйте всичките си идеи, има още на какво да се учите, пък и предстоят интересни срещи. От сряда упорство в работата ще бъде оценено по достойнство. В петък това изглежда точно така, все пак не спорете с шефовете.Поне през уикенда си дайте отдих, пътуване би ви освежило доста. Близнаците сякаш не знаят умора, изкушават ги доходи, постове. Ако обмислите нещата, ще се окаже, че има и скрити капани, от понеделник не си струва да рискувате заради примамливи печалби. Пари не ви липсват, а и уважението на околните ще ви радва. Все пак от вторник отделяйте повече време на родата, приятели. В сряда и четвъртък с такт можете да постигнете много даже в неблаготворни условия. Не се хвърляйте във флиртове и авантюри дори да не сте обвързани...От уикенда се очертават делови и лични трудности, обмислете ги внимателно, близките може и да не си дават сметка за някои. От понеделник група Раци ще насочат усилия за оправяне на финансовите въпроси, имат доста възможности – помощ от приятели и познати, възобновяване на стари начинания, свиване на харчове за светски забавления. В четвъртък ще се наложи да искате помощ от околни, възникват неочаквани пречки или работата върви по-бавно. Планът ви е ползотворен дори ако следвате чуждите желания. Мнозина са с шанс за брак.Вашите дела също не вървят твърде бързо, нито както ви се ще, та можете да си дадете известна почивка. Лъвовете няма да се откажат от амбициите си, но сега трябва да поизчакат, иначе ще се примиряват с нежеланите ситуации, ще правят компромиси, които не са им по характера. И в понеделник май давате превес на купоните, във вторник и сряда обаче е време да се напрегнете, имате условия за впечатляващи изяви, приходи. В четвъртък нещата се объркват и е редно да обмислите друга делова стратегия, да е по-дългосрочна и печеливша.Това 7 дневие не е леко за вас. Деловата позиция на едни Деви не е най-силна, втори виждат шансове за изява и печалби, но са колебливи, трети се чувстват жертва на интрига на околните. До сряда бъдете сдържани и отстъпчиви, мъчете се да стабилизирате бюджета си. А и не споделяйте всичките си нови идеи, ще има трудности в работата, тогава ще търсите съвети от близките. В четвъртък и петък избягвайте всякакъв спор с тях, иначе трайно ще влошите отношенията си. Ако сега не ви помагат за личните неща, в бъдеще ще могат.През тези дни не се изтъквате много сред колеги и познати, имате нужда от отдих, а и знаете добре: не е дошъл моментът да задействате амбициозните си планове. Везните се радват на внимание на всеки купон, ала необвързаните не бързат с флиртове и ангажименти. Обвързаните пък ценят доста хармонията с обичаните и не демонстрират домашното разбирателство, придобивки. От четвъртък разчиствате недовършени дела, трябва да отворите поле за печалби и начинания. Подготвяли сте се сериозно и дълго, затова мерите точно в целта...За вас седмицата е напрегната, но в крайна сметка ползотворна. Ако нещо с личните отношения не е точно, много Скорпиони ще поемат инициативата да изгладят нещата къде с такт, къде със строгост. От този уикенд пречките се изясняват, не пилейте сили в разправии, а уреждайте стриктно делови, също административни и финансови въпроси. Сряда носи още изненади, така че овладейте желанието да критикувате, нужно е след изясняване в работата тя да се свърши, и то с равномерно темпо. Никой няма да ви отнеме постигнатото.Напрегнат, но хубав период за решаване на делови и лични проблеми. Те не липсват при повечето Стрелци, в работата промените може да са по-сериозни. Стремите се към кариера и новости в дейността, от понеделник гледайте да се впишете в плановете на влиятелни личности, за да осъществите и своите идеи. В сряда и четвъртък трябва да преценявате по-точно способностите си, иначе може да не си попаднете на мястото и ще ви тежи. В петък поемате задачи и на околните, но резултатът е убедителен и ви радва. За мнозина - любовен късмет.Чак в четвъртък спъващите ви проблеми ще минат на по-заден план. Оше от понеделник Козирозите ще променят намеренията си според обстоятелствата, понеже не винаги са благотворни за начинанията им или за сближаване с нови познати. От сряда малко отстъпвате пред претенциите на по-влиятелните личности в кръга ви, по-късно ще потърсите и съдействие, за да покажете какво наистина умеете като професионалисти. Упорството ще ви изведе нагоре в екипа, не оставяте недовършени задачи. Преодолявате и пречките в любовта.Това 7-дневие носи трудности и за вас, дискретно ще изчакате с някои делови идеи, за да настъпят по-благоприятни условия. От понеделник до сряда искате услуги от колеги и познати, на тази основа ще градите бъдещите си бизнес или лични отношения. Доходите на Водолеите растат пропорционално на техните отговорности и в петък идва време да се върнат към отдавнашните си идеи, упоритостта им ще бъде наградена с кариера, печалби, признание. Влюбените с търпение и такт постигат мечта, някои организират и романтично пътуване...През уикенда и в понеделник преследвате упорито деловите си цели, трябва да се признае, че ви се откриват доста добри възможности. Но Рибите да проучват най-внимателно ситуациите, до петък има неясноти и може да ги отклонят от вярната посока. Трудностите от вторник до четвъртък са по силите ви, но са и повод да укрепите приятелски и роднински връзки. Говорете за идеите си, като не забравяте, че не приказките, а практическите ви старания и резултатите ще привличат последователи. В любовта поне за миг бъдете принц или принцеса...", "date": "2018.06.02", "title": "Хороскоп за 2-8 юни от Антония Мечкова"}
{"url": "https://offnews.bg/obshtestvo/slantce-i-temperaturi-do-35-gradusa-dnes-oblatci-i-dazhd-na-zapad-sle-681824.html", "text": "През нощта над по-голямата част от страната ще e предимно ясно и почти тихо. Ще преобладава слънчево време. След обяд и до полунощ в западната половина от страната ще се развива купеста и купесто-дъждовна облачност, сочи прогнозата на Националния институт по метеорология и хидрология към БАН.На отделни места ще има краткотрайни валежи от дъжд и гръмотевични бури. Има условия за градушки. Ще духа слаб до умерен вятър от изток-югоизток. Ще е топло, около и след обяд в низините - горещо, с максимални температури между 30° и 35°.Атмосферното налягане е и ще се задържи близко до средното за месеца.В планините ще преобладава слънчево време. След обяд ще се развива купесто-дъждовна облачност и на места, главно в масивите от Западна и Централна България ще превали краткотраен дъжд с гръмотевични бури. Ще духа слаб до умерен източен вятър, по билата от запад-северозапад. Максималната температура на височина 1200 метра ще е около 21°, на 2000 метра – около 15°.По Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток, който след обяд ще се ориентира от югоизток. Максимални температури на въздуха: 22-24°. Температурата на морската вода е 21-22°. Вълнението на морето ще е 1-2 бала.", "date": "2018.06.02", "title": "Слънце и температури до 35 градуса днес, облаци и дъжд на запад следобед"}
{"url": "https://offnews.bg/turizam/ravnogor-zemen-raj-na-raba-na-rodopite-681794.html", "text": "Високо в Родопите, на 1350 метра над морското равнище и на половин час път от възрожденското градче Брацигово, се намира китното планинско селце Равногор. До него се стига по асфалтов път със сравнително добра пътна настилка, заобиколен от високи широколистни и борови дървета. Разстоянието от Пловдив е около час и петнайсетина минути, а от София е с около един час повече. Екологично чистият район около РавногорВ различни интернет сайтове и в някои местни медии битува мита, че именно Равногор и районът около него е най-екологично чистото място на Балканите, според изследване на НАСА. Независимо дали тази информация е достоверна или не (не може да се намери сигурен източник, за да се потвърди или отрече това), в действителност в обграденото от гъсти и красиви борови гори планинско поле се диша осезаемо по-леко. Красивите пейзажиРелефът в района не е типичен за планина. Селото е разположено в т. нар. Равногорско плато. На 5-6 километра северно от Равногор, преминавайки пеша или с автомобил по черния път през обширните картофени ниви, се стига буквално до ръба на Родопите – а именно до Бековите скали. Там Равногорското плато свършва и се свлича в огромна по височина скалиста пропаст, от ръба на която се разкрива изключително свежа гледка към сините води на язовир „Въча“ и покритите с безкрайни зелени гори извивки на прелестната Родопа планина. В ясно време от там се виждат гладките низини на Тракия, а в далечината гордо зеленеят Средна гора и Стара планина. Районът на Бековите скали е облагороден. Изградени са пейки, на които туристите могат да се насладят на чудесните природни пейзажи. Магията на гайдитеТочно в началото на полския път, който води до Бековите скали, се намира китният черковен двор, в който е разположен параклисът „Свети Илия“. Мястото е спокойно и приятно. Там всяка година през лятото се провежда традиционен събор, на който замирисва на скара и откъдето цялото Равногорско плато се озвучава от магията на гайдите. Местна традиция е на този събор 18-годишните младежи и девойки от селото да играят хоро, като така се извършва ритуал за тяхното изпращане – в миналото в казармата, днес в университетите на страната или на гурбет в чужбина. Християнският островМакар и разположено в предимно българомохамедански район на Родопите, село Равногор е изцяло християнско. Знак за това дава големият стоманобетонен кръст, издигнат на самия вход на селото. Той символизира християнската вяра на жителите му. В центъра на селото е издигната също голяма православна църква. В близост до него, на връх „Света Елена“, също има изграден християнски параклис. В миналото Равногорското плато е било обитавано от траките. За това свидетелстват няколкото тракийски могили, които се намират в околностите. Настоящото селище възниква по времето на Османското владичество и носи името „Кория“, което на турски означава „гора“. Селото е основано през 1777 г. Поради силното желание на местните жители тогава да запазят своята християнска вяра, османската администрация нарича жителите му „акси“ (твърдоглави), а селото Акси Кория. След Освобождението през 1978 г. името на селото е сменено на Ясъ Кория (равна гора). През 1934 г. официалното му турско име е преведено на български и оттогава вече се казва Равногор. Още забележителностиОсвен Бековите скали и християнските параклиси, в Равногор и околностите може да се видят още много забележителности. Може да комбинирате разходката си до Равногор или почивката си там с Фотинския водопад, намиращ се край близкото до Равногор село Фотиново, защитената местност „Атолука“ и курортния комплекс със същото име, природния резерват „Дупката“ и Червените скали, от които се отваря същинска картинна гледка към Тракия, по-точно към градовете Пловдив и Пазарджик. В самото село има и няколко приятни заведения, в които може да изпиете по една бира и да похапнете с приятели на свеж родопски въздух.Селото на сърдечните хораМестните хора са много сърдечни, усмихнати и услужливи. Те сякаш живеят в друг свят, не дават вид да се вълнуват от проблемите и мислите, с които се будят и заспиват гостите им от големите градове.600-те жители на Равногор днес се издържат предимно от земеделие. В околностите на селото те отглеждат много картофи, но също така и овес, леща, грах, фасул и царевица. Животновъдството също е добре развито. Край селото има и мандра, в която се произвеждат всички видове млечни продукти.*** В България има няколко туристически дестинации, които напълно неоснователно не са популярни. Без съмнение, Равногор и околностите са сред тях. Понастоящем малко са хората в страната, които изобщо знаят за съществуването на това приказно родопско село. То заслужава да бъде популяризирано не само заради красивата природа и неповторимите гледки, които се отварят от различни кътчета в селото и в неговите покрайнини. А и заради прекрасните и любезни местни хора, които със сигурност заслужават селото им да бъде много по-популярно. Посетете вълшебното село Равногор и сами ще се убедите в неговия чар, който ще ви кара да се връщате там отново, отново и отново...", "date": "2018.06.02", "title": "Равногор – земен рай на ръба на Родопите"}
{"url": "https://offnews.bg/tenis/grigor-sega-prioritetat-mi-shte-bade-da-se-otkasna-za-kratko-ot-tenis-681835.html", "text": "Надеждите на най-добрият ни тенисист Григор Димитров за добро представяне на турнира от Големия шлем \"Ролан Гарос\" намериха своя край, след като ветеранът Фернандо Вердаско го отстрани в трети кръг. Обръщайки се назад към целия сезон на клей, българинът коментира с разочарование:\"Разбира се, че всеки мач с Фернандо е труден. Никога не е лесно срещу него. Загубих от Вердаско по-рано през годината в оспорван двубой, днес беше същото. Какво мога да кажа?Жалко е, тъй като се чувствах добре физически, но мисля, че изпуснах нервите си в началото на първата част и я загубих. След това беше трудно да се върна в играта. Все още имах време да намеря ритъма си и да променя мача, но това така и не се случи. Просто е.За жалост, често спирам тук – на този етап. Винаги съм се чувствал добре в Париж, но на корта никога не съм успявал да го покажа.Наистина очаквах да се представя по-добре на червено. В последните мачове, в които участвах, в Мадрид, Рим, Париж, всичко беше в моите ръце. Вината е изцяло моя. Трябва да тегля чертата и да отправя поглед към бъдещето.В тениса една седмица може да преобърне нещата за теб. Но се нуждая от малко време, за да преценя къде сгреших. Всяка година играя добре на клей, но това никога не ми стига, за да постигна успехи.Сега приоритетът ми ще бъде да се откъсна за кратко от тениса, да изгледам някои мачове и да опитам да прогресирам, да стана по-добър. Как? Ще открием как. Не искам да съм прекалено негативно настроен в момента.Знам, че е трудно веднага след мача, но винаги съм гледал позитивно на нещата и искам да продължа в същия дух. Тежко е, когато загубиш мач, но такъв е животът\", каза Димитров.", "date": "2018.06.02", "title": "Григор: Сега приоритетът ми ще бъде да се откъсна за кратко от тениса"}
{"url": "https://offnews.bg/sviat/ofitcialna-versia-kak-e-planirano-i-instcenirano-ubijstvoto-na-babche-681832.html", "text": "Руският опозиционен журналист Аркадий Бабченко, за чиято смърт съобщиха украинските власти, се оказа жив ден след появяването на информацията за смъртта му. Украинските служби пък обявиха, че убийството е инсценирано, за да бъде предотвратено истинско покушение, което според Киев е поръчано от Русия. Като организатор на нападението беше задържан Борис Герман. Четвъртък вечерта съд реши, че той ще остане в ареста за два месеца. Герман признава, че е поръчал убийството, на бившия участник в бойните действия в Донбас Алексей Цимбалюк, но поръчката не била действителна, а той действал под контрола на друга, неназована засега украинска служба. Официална версияСпоред официалната версия за инсценировката на убийството \"неустановено за момента лице\" не по-късно от 5 април е предложило на Борис Герман след парично възнаграждение да организира убийството на \"редица руски граждани, в частност обществени активисти, бивши сътрудници на руските спецслужби, които са били принудени да заминат за Украйна\", съобщава руската служба на Би Би Си. Според украинските власти това \"неустановено лице\" има връзка с руските спецслужби, макар че засега не се назовава конкретно ведомство. Според прокуратурата Герман се е срещнал с Цимбалюк на 6 април и му предложил възнаграждение, за да убие Бабченко. В същия ден Герман му изпратил \"досието\" на журналиста в WhatsApp. Цимбалюк не отказал, но предал информацията на Украинската служба за безопасност. На 17 април Герман и Цимбалюк се срещнали още веднъж, като вторият дал съгласието си да убие Бабченко, а Герман обещал да му намери оръжие. 10 дни по-късно Герман му предал 14 000 долара и казал, че по-късно планира да организира още две убийства. Според главния прокурор на Украйна Юрий Луценко в някакъв момент при общуването между двамата станало ясно, че в \"списъка за ликвидация\" има 30 души. Именно това накарало украинските служби да инсценират смъртта на Бабченко, твърди прокурорът. След като Борис Герман бил сигурен, че първата жертва е факт, той можел да бъде убеден да предаде целия списък. Самият Аркадий Бабченко казва, че службите се свързали с него месец преди инсценирането на убийството. Като доказателство те му представили \"досието\", изпратено на Цимбалюк, със снимка, взета от паспорта му, когато бил на 25 години, която освен в паспорта, присъства само в системата на руската паспортна служба. В някакъв момент Герман започнал да звъни на Цимбалюк и да му намеква, че убийството трябва да стане възможно най-скоро. Бабченко подозира, че покушението трябвало да стане на 26 май. За да промени тези планове, Бабченко симулирал, че си е счупил крака и стоял настрана от прозорците, защото на този етап никой не можел да гарантира, че Цимбалюк е единственият нает за убийството. На 29 май вечерта Бабченко облякъл предварително простреляна блуза, легнал в уговорената поза и бил залят със свинска кръв. Така той бил сниман, служителите на службите си отишли, а жена му извикала бърза помощ. След това е съобщено, че журналистът е починал в линейката, като медиците били сред малкото знаещи за инсценировката. Бабченко бил откаран в моргата, едва където по думите му той престанал да се страхува. В същия ден Герман купил билет за полет до Милано, откъдето планирал да лети за Русия. Тук официалната версия приключва, като оставя много неизвестни - срещнал ли се е Цимбалюк с Герман, получил ли е втората част от обещаните пари. Ясно е само, че в 13.12 часа киевско време Герман е задържан от украинските власти. На следващия ден главният прокурор обяви, че списъкът с всички нарочени за убийство е в ръцете на украинските служби, а на всички тези хора е осигурена охрана. Версията на Борис ГерманПоказанията на Герман въвеждат името на още един участник - Вячеслав Пивоварник. Той е стар познат на Герман, който сега работел в някакъв фонд, наричан от него \"личен фонд\" или \"частен фонд\" на Владимир Путин. Пивоварник отговарял за \"организиране на терористични актове и въоръжени преврати при бъдещи избори за президент, като отговарял конкретно за цяла Украйна\". Той споменава и още един участник - Дмитрий, на когото също казал за планираното. За момента не е известно кой е този Дмитрий и каква е неговата роля. Пред съда Герман обяви, че този Дмитрий е служител на украинското разузнаване, което е част от Украинската служба за безопаснот, инсценирала убийството на Бабченко - т.е. той се явява двоен агент. Герман твърди, че е получил от Пивоварник задачата да открие хора за извършване на редица убийства в Украйна и след това поверил задачата за убийствата на Цимбалюк, Дмитрий обаче веднага му казал, когато Цимбалю се обърнал към украинските служби. Така според версията на Герман той през цялото време знаел, че убийството е инсценирано. Затова той твърди, че поръчката за убийството в крайна сметка не била истинска, а списъкът с потенциалните 30 жертви той предал на контраразузнаването. Адвокатът на Герман не отрича, че клиентът му планирал да лети за Милано, но според него това било отдавна планирано пътуване. Украинските служби отричат Борис Герман да е имал връзка с контраразузнаването. ", "date": "2018.06.02", "title": "Официална версия: как е планирано и инсценирано убийството на Бабченко"}
{"url": "https://offnews.bg/obshtestvo/tcarkvata-pochita-dnes-sv-nikifor-izpovednik-681828.html", "text": "Църквата почита днес Св. Никифор Изповедник, патриарх Константинополски. Св. Никифор бил син на знатен и благочестив гражданин на Цариград на име Теодор. Той получил от родителите си християнско възпитание, подкрепено от примера на техния собствен живот. Младият Никифор получил бляскаво образование в Цариград.В званието секретар на двора на императрица Ирина и като императорски пълномощник, Никифор присъствал на VІІ Вселенски събор (787 г.). Отегчавайки се от придворния живот, той оставил двореца и се усамотил при Босфора, като прекарвал живота си в научни трудове, пост и молитва. По това време той построил църква и основал манастир.В 806 г. Никифор, след смъртта на патриарх Танасий, бил избран за цариградски патриарх: приел отначало монашество, после свещенически сан и бил възведен на патриаршески престол в самия ден Пасха. Във време на посвещението той държал в ръка своето обещание да пази истините на православната вяра. Като приел управлението на Църквата, той преди всички обърнал внимание на поведението на духовенството и взел мерки против разпуснатия живот в столицата. С еретиците встъпил в последователна и постоянна борба. Скоро той се проявил като изповедник, указвайки твърда съпротива на иконобореца император Лъв Арменец. На всички старания на императора, чрез ласки и закани да го склони на своя страна, Никифор отговарял:\"Напразни са твоите трудове господарю! Ние не можем да изменим древното предание, ние почитаме изображенията на светците както Кръста и Евангелието\". И след това, търсейки подкрепление в молитвата, той убеждавал православните да се пазят от еретиците и да се не боят от преследванията за правото изповедание. В църквата \"Св. София\" той съборно извършил всенощно бдение, молейки Бога за мир в Църквата и за избавяне от ереста.Като узнал за това и като се опасявал от народен метеж, императорът пратил царедворци в църквата да кажат на патриарха: \"Защо смущаваш народа и го възбуждаш против царската власт?\" Патриархът казал да съобщят на императора: \"Ние сме се събрали в Божия дом не на съвет против царя, а на славословие Божие и за да се молим, Господ да унищожи ереста и да утвърди всички в единомислено православие!\"След беседата с народа патриархът се отправил в двореца, за да успокои и убеди царя. “Не въвеждай в светата Църква нечестиво мъдруване! - казал му той. - Не трябва да се спори за онова, което вече отдавна е отхвърлено от светите отци и е предадено на анатема\". Императорът с гняв изгонил от двореца патриарха и всички, които били с него. Епископите били пратени в разни места на заточение, а свещениците и монасите били предавани на различни мъчения и затвор, за да ги склонят към ереста. Патриархът временно бил оставен на длъжността си, понеже имало опасност от бунт сред народа.В 814 г. императорът свикал събор от свои съмишленици епископи, които повикали на събора патриарха, но Никифор наредил да им кажат, че те нямат право да бъдат съдии в неговата област. Тогава епископите го обявили за лишен от сан, а императорът го пратил на заточение отначало в един манастир, основан от самия патриарх, а после в друг, близо до Цариград. Там св. Никифор Изповедник починал през 818 година.Мощите на св. Никифор били пренесени в Цариград в 846 година.", "date": "2018.06.02", "title": "Църквата почита днес Св. Никифор Изповедник"}
{"url": "https://offnews.bg/na-tozi-den/pochitame-pametta-na-hristo-botev-681823.html", "text": "Днес отдаваме почит към паметта на гениалния поет и революционер Христо Ботев и на загиналите за свободата на България.Навършват се 142 години от гибелта на Христо Ботев на връх Околчица във Врачанския балкан, където е последната битка на Ботевата чета.Председателят на Народното събрание Цвета Караянчева и народни представители ще участват в тържественото отбелязване на 2 юни на връх Околчица. Церемонията ще започне в 10.45 часа. В традиционния поход до връх Околчица ще участва зам.-председател на ГЕРБ Цветан Цветанов.От 11.30 ч. в Борисовата градина пред бюст-паметника на Христо Ботев ще се проведе официална церемония, организирана от Столична общината, Министерство на отбраната и Общонародна фондация „Христо Ботйов”.В програмата ще участват: актьорът Христо Чешмеджиев, мъжки вокален ансамбъл „България” с художествен ръководител акад. Валентин Бобевски и Гвардейският представителен духов оркестър. Слова ще произнесат: доц. д-р Тодор Чобанов – заместник-кмет на Столична община и поетът Атанас Капралов – директор на Националния литературен музей.Сирените ще прозвучат в цялата страна точно в 12 часа за 2 минути, пешеходците и автомобилите трябва да спрат движението си и да останат на място.Заради тържествена смяна на почетния гвардейски караул пред Президентството от 11:30 до 12:30 часа се забранява влизането на пътни превозни средства по ул. \"Леге\" между бул. \"Цар Освободител\" и ул. \"Съборна\".Военни почести и полагане на венци и цветя пред паметници на Христо Ботев ще има в цялата страна.", "date": "2018.06.02", "title": "Почитаме паметта на Христо Ботев"}
