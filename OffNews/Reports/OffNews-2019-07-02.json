{"url": "https://offnews.bg/tehnologii/balgaria-vodi-po-vazpriemane-na-digitalni-uslugi-v-ezhednevieto-706562.html", "text": "„Този трансформиран за нов живот геврек показва как всяко нещо, с което сме свикнали, може да бъде погледнато от нова гледна точка. Направих едната част на геврека солена, а другата сладка. Може да бъде допълнително овкусен с лютеница, мармалад...“, споделя Цеков и добавя:„За малките търговци вече не е предизвикателство да интегрират картови плащания във финансите си – потребителите го изискват от нас, а ние разпознаваме удобството от дигитални услуги за търговци, които ни спестяват главоболия и разходи с дребни пари в брой и инкасо. Освен това, ние държим на чистотата и не можем да се позволим да пипаме пари и храна в един и същ момент. Най-модерният и чист начин е да платите със вашия смартфон.“По данни на Мастъркард 58% от потребителите плащат сметките си дигитално, което ни нарежда сред лидерите по този показател, като средното ниво в ЦИЕ е 50%. Същото се наблюдава и за повечето платежни дигитални услуги, като плащане чрез мобилни портфейли – 24%, при средно 19% в ЦИЕ.В P2P плащанията (директния превод на пари от човек на човек) се наблюдава значителен ръст от 27% в сравнение с 2016, който се дължи на бързото развитие на финтех индустрията в България – 36% от потребителите вече използват тези плащания, като средното за региона е 30%.„Ние се радваме, че дигитализацията на ежедневните дейности в България върви с постоянни темпове. Това означава, че хората са открили ползите от електронните услуги и разплащания и те са станали нормален начин на живот.Ние сме сред водещите нации, припознали онлайн поръчване на храна, резервиране на пътуване, споделяне на общи каузи, дейности и средства, забавления и дори мобилни приложения за откриване на правилния партньор!В Mastercard работим и инвестираме в средата и инфраструктурата, за да насърчаваме малките търговци на храна да припознаят всички ползи и да насърчават картови плащания и плащания с мобилни портфейли.“, каза Ваня Манова, мениджър на Mastercard за България, Северна Македония, Косово и Албания.", "date": "2019.07.02", "title": "България води по възприемане на дигитални услуги в ежедневието"}
{"url": "https://offnews.bg/112/avtobus-s-detca-se-zapali-na-magistrala-trakia-706565.html", "text": "Автобус, превозвал деца от Слънчев бряг за Крумовград, се е запалил на магистрала Тракия днес към 14.42 ч.Инцидентът е станал в района на детелината на Карнобат.За щастие няма пострадали - всички пътници са изведени навреме.В автобуса са пътували 31 деца и две учителки.Те бяха транспортирани до най-близката бензиностанция, откъдето друг автобус ги откара до Крумовград.", "date": "2019.07.02", "title": "Автобус с деца се запали на магистрала Тракия"}
{"url": "https://offnews.bg/futbol/levski-izpusna-shampiona-na-shvejtcaria-706571.html", "text": "Левски и шампионът на Швейцария Йънг Бойс завършиха при резултат 1:1 на терена във Фюген, където \"сините\" завършиха своя подготвителен лагер. Младият Станислав Иванов беше точен в 17-ата минута, а в 77-ата Никола Нгамело изравни.Още от първата минута двата тима започнаха двубоя на високо темпо и положения не липсваха и в двете посоки. Швейцарският шампион организира опасна атака, но топката мина встрани от вратата на Миятович. Левски отвърна с нападение в 13-ата минута, но пасът на Паулиньо не стигна до Иван Горанов.Малко след това Тиам изведе Станислав Иванов, той напредна на скорост и матира Фон Балмуус. В 28-ата минута вратарят на Йънг Бойс излезе предвидливо напред и изпревари Станислав Иванов, който се беше впуснал в опасна атака за Левски. Малко преди това пък Иван Горанов изпревари Нсаме на голлинията.В 35-ата минута \"жълто-черните\" пропуснаха чрез Мамбимби, който стреля опасно, но топката не попадна във вратата на Миятович.Малко преди края Тиам и Станислав Костов бяха много близо до втори гол в полза на \"сините\". Халфът пое топката след центриране, финтира противник и стреля, но защитник изби през голлинията. Топката попадна в Костов, който финтира противник, а след това стреля над гредата.В 40-ата минута пък Гаудино нацели гредата от фаул.Второто полувреме започна с пропуск на Мариани, чийто удар беше избит пред голлинията. В 50-ата минута Кристофър Перейра опита изстрел от далечна дистанция, който обаче не намери очертанията на вратата.Илия Димитров и Янис Каргас замениха Костов и Деян Иванов, а в 68-ата минута Стаси Иванов проби отлично отдясно, след което преодоля технично защитник и стреля силно с левия крак, но стражът Балмуус изби в корнер.В 77-ата минута Йънг Бойс изравни резултата след грешка на Каргас, от която се възползва Никола Нгамело. До края двата тима си размениха по още няколко положения, но до нов гол не се стигна.Това бе последната четвърта проверка на левскарите в Австрия, след като вчера 26-кратните шампиони допуснаха тежка загуба от Тюркгюджю-Атаспор с 0:4. Утре \"сините\" се прибират в София.Голмайстори: 1:0 Станислав Иванов (17); 1:1 Никола Нгамело (77)Левски: 1.Милан Миятович, 20. Живко Миланов (к), 70. Мартин Райнов, 39. Деян Иванов, 4. Иван Горанов, 77. Илия Юруков, 23. Хали Тиам, 8. Давиде Мариани, 99. Станислав Иванов, 7. Паулиньо, 29. Станислав Костов", "date": "2019.07.02", "title": "Левски изпусна шампиона на Швейцария"}
{"url": "https://offnews.bg/futbol/otkriha-tialoto-na-izcheznala-shvejtcarska-futbolistka-706568.html", "text": "Водолази откриха тялото на футболистката на швейцарския национален отбор по футбол Флорияна Исмаили. Тя изчезна в събота във водите на езеро Комо в северна Италия.24-годишната състезателка от албански произход беше капитан на женския тим на Йънг Бойс, чийто цветове защитаваше от осем години насам.По ирония на съдбата потвърджението за трагичната развръзка дойде, докато мъжкият тим швейцарския гранд играеше контрола с Левски в Австрия.През уикенда Исмаили и нейна съотборничка наели надуваема лодка. На около 100 метра от брега тя решила да скочи да поплува в езерото, но така и не изплувала.", "date": "2019.07.02", "title": "Откриха тялото на изчезнала швейцарска футболистка"}
{"url": "https://offnews.bg/razsledvane/ministerstvoto-na-kulturata-oproverga-sebe-si-dokumentat-mu-za-tcenit-706572.html", "text": "Министерството на културата излезе с прессъобщение, с което отговаря на разследването на OFFNews.bg  и с което на практика опровергава себе си и документите, които ни предостави.\"Посочените в материала суми са многократно завишени. Допусната е техническа неточност при конвертирането на валутата, като цените в лева са изчислени като цени в евро. Реалните суми, цитирани в публикацията, следва да се разглеждат наполовина. Така например, самолетните билети на експертите не са 2425, 84 лв. и 1700,20 лева, както е посочено, а съответно 1240,31 лв. и 869,30 лв, каквато е тяхната реална стойност.\" - пише в прессъобщението на Министерството на културата. По този начин обаче ведомството опровергава информацията, предоставена на OFFNews.bg по Закона за достъп до обществена информация.Ето какво показват черно на бяло документите, предоставени ни от Министерството на културата:Под документите, които получихме по ЗДОИ, стои печатът на Министерството на културата и подписът на главния секретар Красимира Стефанова.Заради това буди недоумение т.нар. опровержение на ведомството, което публикуваме в пълния му вид:", "date": "2019.07.02", "title": "Министерството на културата опроверга себе си, документът му за цените на билетите не бил верен"}
{"url": "https://offnews.bg/tenis/federer-zagubi-set-no-specheli-parvia-si-mach-na-uimbaldan-706569.html", "text": "Швейцарската легенда в мъжкия тенис Роджър Федерер стартира с победа участието си на турнира от Големия шлем \"Уимбълдън\", след като се наложи над Лойд Харис след 3:6, 6:1, 6:2, 6:2.С успеха днес Маестрото достига до втория кръг в Лондон за 17-ти последователен път от общо 21 участия в надпреварата. За Маестрото това е победа №96 в турнира. Той може да достигне кота 100, ако стигне до полуфиналите.В първия сет Харис реализира единствената си възможност за пробив мача и затвори с 6:3.До края Федерер тотално доминираше и реализира общо шест пробива. В следващата фаза Федерер очаква Джей Кларк от домакините или американеца Ноа Рубин.Във втория кръг съперник на Федерер ще бъде победителя от срещата от Рубин – Кларк.", "date": "2019.07.02", "title": "Федерер загуби сет, но спeчели първия си мач на Уимбълдън"}
{"url": "https://offnews.bg/obshtestvo/fandakova-spria-stroezh-v-kv-gotce-delchev-i-d-kmetat-na-mladost-ne-706567.html", "text": "Как е реституиран имотът в столичния квартал \"Гоце Делчев\" ще проверява Столична община по заповед на кмета Йорданка Фандъкова. Главият архитект на София Здравко Здравков е отменил заповедта от 2011 г. , с която се разрешава строеж в кв. 133 б. Миналата седмица се срещнах с живущи в бл. 253 и бл. 254А в кв. „Гоце Делчев“ – поводът беше крита 8 години преписка, с която се одобрява изменение на плана за регулация и застрояване на кв. 133б в района, съобщи кметът Йорданка Фандъкова. Промяната позволяваше недопустимо застрояване между блоковете и затова още същият ден изпратих на искане за отмяна на заповедта заедно с мотивирано възражение, в което са описани съществените нарушения на процедурата. Днес главният архитект на София арх. Здравков отмени заповедта от 2011 г., допълни Фандъкова. Проверката на реституцията е по искане на гражданите. Това не може да бъде определено по никакъв друг начин освен като извиване на ръце с помощта на администрацията на района, които на хартия са част от преговорите. Да, нямам законовите правомощия да поискам оставката на архитекта на „Младост“ директно. От реакцията на кмета на района ще стане ясно какво точно е неговото отношение към казуса, заяви Фандъкова. Тя уточни, че спорният имот е продаден през 2001 г. от дружеството „Софийски имоти“ срещу 43 хил. лв. Подробният план на Младост от 2006 г. е предвиждал на мястото строителство на магазин + 8 етажа, а с плана от 2009 застрояването е намалено на магазин + 5 етажа.Главният архитект на Столична община арх. Здравков през 2017 г. отказва да презавери визата за строителство на имота.По моя заповед арх. Здравков заедно с общински съветници от различните политически сили работят активно за преглед на всички спорни имоти, на които е предвидено строителство и се намират в междублокови пространства. Арх. Здравков изиска за проверка цялата представена и съставена в район „Младост“ строителна документация, категорична е Фандъкова. ", "date": "2019.07.02", "title": "Фандъкова спря строеж в кв. Гоце Делчев, и.д. кметът на Младост не уволнява архитекта си"}
{"url": "https://offnews.bg/sviat/zashto-deputatite-na-farazh-obarnaha-grab-na-himna-na-evropa-706574.html", "text": "При първото заседание на новия състав на Европарламента членовете на \"Партията на Брекзита\" на Найджъл Фараж се обърнаха с гръб, докато в залата звучеше химна на Европа - \"Одата на радостта\".Кадрите с невъзпитания жест обиколиха света и предизвикаха редица негативни коментари сред останалите евродепутати.Как обаче членовете на \"Партията на Брекзита\" обясниха постъпката си?Пред Радио 3 на Би Би Си евродепутатът Дейвид Бул се оправда, че това не е \"детинска постъпка\", а правилен ход.\"Това не е национален химн, а федерален химн. А ние не вярваме, че може да има Федерална европейска държава\" - каза Бул.Самият Найджъл Фараж пък категорично отказвал да приема \"ЕС като нация\" и затова обърнал гръб на химна на Европа.Българският премиер Борисов също коментира постъпката на британските евродепутати с думите: \"Защо отиваш там? Можеш да отидеш в Съветския съюз, в Китай, Индия и там да станеш депутат, като ти харесва повече. Отиваш и обръщаш гръб – не го разбирам. По-добро място от Европа няма.\"", "date": "2019.07.02", "title": "Защо депутатите на Фараж обърнаха гръб на химна на Европа?"}
{"url": "https://offnews.bg/temida/sadat-opravda-bivshia-ministar-na-otbranata-nikolaj-nenchev-za-remonta-706570.html", "text": "Софийският градски съд оправда бившия министър на отбраната Николай Ненчев по делото за спрения ремонт на два двигателя за самолетите МиГ-29, съобщава БНТ.Съдът прецени, че със спирането на договора не са нанесени щети на руската компания МИГ, а има пропуснати ползи, което не е престъпление.От показанията на двама президенти - действащия Румен Радев и предишния Росен Плевнелиев, както и от други свидетели и експертизи са установени факти, които оневиняват бившия военен министър.Въпреки че е възпрепяствал сключването на двата договора с РСК МИГ, Ненчев е водил активни преговори за сключване на договор за ремонт с Полша. Съдът приема, че с полската страна е договорен ремонта на шест двигателя, а не на два.Цената е двойно по-ниска, гаранционният срок е двойно по-голям и е договорена доставката на оборотни двигатели, с които нашите МиГ-29 да летят, докато трае ремонта - това е спасило от приземяване бойната ни авиация.Съдът приема още, че е съществувал риск, ако двигателите се ремонтират в Русия, те да бъдат задържани там заради изострените отношения със страните от НАТО и санкциите, наложени на Руската федерация.Решението на съда не е окончателно и прокуратурата ще протестира оправдателната присъда.", "date": "2019.07.02", "title": "Съдът оправда бившия министър на отбраната Николай Ненчев за ремонта на МиГ-овете"}
{"url": "https://offnews.bg/futbol/kaliari-shte-zalaga-na-despodov-prez-novia-sezon-706573.html", "text": "Каляри няма да се разделя с Кирил Десподов. Националът ще запази мястото си в тима.Това реши спортно-техническото ръководство, след като е почти сигурно, че звездата на състава Николо Барела ще бъде продаден.Така една от малкото качествени алтернативи за отбора да замести един от лидерите си, ще бъде да запази Десподов в своите редици. Бившият играч на Литекс и ЦСКА дойде на остров Сардиния през зимата с рекорден трансфер, но не успя да се пребори за титулярно място по време на краткия си престой, в който се адаптираше към стила в Серия А.В крайна сметка българинът ще получи шанс да се докаже това лято.", "date": "2019.07.02", "title": "Каляри ще залага на Десподов през новия сезон"}
{"url": "https://offnews.bg/temida/antikoruptcionnata-komisia-spria-proizvodstvoto-za-obshtinskoto-zhilis-706575.html", "text": "Комисията за противодействие на корупцията и за отнемане на незаконно придобитото имущество прекрати производството за конфликт на интереси срещу Мария Габриел.В сигнала срещу Габриел се твърдеше, че тя е ползвала под наем общинско жилище в София за 400 лева на месец. Договорът е сключен през октомври 2010 г., когато Мария Габриел е била вече евродепутат с 30 000 лв. месечен доход. КПКОНПИ е установила, че на 11 април 2012 година тя е отправила искане за напускане на жилището.В периода на действие на договора Мария Габриел е била член на Европейския парламент, но евродепутатите не са лица, заемащи публична длъжност по смисъла на Закона за предотвратяване и установяване на конфликт на интереси (отм.). \"Липсата на тази предпоставка – субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство\" - пише в решението на антикорупционната комисия.", "date": "2019.07.02", "title": "Антикорупционната комисия спря производството за общинското жилище на Мария Габриел"}
{"url": "https://offnews.bg/razsledvane/2400-lv-za-bilet-ot-sofia-do-venetcia-ili-kak-si-zhiveiat-v-minister-706537.html", "text": "Бихте ли платили 2400 лева за самолетен билет от София до Венеция? Не? Е, явно в Министерството на културата (МК) биха, че даже и го правят. Това разкрива разследване на OFFNews, свързано със скандалните харчове и  тази година. Разхищението на средства обаче не спира дотук. За да представим своя проект на най-престижното художествено събитие в света, е необходимо да се наеме пространство в града, което да ползваме за няколко месеца. Естествено, необходимо е да пратим експерти, които да огледат и оценят предлаганите пространства. За тази цел във Венеция са командировани 4 жени за 4 дни (06.11.2018 – 09.11.2018):- Татяна Цветанова, директор на дирекция „Правно нормативна дейност и обществени поръчки“;- Екатерина Джумалиева, директор на дирекция „Културно наследство, музеи и изобразителни изкуства“;- , временно изпълняваща длъжността на Националната галерия и комисар на националното участие на България на Венецианското биенале;- Борислава Чакринова, сътрудник в Българския културен институт (БКИ) в Рим.Самолетният билет на всяка от тях струва по 832 лева. На всеки, който е летял до Венеция или до която и да е друга точка на Европа, тази цена би му се сторила леко солена. Бърза справка в сайтовете за закупуване на билети показва, че ако се купят билети за маршрута София-Венеция-София от днес, 2 юли, до 5 юли (тоест 4 дни, колкото са били жените) те ще струват 585 лева, като се лети 4,5 часа с италианските авиолинии. Тоест самолетен билет, който е купен от днес за днес (възможно най-скъпото време за купуване) и с компания, която не е нискотарифна - струва значително по-евтино от билетите, с които четирите дами са пътували.Ако билетите бяха купени седмица предварително, цената им пада с още около 200 лева. При планиране на пътуването с 3 до 4 месеца, цената на билет отиване и връщане може да е в рамките на 200 лева. Вместо това държавата плаща с нашите пари по 832 лева на парче.За нощувки на всяка от дамите са отделени по 613 лева, по 204 лв. за всяка от трите нощувки. Отново бърза справка в сайтове за резервации показва, че ако запазите от днес за днес стая във Венеция (в разгара на туристическия сезон, а не през ноември), може да си намерите място за 62 лева на вечер. Да предположим, че не са спали в най-ниския клас хотели. Но и за 100 лева на вечер има чудесни стаи близо до центъра. Защото при 200 лева на вечер се отива в ценови клас \"лукс\". И отново трябва да отбележим, че ако бяха запазени 2-3 месеца по-рано, стаите щяха да са значително по-евтини. А датите на Биеналето и сроковете за подготовка са ясни с години назад.Когато към всичко това се прибавят по 273 лева за дневни и 101 лева за вътрешен транспорт за всяка (освен за Борислава Чакринова, която пътува с влака от Рим до Венеция за 326 лева, което също е малко по-висока цена от нормалната, но това е бял кахър на фона на останалото), се вижда, че за 4 дни държавата е платила от нашите данъци 6539 лева за 4 свои служителки.Това обаче не е най-страшното. Най-страшното идва, когато за откриването на Биеналето в Италия (07.05.2019 – 10.05.2019) са изпратени отново 5 дами:- Иванка Бедрова, началник на политическия кабинет на министъра на културата;- Екатерина Джумалиева, директор на дирекция „Културно наследство, музеи и изобразителни изкуства“ към МК;- Жулиде Хамзова, главен експерт в дирекция „Връзки с обществеността и протокол“ към МК;- Борислава Чакринова, сътрудник към БКИ Рим; - Жана Яковлевна, сътрудник към БКИ Рим.Иванка Бедрова и Жулиде Хамзова са пътували от София до Венеция и обратно за умопомрачаващата сума от 2425 лева всяка. Не е ясно как изобщо може да бъде купен толкова скъп билет до Италия. Максималната сума, която успяхме да намерим, беше около 1700 лева за билет. И да иска, човек не може да пътува за толкова много пари. Билет отиване и връщане от София до Нова Зеландия (на 17 492 километра от България при 927 км, на колкото отстои Венеция) струва 2433 лева.  Екатерина Джумалиева пък е пътувала с билет за 1700 лева при актуална цена от 585 лева и оптимален вариант в порядъка на около 200 лева.Двете служителки на БКИ са дали по 359 лева за влак. На фона на всичко друго, те са направо шампионки по спестовност. Тук обаче идва другият притеснителен момент - за всяка от петте жени държавата е платила за нощувки по 1015 лева. Тоест, за 3 дни престой в хотел (ако смятаме, че в 4 дни командировка е логично да има 3 нощувки) са платили по 338 лева за всяка вечер. Което предполага, че са спали в луксозни апартаменти, а са можели за половината, дори за една трета от тези пари да намерят напълно приемливи места за сън.Но на чужд гръб и сто тояги са малко, както е казал народът.Като прибавим и сумите за дневни и вътрешен транспорт, равносметката е следната: Министерството на културата е платило с нашите пари 13 857 лева за командировка на 5 негови служителки за 4 дни (съвсем друг е въпросът какво е наложило тези души да са 5, а не примерно 2 или нито един).Ситуацията става още по-обидна, когато си припомним постоянното мрънкане на министрите през годините, че пари за култура няма, а средната месечна заплата, която взима един служител на Музикалния театър в София, е 700 лева.Държавата е поела и разноските на кураторката на българския павилион Вера Млечевска, артистите Лазар Лютаков и Рада Букова, комисарката Яра Бубнова, директорката на павилиона Катя Ангелова и Зорница Миткова, уредник отдел \"Комуникации\" към НГ. За общия престой на всички тях от 102 дни във Венеция, командировъчни, билети и т.н. министерството се е бръкнало с 23 120 лева. Макар и отново малко височко, сумата (имайки предвид дългия престой на някои от хората) е по-приемлива, а и изглежда далеч по-логично да платим за артистите, които пращаме там, вместо за бюрократи, чиято нужда да бъдат на място е съмнителна.Целият този скандален харч на нашите пари е станал с одобрението на министър Боил Банов. Дали той е знаел наистина, или е разписал поредния документ, без много да се интересува, не е ясно, но не говори добре за работата му.Остава да се запитаме две неща: колко ли още подобни случаи на прахосване на парите ни е имало и кой ще понесе отговорността за тази подигравка върху наш гръб?", "date": "2019.07.02", "title": "2400 лв. за билет от София до Венеция, или как си живеят в Министерството на културата"}
{"url": "https://offnews.bg/sviat/stanishev-e-sred-obsazhdanite-imena-za-predsedatel-na-evroparlamenta-706561.html", "text": "Сергей Станишев е сред обсъжданите имена за председател на Европейския парламент, съобщава politico.eu.В момента Станишев е президент на Партията на европейските социалисти и е евродепутат от 2014 г. По неофициална информация другите обсъждани имена за председател на Европейския парламент са Антонио Таяни, Гай Верхофстад, както и Манфред Вебер, ако не успее да застане начело на Европейската комисия.", "date": "2019.07.02", "title": "Станишев е сред обсъжданите имена за председател на Европарламента"}
{"url": "https://offnews.bg/bojni/zlatnata-stanimira-petrova-ne-misleh-che-na-finala-shte-pobedia-tolk-706555.html", "text": "Златната медалистка от Европейските игри в Минск Станимира Петрова, която беше и родния знаменосец на закриването на надпреварата, се прибра на родна земя днес.\"Боксът сме там от началото до края - посрещаме всички, изпращаме всички. Радвам се, че се прибрах най-после в България.За представянето - изключително щастлива съм най-вече заради факта, че на предишните игри отпаднах на четвъртфинал и нямах никакъв медал, а сега е златен.Най-вече съм доволна от срещите, които изиграх. Особено на финала, отпуснах се и съм изключително щастлива. Не мислех, че на финала ще победя толкова категорично.Когато се събудих сутринта, бях малко притеснена, но се опитах да се успокоя и явно се получи. Аз винаги отивам с нагласа за злато, но знам, че може да има изненада и разочарование.Съгласна съм, че понякога има прегаряне, но не знам защо се получава - може би е заради големите очаквания върху мен.Затова вече не обръщам толкова внимание на тези очаквания. Просто като си свърша работата, нека хората се радват\", сподели Петрова на летище \"София\" тази сутрин.Във финала на категория до 57 кг световната и двукратна европейска шампионка надделя с 4:1 (30-27, 30-27, 29-28, 29-28, 28-29) съдийски гласа над ирландката Микаела Уолш. Станимира беше по-активната боксьорка през почти цялото време и спечели и трите рунда в срещата.", "date": "2019.07.02", "title": "Златната Станимира Петрова: Не мислех, че на финала ще победя толкова категорично"}
{"url": "https://offnews.bg/tenis/malchanieto-na-grigor-mu-nosi-globa-ot-uimbaldan-706556.html", "text": "Най-добрият ни тенисист Григор Димитров ще трябва да заплати глоба, съобщава БНР. Това стана ясно, след като вчера българинът е отказал да се яви на пресконференцията след загубата в първия кръг на турнира от Големия шлем \"Уимбълдън\" от Корентен Муте.Правилникът на надпреварата гласи, че ако има заявен интерес от медиите към даден тенисист, той е длъжен да говори пред медиите.Организаторите ще обявят по-късно размера на санкцията, която се удържа от наградния фонд на играча. Тя почти сигурно ще бъде между 1000 и 3000 лири.За поражението вчера роденият в Хасково Димитров взема 45 хиляди паунда преди облагането на сумата с местни данъци.При предишната си петсетова загуба в първи кръг на турнир от Големия шлем - на \"Ролан Гарос\" през 2016 година от Виктор Троицки, Григор се яви пред журналистите и отговаря на въпроси, въпреки че определено беше в лошо настроение.", "date": "2019.07.02", "title": "Мълчанието на Григор му носи глоба от Уимбълдън"}
{"url": "https://offnews.bg/medii/forbs-balgaria-zapochva-da-izliza-otnovo-izdava-go-bivshiat-mu-glaven-706534.html", "text": "Българското издание на \"Форбс\" започва да излиза отново след неколкомесечно отсъствие от пазара. Списанието ще има нов издател - „Българска бизнес медия“. Дружеството е създадено от бившия главен редактор Йордан Матеев.Изданието ще се появи през септември, а от първата половина на 2020 г. ще има и онлайн версия. \"Форбс България\" ще има месечен тираж от 14 хил. броя. Редакционното съдържание ще е фокусирано там, където е силата на Forbes - към класациите на най-богатите и на най-влиятелните хора, „30 под 30“ и други, както и към провокативни коментари и вдъхновяващи бизнес истории за успешни, влиятелни, подривни и иновативни предприемачи, инвеститори и водещи мениджъри. Над 70% от съдържанието ще бъде местно.„За мен е голяма чест да ми бъде поверено издаването на Forbes България“, каза Йордан Матеев, изпълнителен директор на „Българска бизнес медия“. „Това е огромна отговорност и амбицията ми е да направя Forbes България една от най-влиятелните медии в нашата страна – да го превърна не само в луксозно списание с висококачествено бизнес съдържание, но и в институция за предприемачите. Искаме да участваме в процеса на трансформиране на България в следващото икономическо чудо и да помогнем българската икономика да стане част от развития свят.“„Forbes възхвалява предприемаческия успех навсякъде, а нищо не обединява хората по света така, както възможността“, каза Питър Хънг от Forbes. „Очакваме да работим в тясно сътрудничество с „Българска бизнес медия“ и да внесем нашия почерк в журналистиката на един пазар, който прегръща предприемачеството и иновациите.“Досега издател на \"Форбс\" у нас бе Attica Eva.", "date": "2019.07.02", "title": "Форбс България започва да излиза отново, издава го бившият му главен редактор"}
{"url": "https://offnews.bg/sviat/razbraha-se-stanishev-shte-e-predsedatel-na-ep-germanskiat-ministar-706566.html", "text": "Председателят на Европейския съвет Доналд Туск съобщи, че е постигната договореност по разпределението на висшите длъжности в ЕС. Предлага се германският министър на отбраната Урсула фон дер Лайен (Европейска народна партия) да бъде председател на Европейската комисия, а ръководството на Европейския съвет да бъде поето от служебния премиер на Белгия Шарл Мишел (АЛДЕ). Председателството на Европейския парламент ще бъде поделено между председателя на Партията на европейските социалисти Сергей Станишев и неуспелия кандидат за председател на ЕК от ЕНП Манфред Вебер. И Станишев, и Вебер ще заемат поста за две години и половина, съобщава агенция Ройтерс. ЕП избира своето ръководство, нямаме думата, но се надяваме за председател в половината мандат да бъде избран представител на Централна и Източна Европа. Предвижда се първата половина от мандата на председателството на ЕП да бъде за социалистите, а втората - за Европейската народна партия, коментира от своя страна Доналд Туск.ГЕРБ ще подкрепи СтанишевНие не сме като БСП. Евродепутатите на ГЕРБ ще подкрепят Сергей Станишев за председател на Европейския парламент. Българин на такава позиция е само чест и гордост - независимо, че неговите хора в България не го харесват, коментира след извънредното заседание на Европейския съвет премиерът Бойко Борисов.Аз още в предизборната кампания недоумявах как лидерът на европейските социалисти даже беше пети и не искаха да го включват в листата. Сигурно в момента му е трудно, защото не е председател на групата си от 4-5 депутати, защото неговата партия не му е дала това право, а ще оглави Европейския парламент, добави Борисов.Останалите назначенияСпоред договорката върховен представител на ЕС по външната политика и сигурността ще бъде испанският външен министър Жозеп Борел (Прогресивен алианс на социалистите и демократите).Предлага се ръководителят на Международния валутен фонд Кристин Лагард да поеме председателството на Европейската централна банка.За първи заместник-председатели на ЕК се предлагат неуспелите водещи кандидати за ръководител на комисията Маргрете Вестагер и Франс Тимерманс. ", "date": "2019.07.02", "title": "Разбраха се: Станишев ще е председател на ЕП, германският министър на отбраната е новият шеф на ЕК"}
{"url": "https://offnews.bg/kultura/izdadoha-nov-sbornik-s-razkazi-na-zdravka-evtimova-v-italia-706564.html", "text": "Италианското издателство \"Besa Edirice\" с главен редактор Ливио Мучи издаде сборника с разкази от Здравка Евтимова  („Жената, която се хранеше с поезия“).Това е третата книга от Здравка Евтимова, публикувана в Италия от издателство \"Besa\". Първата беше романа “Sinfonia”, 2015 г.(„Четвъртък“ на български език), втората – романът “Lo stesso fiume”, 2017 г. („Една и съща река“ на български език в превод на Алесандра Бертучели).Сборникът беше представен на 29 юни 2019 г. на Фестивала на съвременната литература и култура в град Фано, Италия, от Катиа Скотланди, професор в Университета на град Урбино, която постави разказите на Евтимова в традиция на Милан Кундера и Владимир Набоков.Премиерата на сборника с разкази предстои и на фестивала на книгата в град Апулия, където за разказите на Евтимова ще говори Клара Нубиле, преводач и изследовател на съвременната литература. и гордост за сайта. Нейният нов разказ \"Направо\" ще може да прочетете тази неделя.", "date": "2019.07.02", "title": "Издадоха нов сборник с разкази на Здравка Евтимова в Италия"}
{"url": "https://offnews.bg/zdrave/onkolog-posochi-ranni-simptomi-na-rak-koito-zhenite-ignorirat-706551.html", "text": "Специалистът по генетика на рака от онкологичния център на Калифорнийския университет Бет Карлън назова малко забележими симптоми за развитие на злокачествени образувания, на които пациентките най-често не обръщат внимание.По думите й, много коварен, от гледна точка на диагностика, е ракът на яйчниците. В ранните стадии болестта се поддава на лечение, но жените много често не подозират за опасността, игнорирайки симптомите.Повечето пациентки живеят с тези симптоми по 6-9 месеца, преди да потърсят лекарска помощ и да научат диагнозата си. Бет Карлън съветва да се потърси специалист при често подуване на корема, запек, измамно чувство на ситост дори след съвсем леко хапване и болки в гърба. По правило тези симптоми най-често се проявяват в ранния стадий на рак на яйчниците.Този вид онкологично заболяване много лесно се открива при томография на коремната кухина, затова ежегодният профилактичен преглед е много важен.", "date": "2019.07.02", "title": "Онколог посочи ранни симптоми на рак, които жените игнорират"}
{"url": "https://offnews.bg/ikonomika/parnoto-v-plovdiv-poskapna-sas-7-4-706535.html", "text": "Парното в Пловдив от 1 юли 2019 г. струва със 7,4 на сто повече, отколкото досега, съобщават от местната топлофикация, която е собственост на ЕВН.Съгласно Решение № Ц-18 от 01.07.2019 г. на Комисията за енергийно и водно регулиране (КЕВР) еднокомпонентната пределна цена на топлинна енергия с топлоносител гореща вода за клиентите на EVN Топлофикация в Пловдив от 1 юли 2019 г. e 97,58 лв. без ДДС за един мегаватчас. Това е увеличение със 7,4% спрямо цената до 30.06.2019 г., която беше 90,86 лв. без ДДС. С добавен ДДС крайната цена от 1 юли 2019 г. е 117,1 лв., при досегашна цена от 109,03 лв. с ДДС.Според друго решение на КЕВР новата цета на тока за клиентите на ЕВН България, която обслужва южните райони на страната, е с 2,97% по-висока.Дневна тарифа 0,22238 лв. (с ДДС) / кВтч. Това е увеличение 2,97% спрямо досегашната цена от 0,21596 лв. (с ДДС) / кВтч.Нощна тарифа 0,12636 лв. (с ДДС) / кВтч. Това е увеличение с 2,97% спрямо досегашната цена от 0,12271 лв. (с ДДС) / кВтч.Както при всяка смяна на цени, информацията за консумацията в следващите фактури ще бъде разделена на два отделни периода – потребление по стари цени до 30 юни 2019 г. включително и потребление по нови цени от 1 юли 2019 г. Общият брой на дните в отчетния период отговаря на нормалния месечен период на отчитане за всеки клиент, като се запазват регулярните срокове на отчитане, посочват от енергото.", "date": "2019.07.02", "title": "Парното в Пловдив поскъпна със 7,4%"}
{"url": "https://offnews.bg/sviat/14-voenni-moriatci-sa-zaginali-pri-pozhar-na-ruska-sekretna-podvodnitc-706563.html", "text": "14 руски военни моряци са загинали при пожар на борда на подводница в териториалните води на Русия, съобщи днес министерството на отбраната в Москва.По информация на агенция РБК дълбоководният спускаем апарат е секретната атомна подводница АС-12, известна с прозвището \"Лошарик\".Според твърде пестеливото официално съобщение инцидентът е станал вчера, докато екипажът е извършвал батиметрични изследвания в рамките на \"изучаване на придънното пространство на Световния океан в интерес на Военноморския флот на Русия\".Благодарение на \"самоотвержените действия\" на моряците пожарът е бил потушен, но те са загинали вследствие на отравяне от изпаренията при горенето, пише още в прессъобщението.Понастоящем подводницата се намира в руската военноморска база в Североморск, Мурманска област.Разследването се ръководи от главнокомандващия на ВМФ на Русия, съобщи министерството.През август 2000 г. руската подводница \"Курск\" потъна в Баренцово море след две експлозии на борда. Тогава загинаха всички 118 моряци на борда.", "date": "2019.07.02", "title": "14 военни моряци са загинали при пожар на руска секретна подводница"}
{"url": "https://offnews.bg/obshtestvo/pravitelstvoto-shte-obsazhda-kontceptciata-sreshtu-tciganizatciata-n-706539.html", "text": "Циганизацията трябва да бъде спряна незабавно. Внесох Концепцията срещу циганизацията в МС и ще настоявам тя да се приеме, се казва в позиция на вицепремиера и лидер на ВМРО Красимир Каракачанов. Още през февруари той представи за обществено обсъждане документа, а през април концепцията беше представена и за разглеждане от отделните министерства. Предстои тя да бъде вкарана официално в дневния ред на правителството.Основната част от предложенията в концепцията са спиране на помощите при: отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб\". При злоупотреба с парите от „детски\" да се въведе отпускането на надбавки в натура.Спиране на помощите при отказ от образоване, придобиване на трудови навици и квалификация, както и при липсата на видим напредък по социализиране и интеграция.Част от мерките по премахване на професията „социално слаб\" е слагането на таван на социалните плащания към един човек или домакинство на годишна база, подчертават от ВМРО.От малката партия в управлението твърдят, че по отношение на образованието са нужни няколко основни стъпки, а именно: посещението на детски градини за децата трябва да е задължително от 4-годишна възраст. Освен това воеводите искат детските градини за всички деца да станат безплатни.В спешен порядък държавата трябва да подпомогне лицата, ненавършили 16 години, да се завърнат в училищата; тези над 18, които нямат поне основно образование, да бъдат подпомогнати да го завършат. При отказ за изпълнение на тези мерки отново да се предвиди спиране на социалните помощи, обясняват от ВМРО.В позицията му се казва и това:Според концепцията му за намаляване на престъпността сред циганите основна стъпка на държавата трябва да е разграждането на клановете и намаляване на влиянието на главатарите в гетата. Контролът на местата за търговия с метали трябвало да бъде затегнат, както и да се обърне сериозно внимание на „ало измамите\", джебчийството, просията, проституцията и т.н.", "date": "2019.07.02", "title": "Правителството ще обсъжда концепцията срещу 'циганизацията' на Каракачанов"}
{"url": "https://offnews.bg/politika/borisov-predlozhih-harvatskia-premier-plenkovich-za-predsedatel-na-ek-706545.html", "text": "„Предложих хърватския премиер Андрей Пленкович за председател на Европейската комисия. Сега всеки предлага и казах – ето още варианти\", заяви министър-председателят Бойко Борисов преди началото на днешния тур от преговорите за водещите постове в ЕС, които текат трети ден в Брюксел между европейските лидери.Кристалина Георгиева е най-подходяща да оглави ЕК, но има настроения срещу нея и тя не може да бъде избрана, каза още Борисов. Настроенията идвали заради това, че Георгиева напусна сама поста на еврокомисар и зам.-председател на ЕК по време на комисията \"Юнкер\". Сега дори не всички членове на ЕНП подкрепяли номинацията ѝ.Демонстрираме висша степен на „прозрачност\". Често обичат да критикуват страните от Източна Европа, тук го виждаме в пълен обем. Вече достатъчно ни се подиграват, така че да се надяваме днес да има някакво решение, заяви още премиерът, цитиран от правителствения пресцентър.До тук всички сме чули за кое няма начин, вече втори-трети ден. Ние до този момент знаем срещу кои сме против. Да се надяваме днес да намерим около кой да се обединим, добави Борисов.Попитан дали ЕНП държи на председателското място на ЕК, Борисов потвърди и се аргументира, че то се полага на партията-победител. „В същото време сами не можем да вземем нито един пост, без да се намери вариант, затова има десетки варианти\", каза още той.Помолен да коментира поведението на европейски депутати, които днес по време на европейския химн отказаха да станат, а други обърнаха гръб, премиерът Борисов подчерта, че това си е тяхна работа. „Защо отиваш там? Можеш да отидеш в Съветския съюз, в Китай, Индия и там да станеш депутат, като ти харесва повече. Отиваш и обръщаш гръб – не го разбирам. По-добро място от Европа няма!\", добави министър-председателят.", "date": "2019.07.02", "title": "Борисов: Предложих хърватския премиер Пленкович за председател на ЕК (видео)"}
{"url": "https://offnews.bg/zdrave/neobshtitelnostta-mozhe-da-e-ranen-priznak-na-dementcia-706544.html", "text": "Резултати от изследването на група специалисти по геронтопсихиатрия и неврология, показват връзката между необщителността и деменцията. Изводите на учените са публикувани в American Journal of Geriatric Psychiatry.Специалистите са анализирали данните на 217 мъже и жени на възраст от 63 до 89 години. В началото на изследването, нивото на умствените способности при всички е било в норма. В тъканите на главния мозък, при някои от тях, са били регистрирани натрупвания на протеина бета амилоид, който се смята за един от маркерите при Болест на Алцхаймер.При старта на проучването и три години по-късно, всички участници са преминали не само стандартното тестване на когнитивните способности, но са отговаряли и на въпроси за социалната си активност (колко често прекарват времето си с приятели, със семейството, били ли са доброволци в различни събития и т. н.).Анализът показал, че при участниците, в чийто главен мозък вече са започнали патологични изменения, желанието за общуване и състоянието на интелекта са свързани. При възрастните хора с висока концентрация на бета амилоид в тъканите на мозъка и с липса на социални контакти, три години по-късно, се наблюдавало значително по-сериозно намаляване на когнитивните способности, за разлика от хората, които въпреки измененията в мозъка си, са били по-общителни.„Съдейки по резултатите, можем да заключим, че желанието да общуваш с другите и когнитивната функция са взаимно свързани и угасват заедно – отбелязва авторът на изследването Нанси Донован – Това означава, че по нивото на социална активност на възрастния човек може да се определи дали се намира в зоната на риск от деменция.“", "date": "2019.07.02", "title": "Необщителността може да е ранен признак на деменция"}
{"url": "https://offnews.bg/zdrave/pusheneto-uvrezhda-naj-veche-belia-drob-greshite-poraziava-ochite-s-706538.html", "text": "Мислите, че пушенето уврежда най-вече белия дроб? Грешите. Поразява зрението на пушача в същата степен, предупреждават специалисти, цитирани от Би Би Си.Въпреки очевидната връзка между дима и влиянието му върху очите, само един от петима пушачи си дават сметка, че пушенето може да доведе до слепота, показва проучване на Асоциацията на оптометристите.Пушачите са изложени на двойно по-голям риск да загубят зрението си в сравнение с непушачите, предупреждават те. Причината е, че димът от цигарите може да причини и влоши редица заболявания на очите.Как пушенето уврежда очитеТежките метали, като олово и мед, могат да предизвикат потъмняването на естествената леща, известно като катаракта.Пушенето може да влоши зрителните проблеми, появили се вследствие на диабет, заради увреждането на кръвоносните съдове в ретината.Пушачите са около три пъти по-застрашени от свързаната с напредването на възрастта макулна дегенерация - състояние, което води до загуба на зрителната острота (думите изглеждат размазани; лицата се разпознават трудно), загуба на контрастната чувствителност (цветовете изглеждат бледи), нарушаване на централното зрение (правите линии изглеждат криви).Пушачите са 16 пъти по-застрашени от внезапна загуба на зрението, вследствие на оптична невропатия.Спирането или намаляването на цигарите е едно от най-добрите неща, които може да направите за зрението си, уверяват специалистите.", "date": "2019.07.02", "title": "Пушенето уврежда най-вече белия дроб? Грешите - поразява очите със същата сила"}
{"url": "https://offnews.bg/ikonomika/zapochva-ukrepvaneto-na-svlachishteto-kraj-selo-vesletc-706530.html", "text": "Започва укрепване на свлачището при 62-ри километър на път III-1306, на територията на област Враца, съобщават от Агенция \"Пътна инфраструктура\" (АПИ).Общата дължина на отсечката, която ще се възстановява е 212 метра и е в землището на село Веслец. Третокласният път е основна пътна връзка на жителите от селата Горно Пещене, Тишевица, Вировско, Върбица и Габаре с областния център Враца.Във възстановяването на участъка ще бъдат инвестирани близо 406 хил. лв., а средствата са от Оперативна програма „Околна среда“ 2014-2020 г.За укрепването на свлачището, което е с ширина 212 м и дължина около 75 м, ще бъде изградена пилотна конструкция. Отсечката ще бъде с нова настилка, хоризонтална маркировка, пътни знаци и ограничителни системи. С реализацията на проекта ще се подобрят транспортно-експлоатационните качества на отсечката, ще се повиши безопасността и удобството при пътуване.Срокът за изпълнение на предвидените строително-монтажни работи е 90 календарни дни. Те ще бъдат извършвани без спиране на движението. Необходимо е шофьорите да карат внимателно и да спазват стриктно пътната сигнализация. Укрепителните дейности ще бъдат изпълнени от „ГАРАНТ 90 - ЦОНЕВ и СИЕ“ ООД. Договорът им е за 387 900 лв. с ДДС. Строителният надзор ще осъществи „СС-КОНСУЛТ“ ЕООД. Техният договор е за 6960 лв. с ДДС. Авторският надзор е възложен на „БОНДИС“ ООД, а договорът им е за 11760 лв. с ДДС.Проектът „Укрепване на свлачище по път III-1306 при км 62+000 „(Кнежа – Искър) – Глава – Койнаре – Чомаковци – Лепица - Габаре – Върбица – Вировско - Тишевица-Горно Пещене – (Враца - Борован), област Враца“ се финансира от приоритетна ос 4 на Оперативна програма „Околна среда 2014-2020 г.“. Общата му стойност е 406 620 лв. с ДДС. Финансирането от Европейския съюз е 85% - 345 627,00 лв. с ДДС. Националното съфинансиране е 15% - 60 993 лв. с ДДС.", "date": "2019.07.02", "title": "Започва укрепването на свлачището край село Веслец"}
{"url": "https://offnews.bg/zdrave/koi-lekarstva-povishavat-chuvstvitelnostta-na-kozhata-prez-liatoto-706532.html", "text": "Под влияние на някои химични вещества, в състава на лекарствата, кожата става особено чувствителна към слънчевите лъчи. Това повишава риска от увреждането и изгарянето й.Специалисти от Харвардския университет са установили, че приемът на някои лекарствени препарати през лятото може да стане причина за нежелани кожни реакции, под влияние на ултравиолетовите лъчи. Те могат да бъдат зачервяване, сърбеж, мехури и отоци по откритите части на тялото.В някои случаи кожната реакция може да се развие дни след излагането на слънце и да бъде изразена в зачервяване на цялото тяло, съпроводено с обриви и сърбеж, предупреждават специалистите.Харвардските учени са съставили списък с лекарствата, които най-често провокират подобни реакции:- сулфаниламиди и антибиотици от рода на тетрациклините;- диуретици;- противовъзпалителни, нестероидни препарати;- антидепресанти;- препарати, които се приемат при повишен холестерин;- средства за понижаване на кръвното налягане и против аритмии;- лекарства за понижаване на кръвната захар.В повечето случаи тези противопоказания са посочени в листовката към медикаментите, но ако сте пропуснали да ги прочетете, е добре да имате предвид предупреждението на учените и да стоите далеч от плажа.", "date": "2019.07.02", "title": "Кои лекарства повишават чувствителността на кожата през лятото"}
{"url": "https://offnews.bg/politika/mladen-marinov-uvelichenieto-na-zaplashtaneto-na-noshtnia-trud-v-mvr-706533.html", "text": "Увеличението на заплащането на нощния труд на полицаите е въпрос на възможности и на бюджет, коментира вътрешният министър Младен Маринов по повод планирания за 5 юли протест на полицаи и надзиратели.Вътрешният министър разграничи двете теми – нощен и извънреден труд. \"По отношение на извънредния труд сме правили срещи и работни групи и задачата ми е да направим такава организация, че да намалим до минимум полагането му. Същевременно, без извънреден труд не може, особено при кризисни ситуации\", заяви той. Маринов припомни, че служителите на МВР са на ненормиран работен ден и могат винаги да бъдат призовани да изпълнят обществения си дълг.По отношение на нощния труд, смятам, че заплащането е малко, но е въпрос на възможности и на бюджет, посочи вътрешният министър. При наличие на средства, това може да бъде коригирано, евентуално след преговори за бюджета другата година. Заплащането е въпрос на бюджет и бюджетни средства, каза Младенов и добави, че през последните две години заплатите в МВР са вдигнати с близо повече от 30%.", "date": "2019.07.02", "title": "Младен Маринов: Увеличението на заплащането на нощния труд в МВР е въпрос на бюджет"}
{"url": "https://offnews.bg/tehnologii/smart-chasovnitci-s-otstapki-do-100-leva-ot-vivacom-706531.html", "text": "Цели две седмици – до 16.07.2019 включително, VIVACOM предлага голямо разнообразие от смарт часовници с горещи отстъпки.В магазините на оператора, както и в сайта  потребителите могат да направят своя избор сред отлични интелигенти часовници на преференциални цени.Само през първата половина на юли клиентите могат да допълнят летните си изживявания, като се сдобият с нов часовник с отстъпка до 100 лв.Модерни, елегантни и красиви – смарт часовниците са перфектният аксесоар за всяка възраст.Със своите разнообразни функции за слушане на музика, тренировки, поддържане на онлайн контакти, Garmin Vívoactive 3 Music е отличен избор за почитателите на активния начин на живот. Часовникът може да съхранява до 500 песни. Притежава повече от 15 предварително заредени GPS и закрити спортни приложения, включително йога, кардио, бягане, плуване и много други. Разполага с Активити тракер функции за отброяване на крачки, следене на съня, изгорени калории, целодневно проследяване на стреса. Часовникът дава възможност за споделяне на предизвикателства дава безплатната функция Garmin Connect. Предлага се в черен цвят, на цена от 20.98 лв. с тарифен план Smart L+.Атрактивно е предложението и всички модели смарт часовници на Samsung - Galaxy Watch 46 mm с каишка e с цена 18.98 лв. със със Smart L+ в сребърно. Моделът Galaxy Watch 42 mm с каишка се предлага за 16.98 лв. със същия тарифен план в цвят златисто розово и черно. И двата модела на Samsung са отлични асистенти при организиране на времето и заетостта. Дават възможност за преглеждане на дневния график и изпращат напомняния за планираните срещи. Oсигуряват информация два пъти дневно. И двата модела Galaxy Watch разпознава 39 вида упражнения на открито и закрито и следят напредъкa в детайли. Сензорите проследяват здравословното състояние като измерват сърдечния ритъм и фазите на съня.До средата на юли Galaxy Watch Active се предлага на цена 11.98 със Smart L+. Аксесоарът притежава дискретен, олекотен дизайн с удобен дисплей. Предлага възможност за персонализиран циферблат, който дава възможност на потребителите да изразят собствения си стил. И още- смарт часовникът е отличен спътник в натовареното ежедневие - Galaxy Watch Active притежава интегриран монитор за сърдечната дейност, който изпраща мигновени нотификации, когато засече по-висок от нормалния сърдечен ритъм. Може да засича нивата на стрес и да предложи уроци по дишане за успокоение и баланс. Здрав и стилен аксесоар, Huawei Watch GT е изработен от керамично стъкло, неръждаема стомана и карбоново покритие. С 10,6-милиметровия си размер и 1,39“ 454 x 454 AMOLED дисплей, дизайнът му е едновременно динамичен и елегантен.Интелигентният часовник е незаменим избор за физически активните хора - предоставя треньорски напътствия за бягане както за начинаещи, така и за напреднали. Само сега устройството се предлага за 4.98 лв. с тарифен план Smart L+.", "date": "2019.07.02", "title": "Смарт часовници с отстъпки до 100 лева от VIVACOM"}
{"url": "https://offnews.bg/politika/totev-zdravko-dimitrov-bi-bil-chudesen-kmet-na-plovdiv-706536.html", "text": "Моето желание е ГЕРБ да управлява отново Пловдив, след два успешни мандата, заяви кметът на града Иван Тотев в отговор на въпрос дали би се кандидатирал за трети мандат на местните избори през есента.\"Имаме намерение да спечелим максимален брой общински съветници, мястото на кмет и много районни кметове. И Здравко Димитров (сега областен управител на Пловдив - б.р.) да е кандидатът на ГЕРБ, всички ние ще работим за него. Сигурен съм, че той би бил прекрасен кмет“, заяви Иван Тотев, цитиран от .Той допълни, че листата на ГЕРБ най-вероятно ще бъде оповестена втората половина на август. \"Отсега мога да кажа, че някои общински съветници няма да повторят мандата си, други – ще го повторят. Тежката дума на финала ще бъде на премиера. Моите мисли и чувства ще му ги споделя на него\", каза кметът.", "date": "2019.07.02", "title": "Тотев: Здравко Димитров би бил чудесен кмет на Пловдив"}
{"url": "https://offnews.bg/politika/manolova-izprati-14-preporaki-do-tcik-za-mashinnoto-glasuvane-vizhte-706540.html", "text": "Омбудсманът Мая Манолова изпрати становище до ЦИК и народните представители с 14 мерки, които да гарантират успешното протичане на машинното гласуване на местните избори тази есен. Поводът е организираната работна среща по поставени от Централната избирателна комисия проблеми, свързани с машинното гласуване днес в Народното събрание. Мерките са обобщение на изводите, до които експерти, депутати, наблюдатели, политолози и граждани стигнаха на форума, организиран от Омбудсмана миналия петък. Той бе посветен на машинния вот и проблемите, които възникнаха по време на изборите за европейски парламент през пролетта. Становището на омбудсмана е, че „бъговете“ в системата са в резултат на лошата организация на изборната администрация, а не на машините.Сред предложените стъпки за преодоляване на проблемите са ограничаване на промените в изборното законодателство преди избори, свикване на кръгла маса с всички участници в изборите, преди лятната ваканция на институциите, подобряване на разяснителната кампания на ЦИК за правата на избирателите и начините за гласуване, която да започва поне месец преди деня на гласуване, публичност на критериите от ЦИК за одит на машините за гласуване, навременно публикуване на методически указания за работа в секциите с машинно гласуване, промяна в модела на обучение на представителите на РИК и СИК, промяна и опростяване на протоколите на СИК – отбелязване на подадените с машина гласове за отделните участници и преференциите за кандидатите, въвеждане на контролно преброяване на хартиените разписки от машинното гласуване за съответствието им с крайния машинен протокол с публична процедура.Общественият защитник остро се противопоставя на опитите и започналата кампания за премахване на гласуването с машини. Според Манолова това може да рискува честността на изборите и да се изгуби и без това ниското доверие в изборния процес, а е и предпоставка до електронно гласуване изобщо да не се стигне.„Припомням, че ЦИК има задължение до края на месец юли 2019 г. да създаде постоянно действащо специализирано звено за техническо осигуряване и контрол на електронното гласуване, а до края на месец март 2020 г. да приеме пътната карта за произвеждането му. Факт е, че проектът на Държавна агенция „Електронно управление“ за дистанционното електронно гласуване имаше срок до 31 декември 2018 г. за реализиране на системата, но всички замълчаха и никой не обясни защо не се работи по този проект и изобщо какво се случи с него, а той е за 1,5 млн. лв. европейско финансиране”, подчертава Мая Манолова.• Ограничаване на промените в изборното законодателство до минимум 6 месеца преди избори.• Изборът наем или закупуване да бъде направен мотивирано, още отсега, въз основа на анализа на опита от минал вот и обществен дебат, включващ основните параметри;• Да бъде обявена обществената поръчка за осигуряване на машини за изборите наесен още отсега, така както ЦИК вече започна подготовката за осигуряване на хартиените бюлетини;• Свикване в спешен порядък, преди лятната ваканция, на институциите на кръгла маса, с участие на всички участници в процеса, за обсъждане на проблемите и набелязване на мерки по преодоляването им. Изготвяне на индикатори за отчитане на напредъка при използването на машинното гласуване.• Подобряване на разяснителната кампания на ЦИК за правата на избирателите и начините за гласуване (преференции, машинно гласуване, др.). Кампанията следва да информира гражданите относно предимствата на машинното гласуване и да не допусне разпространяване на факти, които да ги въведат в заблуждение („фалшиви новини“). Информационната кампания за машинното гласуване следва да започва по-рано, поне месец преди деня за гласуване, и да включва мотивиращи елементи, като се наблегне на бързината, удобството и сигурността на технологията;• Спазване от страна на ЦИК на законоустановените принципи за публичност и прозрачност при провеждане на всички заседания на Комисията, включително работните, които да се излъчват в цялост и да се публикуват пълните протоколи от тях. Публикуване на всички релевантни доклади относно проведения машинен вот в т.ч. доклад на одиторите, постъпилите в ЦИК писма-доклади на РИК и др.• Публичност на критериите, определени от ЦИК, по които се извършва одитиране и/или сертифициране на машините за гласуване;• Осигуряване на няколко машини за предварителен „обществен одит“ чрез публични демонстрации на процеса на гласуване - евентуално с бюлетина с фиктивни политически субекти и с участието на лица, несвързани с подготовката и произвеждане на избори, което ще спомогне и за установяване на евентуални предизвикателства;• Навременно публикуване на методически указания за работа в секциите с машинно гласуване, за да има достатъчно време за подготовка на изборната администрация, и осигуряване и гарантиране на тайната на вота при гласуване с машина; ясни указания за начина на поставяне на машините;• Промяна в модела на обучение на представителите на РИК и СИК- за да се повиши качеството на тяхната работа и да се гарантира коректното отчитане на изборните резултати; ЦИК като постоянно действащ орган може да провежда обучения и разяснителна кампания и в междуизборен период;• Ангажираност на политическите субекти, които имат представители в избирателните комисии по отношение на подготовката на членовете от квотите им в РИК и СИК и тяхната съпричастност и отговорно отношение към изборния процес; Да не се допуска неоснователна и масова подмяна на членове на СИК в последния момент, особено в изборния ден;• Промяна и опростяване на протоколите на СИК - за да се ограничат възможностите за допускане на технически грешки при отчитане и вписване на резултатите; Отбелязване на подадените с машина гласове за отделните участници и преференциите за кандидатите; Обхватът на числовите данни, които ще бъдат публикувани, включително в машинно четим формат, следва да е известен предварително;• Евентуално, премахване на необходимостта данните от машинния протокол да се пренасят върху хартиения протокол на СИК. В този случай да има възможност наблюдателите и представители на партии да се снабдят с ксерокопия на двете части на протокола;• Въвеждане на контролно преброяване на хартиените разписки от машинното гласуване за съответствието им с крайния машинен протокол; процедурата следва да е публична, в избрани на случаен принцип избирателни секции в края на изборния ден.", "date": "2019.07.02", "title": "Манолова изпрати 14 препоръки до ЦИК за машинното гласуване. Вижте ги"}
{"url": "https://offnews.bg/futbol/bozhinov-ne-e-iznudval-levski-za-pari-706554.html", "text": "Валери Божинов официално разтрогна с Левски. Нападателят днес подписа всички документи в офисите на клуба, като вече не е обвързан със \"сините\". Божигол получи общо три заплати от полагащите му се 12, за да разтрогне по взаимно съгласие, след като контрактът му беше до 30 юни 2020 година.Нападателят, който класира 26-кратните шампиони в Лига Европа с победното си попадение на баража с Етър (1:0), призна, че не се пазарил с клуба, въпреки че последният му гол за Левски вкара в касите на клуба близо 450 000 лева.\"Левски ми е на сърцето. Не ми беше приятно, че трябваше да си тръгна така, но още повече от това, че се пишеше в медиите, че съм бил в конфликт с ръководството или се пазарим за пари. Няма нищо вярно.Павел Колев и Ивайло Петков имаха много работа, като изпълнителният директор ми даде бележка да тренирам с Ботев (Враца) до 30 юни и заминах на лагер. Иначе можеше да сме приключили още преди 10-15 дни. Сега вече официално си стиснахме ръцете.Искам да благодаря на любовта на феновете, която ми беше демонстрирана тази пролет, а и не само. Много ми пишат и подкрепят, след като стана ясно, че няма да остана на \"Герена\". Не се сърдя на никого. Извинявам се на нашите привържениците, че не им донесохме повече радост.Казвам нашите, защото винаги ще съм левскар. Вярвам и се надявам, че скоро ще дойдат по-добри дни за Левски. Дано скоро тимът стане шампион. Най-вече заради феновете, които са най-добрите в България.Това го разбрах още в първия ми престой, когато станах част от 100-годишнината на клуба. Нощ, която няма да забравя никога. Тогава Левски влезе в сърцето ми.Пожелавам на \"сините\" фенове да имат много такива вечери, ще им стискам палци, където и да съм. Стискам палци на отбора да се представи добре в Европа и да донесе радост на Синя България\", каза Божинов пред Спортал.Валери, който напуска Левски с 4 гола от 11 мача през 2019 година, бе освободен от Петър Хубчев, тъй като не влизаше в неговите планове. Нападателят има общо 31 мача и 12 попадения за клуба.Футболистът ще тренира с Ботев Враца под ръководството на баща си Сашо Ангелов, с който ще подпише договор, ако няма оферта от чужбина.", "date": "2019.07.02", "title": "Божинов не е изнудвал Левски за пари"}
{"url": "https://offnews.bg/ikonomika/stanovishte-na-groupe-adp-za-nas-bi-bilo-chest-da-razviem-letishte-so-706546.html", "text": "Groupe ADP иска да направи някои необходими уточнения във връзка с наскоро публикувани в медиите твърдения. По-конкретно, появиха се притеснения за това как проектът за концесия на летище София ще се отрази на летищните такси, цените на билетите и туризма в България. Опитът ни в Грузия бе описан като „много проблематичен“, а Загреб беше определен като поставен „в същата ситуация“.Смятаме, че резултатите, постигнати на тези две летища говорят сами за себе си и че трябва да се придържаме към фактите.Относно летище Тбилиси (Грузия) - Таксите на летището бяха определени и ясно дефинирани още в договора за концесията като част от тръжната процедура преди да бъде определен концесионера и се регулират като такива до момента. Трафикът на летището съществено се подобри. Между 2005 г. и 2018 г., броят на авиокомпаниите в Тбилиси, както и броят на дестинациите, са се увеличили повече от двукратно – от 19 авиокомпании през 2005 г. до 52 през 2018 г. и от 30 дестинации до 74 за същия период. Като цяло, трафикът в Тбилиси е нараснал шест пъти (с общо 589%) след началото на концесията, от 550 000 пътници през 2005 г. до 3.8 милиона пътници през 2018 г. Грузия се превърна в много предпочитана туристическа дестинация. Според Националната туристическа администрация на Грузия, броят на туристите е скочил от 2.8 милиона през 2012 г. до над 8 милиона души, очаквани през тази година, които ще похарчат над 3 милиарда щатски долара в страната.По-конкретно по отношение на Грузинските авиолинии, трябва да се отбележи, че от 2005 г. те ползват намаление от 50% до 80% на всички изисквани услуги. Базираните в Тбилиси национални авиолинии, обслужващи над 500 000 пътници получават 5 щатски долара намаление на всеки пътник, а на този етап Грузинските авиолинии са единственият национален авиопревозвач, който получава такова намаление. Базираните в Тбилиси авиокомпании също получават намаление от 30% за излитане и кацане, и отново Грузинските авиолинии се ползват от него. И също така, Грузинските авиолинии ползват специална тарифа за вътрешни полети от 2010 г. Това предимство дава на авиокомпанията възможност съществено да намали разходите за вътрешните операции.Не на последно място бихме искали да подчертаем нашето твърдо намерение да обслужваме Грузия и гражданите й, което беше ясно заявено с факта, че дори по време на военните действия през 2008 г., и двете летища продължиха да функционират.Относно летище Загреб (Хърватия) – Само за четири години (от 2014 г. до 2018 г.), бяха открити 15 нови дестинации, а трафикът се увеличи с 37%. Освен това, през 2017 г. международното летище в Загреб спечели титлата „Най-подобрено летище“ в проучването „Качество на летищата“, проведено от Международния съвет на летищата. През 2018 г. международното летище в Загреб бе удостоено с приз „Най-добро европейско летище“ в своя мащаб и категория.Ние сме световен лидер в летищното управление и се стремим да изграждаме взаимно полезни дългосрочни бизнес партньорства. Придържаме се към фактите и цифрите и се гордеем с резултатите, които постигаме. Днес повече от всякога, за нас би било чест да имаме шанса да развием Летище София.  ", "date": "2019.07.02", "title": "Становище на Groupe ADP: За нас би било чест да развием Летище София"}
{"url": "https://offnews.bg/koloezdene/tura-shte-bade-bez-frum-i-diumulen-no-s-naj-shirokia-krag-ot-pretende-706548.html", "text": "В продължение на три седмици милиони фенове ще приковат погледи към най-добрите колоездачи в света, които ще си оспорват короната в Тур дьо Франс. Между 6 и 28 юли, в продължение на 21 етапа и общо 3480 километра Обиколката на Франция отново ще бъде най-гледаното спортно събитие в света. Стартът е в събота от Брюксел, като Белгия дава начало на Тура в чест на 50 години от първата победа на легендата Еди Меркс.През 2019 г. състезанието е белязано от отсъствието на четирикратния победител Крис Фрум, както и на Том Дюмулен, завършил втори преди година. Лидерът на \"Инеос\" падна по време на Критериум Дофине и претърпя тежки контузии, които го вадят от състезания до края на годината, а Дюмулен все още е невъзстановен от травмата в коляното, получена в Джирото.В тяхно отсъствие претендентите стават с двама по-малко, но кръгът на състезатели с амбиции за генералното класиране никога не е бил по-широк. За защита на жълтата фланелка се връща Герайнт Томас, който ще води силния отбор на \"Инеос\". Уелсецът спечели по убедителен начин преди година, но през настоящия сезон имаше проблеми с падания и бавно влизане във форма. За да облекчи напрежението от раменентe му, британският отбор и тази година ще заложи на двама лидери, като опция Б ще бъде младият колумбиец Еган Бернал. Той се намира в отлична форма, а през тази година спечели Париж-Ница и Обиколката на Швейцария.С големи амбиции в Тура ще стартира и Якоб Фулсанг. Лидерът на \"Астана\" спечели Критериум Дофине, а от началото на сезона има три победи, три подиума и постоянно присъствие в Топ 10 на всяко състезание, в което е стартирал.Френските надежди отново се свеждат до Ромен Барде (AG2R) и Тибо Пино (FDJ). Двамата насочиха подготовката си изцяло към Тура в преследване на мечтаната жълта фланелка.Вторият от 2017 г. Ригоберто Уран също ще стартира, надявайки се на ново добро представяне с EF Drapac. След второто си място в Джирото, участие в Тура ще запише и Винченцо Нибали, който се предпазва от прогнози за амбициите си. Акулата от Месина е един от двамата бивши победители, заедно с Герайнт Томас, които застават на старт.Отборът на \"Мовистар\" ще заложи на двама лидери - Найро Кинтана (втори през 2013 и 2015 г.) и Микел Ланда, който участваше и в Джирото. След петото си място в Тура преди година Стивън Краусвайк (Йъмбо Висма) се цели в качване на подиума и още по-добро представяне.Адам Йейтс ще бъде надеждата на \"Мичълтън Скот\", Ричи Порт на \"Трек\", Енрик Мас на \"Декьонинк Куикстеп\", Дан Мартин на UAE, а Емануел Бухман и Патрик Конрад на \"Бора Хансгрое\".Оспорвана обещава да бъде и битката за зелената фланелка, където Петер Саган се цели в рекордна седма победа в тази категория. Трикратният световен шампион беше в серия между 2012 и 2016 г., но преди две години беше дисквалифициран. През 2018 г. Саган си върна зеленото трико, но сега отново ще има за съперник Майкъл Матюс. Останалите колоездачи с претенции за фланелката за спринтьори са Дилан Хроневехен (Йъмбо Висма), Елиа Вивиани (Декьонинк Куикстеп), Александър Кристоф (UAE) и Сони Колбрели (Бахрейн Мерида).В битката за най-добър катерач като фаворит стартира Жулиан Алафилип. Очертава се борбата да бъде между него и победителят в категорията преди две години Уорен Баргил. Винченцо Нибали също загатна, че има интерес към фланелката на червени точки.", "date": "2019.07.02", "title": "Тура ще бъде без Фрум и Дюмулен, но с най-широкия кръг от претенденти от години"}
{"url": "https://offnews.bg/tenis/rodi-se-zvezda-15-godishnata-kori-gof-koiato-otstrani-idola-si-vinas-706528.html", "text": "Американката Кори Гоф е най-обсъжданото име в света на тениса в момента и причините за това не са малко. Тя шокира света с категорична победа на турнира от Големия шлем \"Уимбълдън\" над петкратната шампионка Винъс Уилямс. Малко след победата младата състезателка сподели, че целта ѝ е да спечели надпреварата.15-годишната девойка постигна най-голямата победа в скромната си досегашна кариера при жените, а вече гони най-високите върхове. Тийнейджърката от Атланта, родена през 2004 година, когато Винъс вече имаше четири титли от Големия шлем, се наложи с 6:4, 6:4 само за 79 минути, а след края на мача не успя да си скрие сълзите си.Коко, както е прякорът на тенисистката, стана най-младата състезателка, която печели мач в основната схема на турнира в Лондон.\"\", каза Гоф.Гоф очевидно е феномен и потенциалът ѝ е неограничен. Всеки месец ученичката чупи нов рекорд и заявката ѝ за величие вече е доста сериозна. Това не остана незабелязано и от организаторите на \"Уимбълдън\", които побързаха да ѝ направят любопитен фотос, в който е включен текст \"Роди се звезда\", базирайки се на едноименния филм с Брадли Купър и Лейди Гага.Както поп звездата избухна на сцената със силния си глас в холивудската продукция, така и малката Гоф взриви всички на Корт 1 вчера. Въпреки че сега започна да се чува името ѝ, тя е актуална отдавна. Всеки, който следи внимателно тениса и от време на време хвърля по един поглед на младежките турнири, е научил името на Коко още преди няколко сезона.Макар да е родена в Атланта, тя израства в Делрей Бийч и получава прекрасни условия за развитие. Спортът е в кръвта ѝ. Бащата - Корей Гоф е бивш баскетболист, а майката - Кенди се радва на успешна кариера в леката атлетика, като преди това се е подвизавала и при гимнастиката. На 6 години, малката Кори за пръв път хваща ракета в ръката си и историята започва.Коко не загуби много време във възрастовите си групи и директно се насочва към 18-годишните. Едва на скромните 13 лета, тя стигна до финала на \"US Open\" на любимата си твърда настилка, а през 2018 спечели \"Ролан Гарос\".По-късно през годината Гоф отново привлече погледите към себе си, след като на турнир в Ню Йорк изпълни сервис с респектиращите 193 км/ч. За сравнение, най-бързите начални удари при жените вървят около 210 км/ч.Потенциалът ѝ веднага е забелязан. Патрик Муратоглу я приема в академията си и става неин наставник, когато тя е на 11, а две години по-късно Роджър Федерер я превръща в единствената жена в мениджърската си агенция \"Team8\".През настоящия сезон се очаква Гоф да спечели 1 милион долара, след като вече има договори с редица спортни и модни фирми. Тя вече е в Топ 10 по приходи при жените, въпреки че все още няма голям трофей. Е, нищо. Има време.", "date": "2019.07.02", "title": "Роди се звезда: 15-годишната Кори Гоф, която отстрани идола си Винъс Уилямс"}
{"url": "https://offnews.bg/futbol/guardiola-igrachite-niamat-viara-v-sebe-si-ako-zagubiat-vav-visshata-706542.html", "text": "Мениджърът на Манчестър Сити Пеп Гуардиола вярва, че титлата в английската Висша лига е много по-важен успех за от триумф в Шампионската лига.\"В Англия е много трудно да бъде спечелена лигата. Издържахме теста, станахме първият отбор през последните 11 години, който защитава титлата си. Например Барселона постигна това много пъти.Ливърпул обаче не е печелил Висшата лига в продължение на 30 години, а всички видяхме какво представлява отбора през тази година. Завършихме сезона много изморени, въпреки че победите ни даваха сили.Успехът ви кара да се пристрастявате, той ви дава енергия. Това е особено важи за първенството на Острова. Когато ми кажете, че не съм спечелил Шампионска лига, аз отговарям, че бих искал да я спечеля, но успех в Англия кара играчите да ви следват, защото там побеждавате на всеки три дни.Ако започнете да губите в лигата, играчите ще загубят вяра в себе си. Представянето във Висшата лига е решаващо за вас. Тя е абсолютен приоритет за мен, откакто тренирах втория отбор на Барселона.Когато се състезавате в по-малко контролирани състезания като Шампионската лига или Английската купа, всичко може да бъде решено случайно\", каза Гуардиола.Иначе Сити се надява в най-скоро време да финализира привличането на халфа на Атлетико Мадрид - Родри. \"Гражданите\" ще платят 63 милиона паунда за 22-годишния испанец, който е гласен за заместник на ветерана Фернандиньо.След като загуби борбата с Барселона за Френки де Йонг, Сити насочи вниманието си към Родри, който бе закупен от Атлетико през 2018 година от Виляреал за 22 милиона паунда.Испанският халф вече уведоми ръководството на \"дюшекчиите\" за желанието си да работи с Пеп Гуардиола на \"Етихад\", а испанският гранд нямаше как да реагира, след като Манчестър Сити активира откупуващата клауза.Неговата покупка ще стане рекордна в историята на английския шампион. Според британското издание \"Daily Mail\", сделката на практика е сключена и се очаква официално потвърждение в понеделник.", "date": "2019.07.02", "title": "Гуардиола: Играчите нямат вяра в себе си, ако загубят във Висшата лига"}
{"url": "https://offnews.bg/sviat/14-zaginaha-a-13-sa-izcheznali-pri-navodnenia-v-irkutsk-706508.html", "text": "Четиринайсет души са загинали, а 13 са в неизвестност, вследствие на наводненията в руската Иркутска област, предаде БТА, като се позова на министерството на извънредните ситуации.Сред изчезналите е едно дете.191 души са настанени в болница. Над 2000 души са евакуирани от бедствената зона.Наводненията в Иркутска област, Източен Сибир, започнаха в края на миналия месец заради комбинация от проливни дъждове и топящи се снегове.", "date": "2019.07.02", "title": "14 загинаха, а 13 са изчезнали при наводнения в Иркутск"}
{"url": "https://offnews.bg/sviat/amerikanski-granichni-politcai-se-gavriat-s-migranti-v-tajna-fejsbuk-g-706543.html", "text": "Американските власти разследват тайна група във Фейсбук, където служители на граничната служба са публикували расистки и сексистки шеги за мигранти.Частната група обединява около 9 500 членове, включително бивши и настоящи гранични агенти, съобщава новинарският сайт за разследваща журналистика ProPublica, цитиран от Би Би Си.Някои публикации осмиват смъртта на мигранти, докато други се \"целят\" в латиноамериканци - членове на Конгреса.Ръководителят на граничния контрол нарича публикациите в групата \"напълно неуместни\".\"Всеки служител, хванат са нарушава стандартите ни за поведение, ще бъде подведен под отговорност\", казва Карла Провост.Групата, наречена \"Аз съм 10-15\" (I'm 10-15), използва кода (10-15) на граничната служба за \"чужденци в ареста\".Според ProPublica, членовете ѝ се подиграват на членове на Конгреса от латиноамерикански произход, които са посетили центрове за задържане на мигранти в Тексас в понеделник.Сред тях са демократите Александрия Окасио-Кортес и Вероника Ескобар, които членове на групата наричат \"мотики\" и \"кофи за смет\". В пост се дава идея да ги замерят с традиционното мексиканско ястие буритос.Групата не е публично достъпна, затова и не може просто с търсене във Фейсбук да се открие.Започнало е обаче разследване, от което се очаква да установи всички детайли, свързани със случая, както и кои са инициаторите и хората с водеща роля в нея.", "date": "2019.07.02", "title": "Американски гранични полицаи се гаврят с мигранти в тайна Фейсбук група"}
{"url": "https://offnews.bg/tenis/grigor-dimitrov-i-iuzheni-bushar-se-puskat-na-otboren-turnir-v-sasht-706511.html", "text": "Григор Димитров приключи рано участието си на турнира \"Уимбълдън\" в Лондон, но ангажиментите му с тениса не приключват.На българина му предстои ново предизвикателство. Той ще участва за първи път в отборния турнир World Tennis Tour, като първият му мач е на 14 юли, информира \"24 часа\".Българинът ще играе в отбора на \"Филаделфия Фрийдъмс\", а негови съотборници са Адриан Манендеш, Тейлър Таунсенд, Фабрис Мартин и Ракел Атаво.Гости освен Григор са американците Доналд Йънг и Даниел Колинс.Тази година турнирът е много силен. В него ще участват канадският секссимвол Южени Бушар, Джон Иснър, КоКо Вандервег и други големи имена.Григор ще участва и на турнир в Мексико в края на месеца и може да промени плановете си.Българинът определено има нужда да презареди батериите след проваления сезон на трева. Той отстъпи в първи кръг на турнирите в Куинс и на \"Уимбълдън\", което ще доведе най-вероятно до нов спад в ранглистата, в която заема 49-о място.", "date": "2019.07.02", "title": "Григор Димитров и Южени Бушар се пускат на отборен турнир в САЩ"}
{"url": "https://offnews.bg/ikonomika/sindikati-alarmirat-za-masovo-neuvazhenie-kam-rabotnoto-i-lichnoto-vre-706553.html", "text": "Българите са най-неудовлетворени от работното си време и баланса между лучно и служебно време в сравнение с другите нации в ЕС.Това стана ясно от думите на изследователя Виолета иванова от КНСБ, цитирана от .41% от работниците в България смятат, че работното им време не съответства на семейните и социалните им ангажименти, сочи европейско проучване. Това нарежда страната ни на първо място по този показател, обяви Иванова от КНСБ. Средно за Европейския съюз този дял е около 22% и това най-вече се дължи на факта, че в България не са така широко разпространени всички атипични форми на заетост, на прилагане, както вече говорихме, на различните типове режими, които законодателството позволява.Днес КНСБ и фондация \"Фридрих Еберт\" организираха дискусия на тема работно време, на която бяха дебатирани няколко аспекта на темата. Целта е на форума да бъдат обсъдени промените в Кодекса на труда, с които да се ограничат злоупотребите с извънредното работно време и сумираното му изчисляване. Дискутирани бяха възможностите за полагане на извънреден труд според законовите правила. Във връзка със съчетаването на професионалния и личния живот ще бъдат обсъдени възможностите, които предоставят отделни форми на организацията на работното време – отпуските и почивките.От КНСБ настояват също за промени в Кодекса на труда относно така наречения \"родителски отпуск\". Синдикалистите искат неплатеният отпуск в размер на шест месеца за отглеждане на дете да се полага на всеки от родителите до 10-годишна възраст на детето, а не до осем, както е сега.\"В центъра на вниманието ни е това, че започва едно масово неуважение към работното време и към свободното време на работниците и служителите. И това е ефект от липсата на работна ръка. Като няма кой да работи, този, който е нает, ще работи двойно повече, защото иначе няма как. Затова крайъгълният камък на нашите дискусии и спорове е това сумирано отчитане на работното време – един режим, през който може да се полага извънреден труд, да се работи събота и неделя, и през който се ощетява човекът и неговото свободно време. Масово прибягват към такъв подход, още по-лошо, че той влезе в Закона за държавния служител без никакво основание. Нарушенията по здравословни и безопасни условия на труд са най-големият брой констатирани нарушения\", каза пред БНР вицепрезидентът на КНСБ Чавдар Христов и допълни:\"В нашето законодателство от години наред търпим отклонения от стандартите на Международната организация на труда и от стандартите от една директива на Европейския съвет за работното време. И те са все в посока сумираното отчитане, което трябва да бъде в непрекъсваеми производства\", каза Христов.Извънредният труд за един работник да се повиши от 150 на 300 часа годишно обсъжда работна група за промени в Кодекса на труда в социалното министерство. Синдикалистите настояха това увеличение на извънредния труд да стане само чрез колективно трудово договаряне на отраслово и браншово равнище. \"В момента в българския Кодекс на труда извънредният труд не може да надвишава повече от 150 часа, като 30 часа дневен или 20 часа нощен труд през един календарен месец, 6 часа дневен или 4 часа нощен през една календарна седмица и 3 часа дневен или 2 часа нощен труд през два последователни работни дни\", обясниха още от КНСБ. В редица сфери – като търговия, ресторантьорство и транспорт – не се спазват ограниченията за работното време.", "date": "2019.07.02", "title": "Синдикати алармират за масово неуважение към работното и личното време на работещите"}
{"url": "https://offnews.bg/evropa/treti-den-evropejskite-lideri-obsazhdat-koj-da-zastane-nachelo-na-es-706510.html", "text": "И днес лидерите на страните от Европейския съюз заседават в Брюксел, за да излъчат номинации за водещите позиции в ЕС за следващите 5 години.Заседанията започнаха в неделя и лидерите са решени да не прекъсват преговорите, докато кандидатите не бъдат договорени. Държавните и правителствени ръководители на страните членки трябва да постигнат съгласие кой да оглави Европейската комисия, Европейския съвет, кой да е новият Върховен представител за външната политика и сигурността и кой да е председател на Европейската централна банка.Заседанието днес започва в 12 часа българско време.„Мисля, че за няколко часа (във вторник) ще можем да постигнем споразумение“, заяви френският президент Еманюел Макрон след 18-часова среща в понеделник.", "date": "2019.07.02", "title": "Трети ден европейските лидери обсъждат кой да застане начело на ЕС"}
{"url": "https://offnews.bg/tehnologii/5g-v-balgaria-e-s-edna-ideia-po-blizo-osvobozhdavat-chestoti-v-obhvat-706550.html", "text": "Петото поколение мобилни комуникации вече е с една идея по-близо, след като на правителствения портал за обществени обсъждания strategy.bg бе публикуван Проект за изменение и допълнение на Националния план за разпределение на радиочестотния спектър.С него се променя Националният план за разпределение на радиочестотния спектър след решение на Съвета по националния радиочестотен спектър за предприемане на действия за прилагане на Решение на МС № 887 от 6 декември 2018 г. за приемане на Национална пътна карта за изпълнение на задълженията на Република България по Решение (ЕС) 2017/899 на Европейския парламент и на Съвета от 17 май 2017 г. за използването на радиочестотна лента 470-790 МНz в Съюза.Най-важната промяна е освобождаването на честотите в обхвата 700 мегахерца.С одобрението на проекта ще се създадат условия за стартиране работата на Комисията за регулиране на съобщенията за предоставяне на операторите на цифров ефир, който им е от жизнена необходимост за изграждането на мобилни мрежи от пето поколение у нас.До момента интерес към изграждането на мобилни мрежи от пето поколение у нас са заявили и трите големи телекома - \"Виваком\", А1 и \"Теленор\".", "date": "2019.07.02", "title": "5G в България е с една идея по-близо. Освобождават честоти в обхвата 700 MHz"}
{"url": "https://offnews.bg/ikonomika/obrat-niama-da-zabraniavat-vnosa-na-stari-dizeli-706506.html", "text": "Не се подготвя забрана за ограничаване на вноса на дизелови автомобили с клас под Евро 4 от началото на 2021 г. Това ще бъде допълнителна мярка, която може и да не бъде приложена. Това каза министърът на околната среда и водите Нено Димов в сутрешния блок на Нова телевизия. По думите му не може да бъде забранен вносът на автомобили с дизелови двигатели, тъй като се нарушава правото на свободно движение на хора, стоки, услуги и капитали в ЕС.„Още миналата година събрах сериозна коалиция от една трета от европейските държави и възложихме на ЕК да реши този проблем на европейско ниво, защото като говорим, че не можем да нарушаваме основни принципи за свободно движение, ако това бъде намерено като решение на европейско ниво, принципът няма да бъде нарушен. /…/ За мен ограничението ще дойде от това. Когато една кола не може да бъде изнасяна, защото се третира като отпадък – това е вид ограничение. Тази мярка е само при положение, че не сработят основните мерки, тъй като ние говорим за основни мерки, свързани най-вече с икономиката, с енергетика, със земеделие, промишленост. А това е един резервен вариант”, каза Димов.Според него е необходимо да се работи за въвеждането на електромобили у нас.Нено Димов обясни, че решенията срещу замърсяването на въздуха в градовете трябва да се взимат от общините.", "date": "2019.07.02", "title": "Обрат: Няма да забраняват вноса на стари дизели"}
{"url": "https://offnews.bg/politika/rakovodstvoto-na-bsp-zasedava-v-kiustendil-706509.html", "text": "Изпълнителното бюро на БСП ще проведе днес изнесено заседание в Кюстендил. То започва в 10:00 ч.Ръководсвтото на левицата ще се срещне с общинските ръководства на 9-те общини в областта, ще разгледа проблемите във всяка една от тях и ще предложи решения, съобщава пресцентърът на партията.Бюрото вече проведе свои изнесени заседания в Ямбол и Сливен и ще продължи във всички области на страната", "date": "2019.07.02", "title": "Ръководството на БСП заседава в Кюстендил"}
{"url": "https://offnews.bg/obshtestvo/zapochna-mieneto-na-ulitci-v-sofia-vizhte-koga-triabva-da-premestite-706518.html", "text": "До 23 юли 2019 г. продължава миенето на улици и булеварди в столицата. То ще се извърши поетапно в пет района: „Красно село“, „Триадица“, „Възраждане“, „Оборище“ и „Средец“.Дейностите по машинно миене ще се извършват през деня по обособени \"карета\" и зони в кварталите и за целта се създава специална временна организация за движение, съобщават от общината.Временно в часовете от 7:30 ч. до 16:30 ч. на улиците, които ще се мият, по предварително обявен график, ще се спира движението. Екипите на Столичен инспекторат съвместно с отдел „Пътна полиция“ при СДВР и сектор „Общинска полиция“ създават необходимата организация.В съответните дни, определени за миене, ще се закриват (частично или цялостно) участъци от Синя/Зелена зона и/или „Служебен абонамент“ за периода на миенето. Графиците за миенето на улиците по „карета“ могат се видят в рубриките: „Графици“ и „Предстоящо миене“ на сайта на Столичен инспекторат.Столичен инспекторат напомня на водачите на МПС да избягват паркирането на улиците, които са обявени в графика, за да не възпрепятстват миенето.Автомобилите, които не са преместени от собствениците им, ще бъдат изместени в съседни улици.За новото местонахождение на автомобилите си гражданите могат да намерят информация в съответното Районно управление към СДВР.ГРАФИЦИТЕ за различните райони може да видите .", "date": "2019.07.02", "title": "Започна миенето на улици в София, вижте кога трябва да преместите колата"}
{"url": "https://offnews.bg/futbol/svetat-spira-dah-zaradi-brazilia-arzhentina-706547.html", "text": "Бразилия излиза срещу Аржентина тази нощ от 3,30 часа на стадион \"Минейрао\" в Бело Оризонте в полуфинален сблъсък за Копа Америка.Мач между тези два съперника обещава, ако не зрелище, то поне интрига до края. Залогът е голям и то не само заради огромното регионално съперничество между тези два съперника, а защото е заложен и авторитетът на Копа Америка.В другия полуфинал ден по-късно се сблъскват шампионът Чили и Перу, като двата тима не предизвикват голям ентусиазъм у феновете.С глобализацията на футбола традиционната вражда е отстъпила място на приятелството и колегиалността. Цели 19 души от двата отбора са съотборници някъде в Европа.Капитанът на Бразилия Тиаго Силва играе с четирима аржентинци и бразилци в Пари Сен Жермен.Филипе Коутиньо и Лионел Меси играят заедно в Барселона, както и халфът на \"селесао\" Артур. В личен план Меси пък е близък с Дани Алвеш, с когото играха осем години в каталунската столица.Манчестър Сити също е добре представен в този полуфинал с двама аржентинци и трима бразилци.Разбира се, всичко това ще отиде на заден план тази нощ, когато реферът Роди Самбрано свири началото на мача.", "date": "2019.07.02", "title": "Светът спира дъх заради Бразилия - Аржентина"}
{"url": "https://offnews.bg/zdrave/kakvo-e-dlazhen-da-ni-osiguri-shefat-pri-ekstremno-goreshto-vreme-706512.html", "text": "Какво е длъжен да осигури шефът на служителите си при опасно горещо време, за да гарантира безопасността им?Напомняне за изискванията отправи Изпълнителна агенция \"Главна инспекция по труда\" с оглед изключително високите температури в страната.Мерките могат да бъдат технически или организационни. Първите гарантират намаляване на температурата в помещенията, а вторите могат да включват повече почивки, промяна на работното време с цел избягване на труда в часовете с най-високи температури, промяна на вида работа и др.Конкретно те са разписани в Наредбата за за минималните изисквания за микроклимата на работните места от 2014 г., важат при обявяване на оранжев или червен предупредителен код за горещо време от Националния институт по метеорология и хидрология, и включват следните изисквания:- организация на работния процес и/или работното време, вкл. осигуряване на почивки с подходяща честота и продължителност;- създаване на подходяща организация на работните места;- колективни средства за защита при работа на открито, особено при риск от слънчев/топлинен удар;- подходящо работно облекло;- места за почивка с условия за възстановяване;- осигуряване на достатъчно количество питейна вода;- наблюдение или средства за комуникация за работещите на открито, на изолирани работни места;- долекарска и първа медицинска помощ, както и подходящо транспортиране на работещите с внезапно влошено здравословно състояние за оказване на медицинска помощ.При работа на закрито градусите през топлия период трябва да бъдат между 18 и 25, като стойностите варират според типа работа - лека, средна или тежка. Допустимата температура не може да бъде над 28 градуса, но има изключения. При много високи температури навън в помещенията може да е с от 3 до 5 градуса над допустимите стойности, но не повече от 33 градуса. Работодателите са длъжни да осигуряват разхладителни напитки за своите работници и служители.Резултатите от проверките на Инспекцията показват, че обикновено сигнали за работа при високи или ниски температури се подават от работещи на закрито.", "date": "2019.07.02", "title": "Какво е длъжен да ни осигури шефът при екстремно горещо време"}
{"url": "https://offnews.bg/obshtestvo/ogranichavat-vremenno-dvizhenieto-v-tunela-echemishka-v-posoka-varna-706521.html", "text": "Въведено е временно движение в тунел „Ечемишка“ в посока Варна, съобщи МВР.Причината е профилактика в тунела, която ще продължи до 12 часа днес.Движението в тунела на автомагистрала \"Хемус\" ще се осъществява в крайна лява лента.От пътна полиция призовават водачите да шофират със съобразена скорост и да спазват въведените ограничения.", "date": "2019.07.02", "title": "Ограничават временно движението в тунела Ечемишка в посока Варна"}
{"url": "https://offnews.bg/futbol/sinat-na-radi-zdravkov-stana-trenior-v-shkolata-na-tcska-706515.html", "text": "Малкият син на една от най-големите фигури в историята на ЦСКА Радослав Здравков - Методи, е започнал отскоро работа в школата на клуба.Методи, който има и кариера на спортен журналист зад гърба си в издания като \"Дневник\" и \"Телеграф\", навърши вчера 39 години.Той е спечелил обявен конкурс на \"Българска армия\" още през април т.г. води най-малките, родени 2009 и 2012 година - футбол 5 и футбол 7.Преди време той беше начело на Националния отбор на България за бездомни, наречен \"Отбор на надеждата\", един проект, който се движи от Виктор Кирков, като участва на световното първенство.Трупа опит в различни частни академии и проекти в София. Впечатленията от него към този момент са, че се справя много добре с работата си, а освен това говори свободно португалски, което улеснява комуникацията му с новия директор Кардозо, пише още \"Тема Спорт\".", "date": "2019.07.02", "title": "Синът на Ради Здравков стана треньор в школата на ЦСКА"}
{"url": "https://offnews.bg/futbol/doktorat-na-levski-veche-e-svoboden-agent-706522.html", "text": "Левски трябва да разплете още един кадрови казус при завръщането си от лагера в Австрия. От вчера \"сините\" останаха официално и без доктор в отбора, алармира \"Меридиан Мач\".Договорът на д-р Мариян Добрев е изтекъл и не е подновен.Той от няколко дни се е опитвал да се свърже с ръководството, за да алармира за този факт, но не е успял да проведе разговор с Павел Колев.Добрев пристигна на \"Герена\" през септември м.г. Известно време той работи в тандем с Валентин Великов, който обаче пое в посока Лудогорец.Преди време д-р Добрев обяви, че \"сините\" имат намерение да изградят модерен медицински център, с каквито у нас имат само Лудогорец и Царско село.Точно 24 часа, след като претърпя унизителна загуба с 0:4 от новака в четвърта дивизия на Германия - Тюркгюджю-Атаспор (Мюнхен), \"сините\" излизат в генерална репетиция преди старта на сезона срещу шампиона на Швейцария Йънг Бойс.Двубоят започва в 19:30 часа днес, като ще се играе на стадиона във Фюген.", "date": "2019.07.02", "title": "Докторът на Левски вече е свободен агент"}
{"url": "https://offnews.bg/sviat/nelegalen-patnik-zagina-padajki-ot-kolesnika-na-samolet-nad-hijtrou-706519.html", "text": "Нелегален пътник е паднал от колесника на самолет на лондонското летище Хийтроу и е открит мъртъв в градина край летището, съобщи Би Би Си.Тялото на неизвестния засега мъж е било намерено в неделния следобед.Според полицията то е на пасажер, изпаднал от самолет на кенийските авиолинии, който кацнал в британската столица от Найроби.Сигнал за тялото е подаден от съсед, който го видял да пада, докато си правел слънчеви бани в градината.От летище Хийтроу са заявили, че това не е първият подобен инцидент. Средно веднъж на 5 години се случва пасажер да падне по този начин от самолет. Според човека, подал сигнала, тялото било почти непокътнато, защото било замръзнало от ниската температура по време на полета. Той е продължил 8 часа и 50 минути при надморска височина, при която температурите са драстично по-ниски от тези на земята. В отделението до колесника от екипажа са открили вода, храна и дрехи. По самолета няма повреди, съобщават от авиокомпанията и изказват съболезнования и съжаление, че човекът е намерил смъртта си по този начин.", "date": "2019.07.02", "title": "Нелегален пътник загина, падайки от колесника на самолет над Хийтроу"}
{"url": "https://offnews.bg/obshtestvo/bez-voda-v-hadzhi-dimitar-sveta-troitca-i-dve-sofijski-sela-706513.html", "text": "\"Софийска вода\" предупреждава за спиране на водоподаването в някои райони на София заради планирани ремонти.Във връзка с изпълнение на инвестиционен проект за подмяна на уличен водопровод на ул. „Мелник“ в ж.к. „Света Троица“, се налага спиране на водоподаването от 09:00 до 18:00 часа на- ул. „Мелник“ - от ул. „Пловдив“ до ул. „Крум Стоянов“;- бл. 168, бл. 358, бл. 354, бл. 355.Ако строително-ремонтните дейности продължат над 12 часа, „Софийска вода” ще осигури алтернативно водоснабдяване с водоноска на адрес: ул. „Пловдив“ до бл. 357.След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Във връзка с монтаж на спирателни кранове на ул. „Дъбрава“ с. Казичене, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:- ул. „Цар Борис III“ от ул. „Христо Ботев“ до ул. „Никола Петков“;- ул. „Димитър Ашов“, ул. „Александър Стамболийски“, ул. „Дъбрава“.Ако работите продължат над 12 часа, ще има водоноска на ъгъла на ул. \"Дъбрава\" и ул. \"Цар Борис III\".Във връзка с монтаж на пожарен хидрант на ул. „Люляк“ в с. Кривина, се налага спиране на водоподаването от 10 до 19 часа на клиентите на „Софийска вода”, живеещи в района на: ул. „Люляк“, ул. „Балабана“, ул. „Минзухар“ и ул. „Витоша“.Ако работите продължат над 12 часа, \"Софийска вода\" ще осигури водоноска на ул. \"Люляк\" 25.Във връзка с подмяна на сградно водопроводно отклонение на ул. „Румяна войвода“ в кв. „Хаджи Димитър“, се налага спиране на водоподаването от 9 до 19 часа на клиентите на „Софийска вода”, живеещи на ул.“Румяна войвода“.Ако работите продължат над 12 часа, ще има водоноска на същата улица, №57В.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.07.02", "title": "Без вода в Хаджи Димитър, Света Троица и две софийски села"}
{"url": "https://offnews.bg/litca/da-rezhisirash-zhivota-si-ot-detstvo-bez-roditeli-do-sobstven-bizn-706516.html", "text": "Историята на Цветан е като филмов сюжет. Негова е и главната роля, и режисурата, а продуценти са  и . При този звезден екип, щастливият край е неминуем.Пътят към една мечтаЦветан е изоставен от родителите си като съвсем малък. Живее в SOS Детски селища, завършва средното си образование и се опитва да подреди живота си. Винаги е знаел, че иска да бъде фризьор, но за целта му е необходимо обучение, което той няма как да заплати. Вместо да се лута в омагьосан кръг и да се оставя да бъде „дундуркан“ от различни институции, както самият той се изразява, Цветан решава, че има нужда от нов град, нова обстановка и нови хора. Идва в София и попада в „Конкордия“, решен да използва максимално предоставената му възможност:„Три месеца са изключително много време, за да си стъпиш на краката и да си намериш работа. Осигурени са ти дом, храна, средства. Какво друго ти трябва? Само да хванеш шанса и да действаш. Винаги съм вярвал, че не бива да чакаш проблема, за да го решиш, а трябва да го предотвратиш.В „Конкордия“ получих това, от което се нуждаех – разбиране, напътствие, помощ, средства. Бях благодарен и се опитвах да си намеря работа възможно най-бързо, но нямах идея, че ще сбъднат най-голямата ми мечта. Една сутрин казаха, че който иска може да се запише на фризьорски курс, осигурен от тях. Като чух това и вече бях на вратата“, усмихва се Цветан.„Фондация „Конкордия България“ подкрепя деца, младежи и семейства от уязвими групи. Основата ни цел е да ги върнем обратно в обществото, децата – да се включат и задържат в образователната система, младежите – да си намерят работа, за да са независими, семействата – да могат да се грижат за децата си. Освен различните програми, по които работим, имаме два социални бизнеса. Единият е фризьорски салон, в който младежите, които се интересуват от тази професия, но нямат възможност за обучение и практика, могат да бъдат обучени от майстор – стилист. При достатъчно сериозно отношение се записват и на професионален курс, който е на разноски на организацията. След него имат възможност да продължат практиката си отново в салона. Създали сме тази програма с ясното съзнание, че теорията е немислима без практика, затова предоставяме възможност за овладяване и на двете“, разказва Юлия Йорданова от „Конкордия България“.Цветан проявява най-голяма упоритост, желание и творчество от всички. Скоро след стажа си, той не само остава да работи в салона, но и започва да го ръководи съвсем сам. Затова от „Конкордия“ го изпращат на следващо обучение - за мениджърски умения.„В рамките на програмата той получи подкрепа от нас, но положи изключителни усилия и даде много от себе си. Когато се почувства готов да прави собствен бизнес, ние оставихме разработения салон на него, а преместихме нашата програма в друг обект. Вече 3 години той работи сам и е един от нашите най-успешни примери“, не крие радостта си Юлия.Щастието е невъзможно без благодарността„Благодарен съм изключително много на „Конкордия“ за цялата помощ, както и за обучението за управление на собствен бизнес. То е много полезно, за да си подготвен какво те чака и да пресметнеш много добре всички разходи и рискове. Някои си мислят, че е лесно – имаш салон, собствен бизнес и парите валят, но не е така. Разходите са доста, трудно е, но реших, че вече ставам на възраст и нямам време за губене. Не мисля, че животът ми е длъжен. Вярвам, че за да получиш, трябва да дадеш,“ разкрива веруюто си Цветан.Споделя, че го натъжават хора, на които им се дава шанс, а те не се възползват от него. Не подхождат сериозно към учене и работа, а живеят ден за ден. Сблъсква се понякога и с предразсъдъци, но се опитва да не обръща внимание, а да си върши работата.„Когато нещо не те прави щастлив – рискувай. Не стой там, където те тъпчат, не си търси оправдания и не се оплаквай. Трябва да проявиш силна воля и характер. Да надскочиш егото си и да признаеш грешките си. Трудно е, но когато го минеш се чувстваш удовлетворен. Не е интересно да избираш лесния път. Това ме научиха в „Конкордия“, това мога да посъветвам и младежи като мен.Обичам . Перфекционист съм и съм прецизен и към хората, и към детайлите. Като малък не съм получавал много внимание, но пък сега го отделям с радост на клиентите си. Удовлетворен и щастлив съм. Постигнах най-главното, но не спирам да мечтая. Ако разполагам с голяма сума пари, няма да си купя дом, както много хора предполагат, а ще я вложа отново в работа си. И оставам в България“, категоричен е Цветан.Смелостта заслужава подкрепа„Това, което отличава успелите младежи като Цветан е осъзнаването, че ако искаш да си добре, това зависи само и единствено от теб“, споделя Юлия.Освен фризьорския салон, „Конкордия“ развива още един социален бизнес – ателие за свещи. Първоначално започнало като трудотерапия, днес то е място, в което младите хора усвояват трудови умения и подобряват своята сръчност и дисциплина. Развиват способност да общуват и да творят изключително красиви свещи с уникален дизайн и гарантирано качество. Подобно на салона, ателието известно време се е управлявало от брат и сестра, които в процеса на работа, не само усвоили техниките за извайване на сложни форми и съчетаване на цветове, но и преобразили себе си. Той се върнал в училище, уверен, че може да завърши образованието си. Тя била едно уплашено момиче, което не влизало в контакт с никого. Днес се усмихва, разговаря с хората и отново проявява любопитство към света.Успешните деца на „Конкордия“ рискуват, опитват, дерзаят и неминуемо успяват. Така е, защото и самата фондация е пример за тях. Преди няколко години „Конкордия\" участва в конкурса за социално предприемачество на Българския център за нестопанско право и печели ценна подкрепа. Програмата „Предприемачество за нестопански организации“ се реализира от 8 години и включва обучения за развитие на стопанска дейност от неправителствени организации, съвети при подготовката на идеята за стартиране на дейността, участие в конкурс „Най-добър бизнес план на неправителствена организация“ и менторска подкрепа за наградените организации.\"Програмата за социално предприемачество на БЦНП даде възможност да погледнем с други очи на инициативата ни за трудотерапия – в ателието за свещи и във фризьорския салон. Видяхме, че освен със социална функция, тя може да е и бизнес ориентирана. Благодарни сме, че имахме шанса да участваме, както и нашата бизнес идея да бъде оценена от журито“, споделя Юлия и пожелава на бъдещите участници „да мечтаят смело и да реализират мечтите си!\"Програмата  е отворена за кандидатстване до 14 юли. Чрез нея можете да режисирате всичките си идеи, за да постигнете и най-дръзките си цели. Екипът е забележителен, постиженията му са вдъхновяващи, а подкрепата – незаменима. Нужна ви е само малко от смелостта на Цветан.", "date": "2019.07.02", "title": "Да режисираш живота си – от детство без родители до собствен бизнес"}
{"url": "https://offnews.bg/tenis/federer-i-nadal-startirat-na-uimbaldan-vizhte-programata-na-turnira-z-706502.html", "text": "На централния корт на турнира от Големия шлем \"Уимбълдън\" последователно в игра ще видим шампионката от миналата година Ангелик Кербер, както и многократните победители в надпреварата Роджър Федерер и Серина Уилямс.На Корт 1 пък ще видим старта на световната номер 1 в женския тенис Ашли Барти, както и испанската суперзвезда Рафаел Надал. Австриецът Доминик Тийм пък ще започне участието си в турнира на Корт 2, където ще премери сили със Сам Куери.Централен корт, след 15:00 часа българско време: Ангелик Кербер - Татяна Мария Лойд Харис - Роджър Федерер Серина Уилямс - Джулия Гато-МонтиконеКорт №1, след 15:00 часа: Ашли Барти - Шуай Чжън Ана Богдан - Джоана Конта Юичи Сугита - Рафаел НадалКорт №2, след 13:00 часа: Слоун Стивънс - Тимеа Бачински Доминик Тийм - Сам Куери Мария Шарапова - Пол Парментие Каспер Рууд - Джон ИснърКорт №3, след 13:00 часа: Ник Кириос - Джордан Томпсън Беатрис Хадад Мая - Гарбине Мугуруса Онс Жабер - Петра Квитова Марин Чилич - Адриан МанариноКорт №4, след 13:00 часа: Екатерина Александрова - Катерина Синякова Жил Симон - Салваторе Карузо Ян-Ленард Щруф - Раду АлботКорт №5, след 13:00 часа: Барбора Стрицова - Леся Цуренко Катерина Козлова - Лорън Дейвис Даниел Кьопфер - Филип Крайнович Пабло Андухар - Михаил КукушкинКорт №6, след 13:00 часа: Светлана Кузнецова - Алисън Ван Ютванк Магда Линет - Анна Калинская Ясутака Учияма - Тенис Сандгрен Гуидо Андреоци - Ласло ДжереКорт №7, след 13:00 часа: Стив Джонсън - Алберт Рамос Виньолас Ифан Ван - Тереза Мартинцова Лесли Керкове - Ивана Джорович Уго Делиен - Джон МилманКорт №8, след 13:00 часа: Елизе Мертенс - Фиона Феро Брайдън Шнур - Маркос Багдатис Джейдън Кларк - Ноа Рубин Арина Родионова - Тейлър ТаусъндКорт №9, след 13:00 часа: Щефани Фьогеле - Кайа Канепи Кристиан Гарин - Андрей Рубльов Кайа Юван - Кристина Плишкова Мартон Фучович - Денис НовакКорт №10, след 13:00 часа: Вера Лапко - Киан Ван Матео Беретини - Аляж Бедене Паола Бадоса - Варвара Флинк Александър Бублик - Грегоар БарерКорт №12, след 13:00 часа: Кей Нишикори - Тиаго Монтейро Лаура Зигемунд - Кейт Суон Бърнард Томич - Жо-Вилфред Цонга не преди 20,00 часа: Кики Бертенс - Манди МинелаКорт №14, след 13:00 часа: Хариет Дарт - Кристина МакХейл Тамара Зиданшек - Южени Бушар Денис Шаповалов - Ричард Беранкис Люка Пуй - Ришар ГаскеКорт №15, след 13:00 часа: Марко Чекинато - Алекс Де Минор Виталия Дяченко - Кристина Младенович Матю Ебдън - Диего Шварцман Дона Векич - Алисън РискеКорт №16, след 13:00 часа: Андреа Петкович - Моника Никулеску Денис Истомин - Камерън Нори Тейлър Фриц - Томаш БердихКорт №17, след 13:00 часа: Джеймс Уорд - Николоз Басилашвили Аманда Анисимова - Сорана Кърстя Елена Русе - Юлия ГьоргесКорт №18, след 13:00 часа: Федерико Делбонис - Даниел Еванс Анастасия Павлюченкова - Белинда Бенчич Карла Суарес Наваро - Саманта Стосър Франсис Тиафо - Фабио Фонини", "date": "2019.07.02", "title": "Федерер и Надал стартират на Уимбълдън, вижте програмата на турнира за вторник"}
{"url": "https://offnews.bg/zdrave-i-krasota/ako-sanuvate-che-pravite-seks-s-shefa-si-imate-problem-706483.html", "text": "На всеки се е случвало да има сексуални сънища и това е нормално, твърди сексологът д-р Холи Ричмънд, цитирана от онлайн-изданието Нealth. Нюйоркската лекарка смята, че в това няма подсъзнателен елемент. Секс с шефаНе, това не означава, че дълбоко в душата си вие мечтаете това да ви се случи. По-скоро е обратното, такъв сън може да е доказателство за проблеми с него според д-р Ричмънд. Ако в процеса на присънилия ви се сексуален акт вие доминирате, това означава, че в реалността сте жертва на натиск и подсъзнателно се стремите да се противопоставите. Ако в съня си вие сте покорна жертва, това значи, че в реалния живот изпитвате пасивна агресия към шефа си и не се решавате да се противопоставите открито.Секс с човек, когото в реалността не харесватеЗамислете се защо е така, съветва д-р Ричмънд. Може би този човек не ви възприема сериозно? Не ви дава възможност да се изявите или ви лишава от увереност? Макар да не ни се иска да го признаем, най-често не харесваме хора, които ни карат да се чувстваме неудачници.Секс с бившата или бившия„Тъкмо сте приели, че бившият ви партньор е напуснал живота ви, той внезапно започва да се появява в сънищата ви. Ако това е човек, с когото сте се разделили неотдавна, няма нищо странно в сексуалните ви сънища. Обяснението е, че дълбоко в душата си вие все още сте заедно, раздялата ви не е приключила и това е дълъг процес, който ви предстои да преживеете.“ – обяснява специалистката по сънища Лори Левенбърг.Ако ви се присъни, че правите секс с човек, с когото сте се разделили много отдавна, това не означава, че искате да възобновите отношенията си. „Това може да е знак, че помежду ви е останало нещо неизречено или неразрешено, което не ви дава покой.“, казва Ричмънд. Ако ви е посетила първата ви любов, най-вероятно тъгувате по всичко, което е съпровождало тези отношения, усещането за страст, пеперудите в стомаха и т.н. „Такъв сън може да показва, че сегашната ви връзка е станала рутинна или че в момента сте самотни“, казва Левенбърг.Еднополов секс, ако сте хетеросексуални и обратноПодобни сънища не означават, че криете истинската си същност. „Новото“ е в основата на сексуалната възбуда. Много от нас са твърде затворени в отношенията си с хората, които ги привличат, затова сънят им дава възможност и пространство да разширят сексуалния си кръгозор, според д-р Ричмънд. Същото се случва и когато гледате порно. Така провокирате еротичните си фантазии.Секс със знаменитост„Ако насън сте били особено близки с Райън Гослинг или Леонадро ди Каприо, това е просто отражение на дневните ви фантазии. Подобни сънища ви дават онова, което ви липсва в реалния живот“, казва сексоложката. Нейният съвет е да не се съсредоточаваме върху разочарованието си, когато се събудим, а да се постараем тези прекрасни преживявания да внесат нова емоция в ежедневието ни.Секс на публично мястоВ реалния живот това е твърде екстремно преживяване, но ако поемате този риск насън, вероятно ви липсват експериментите в леглото. По думите на д-р Ричмънд, сексът на публично място може да е подсъзнателен бунт срещу твърде конвенционалното поведение на партньора ви по време на секс. В този случай е време да обсъдите как интимните ви отношения биха могли да задоволят и двама ви. Не е изключено обаче, подобен сън да бъде възприет буквално, и на вас действително да ви липсва подобно преживяване.", "date": "2019.07.02", "title": "Ако сънувате, че правите секс с шефа си, имате проблем"}
{"url": "https://offnews.bg/futbol/levski-usileno-tarsi-napadatel-i-krilo-706523.html", "text": "Заради травмата на Дени Алар ръководството на Левски е форсирало преговорите за привличането на централен нападател и крило, пише \"Тема Спорт\". Дори и австриецът да бе напълно здрав, треньорът Петър Хубчев пак ще настоява за взимането на класен таран.Той иска да има трима такива в състава си. През лятото сините показаха вратата на четирима футболисти, които можеха да играят на върха на атаката. Това са Валери Божинов, Серджиу Буш и бразилците Ривалдиньо и Луан Виана.Наред с таран Хубчев иска още един флангови нападател, както и ляв бек. За последния пост разполага само с национала Иван Горанов. За всички изброени позиции сините имат набелязани футболисти. Очаква се до края на седмицата те да финализират два трансфера и да са стопирали преговорите за евентуална продажба на Паулиньо.26-годишният бразилец е силно желан от швейцарския Лугано. Този тим ще играе в групите на Лига Европа и стяга солидна селекция. Местните медии разкриха, че от Лугано са изпратили официална оферта за правата на крилото.А президентът на клуба Анджело Ранцети каза, че сделката е била пред финализиране. От Левски обаче на този етап не мислят така, защото имат кадрови недостиг. Ако Паулиньо бъде продаден, то те ще трябва да привлекат не един, а двама флангови нападатели.Затова офертата за бразилеца трябва да е наистина солидна. Паулиньо пристигна на \"Герена\" в началото на 2018 година, след като скъса договора си с украинския Варя Луганск. В първия си полусезон със синята фланелка се представи много силно. В 15 шампионатни двубоя крилото вкара 8 гола. През миналата лятна пауза обаче се контузи (след това често бе преследван от травми) и така и не достигна предишното си ниво.През миналата кампания Паулиньо игра в 26 двубоя в Първа лига, в които се разписа само два пъти. Във всички турнири общо за Левски той има 45 срещи с 10 попадения.", "date": "2019.07.02", "title": "Левски усилено търси нападател и крило"}
{"url": "https://offnews.bg/futbol/ilian-iliev-gonim-balgari-a-vzimame-chuzhdentci-706507.html", "text": "\"След като отминат нещата след време, цялата тежест ще падне върху нас. Няма да питат къде са играчите, а какви са резултатите\", обяви треньорът на Черно море Илиан Илиев по повод скандала с полиграфа, който взриви българския футбол в края на миналия сезон.\"Каква е целта пред Черно море? Да изградим отбор. Заради някои неприятни неща ни напуснаха основни футболисти, а пък Радослав Василев предпочете оферта на друг клуб (б.р. - Арда).Искам да имаме едно добро представяне. Сега има футболисти, които работят много добре. Когато обаче дойдат истинските мачове, психиката им не издържа.При нас не е имало отлив на феновете. Като победихме Левски, ЦСКА и Лудогорец стадионът започна да се пълни\", продължи той пред Evima Sport.\"Дайте да не навлизаме в тази тема (б.р. - скандала с полиграфа) и да няма спекулации. Дано всичко това се забрави - както футболистите, така и клубът да продължат напред.Не тръгваме от нулата, но гоним българи, а взимаме чужденци. Какво ни казаха от ръководството? \"Работим и това е\", призна Илиан.\"ЦСКА, Левски и Лудогорец се подсилват усилено. Влагат се много пари. С финанси се взимат по-класни играчи. Берое се приближава до тях. Арда вижте какви играчи взима и какви условия се предлагат. Това е добре за българския футбол\", смята Илиев.", "date": "2019.07.02", "title": "Илиан Илиев:  Гоним българи, а взимаме чужденци"}
{"url": "https://offnews.bg/protesti/politcai-i-nadzirateli-na-natcionalen-protest-na-5-iuli-706514.html", "text": "Протест за размера на възнаграждението за нощен труд готвят синдикалните организации на полицаи и надзиратели, предаде БГНЕС. Действията им ще бъдат подкрепени от КТ “Подкрепа” в рамките на кампания за достойно заплащане.Според синдикатите напрежението сред работещите се увеличава, защото допълнителното възнаграждение за нощен труд у нас е 25 стотинки на час. Сумата е определена през 2006 г. и оттогава не е променяна. Синдикатите на служителите в МВР настояват парите да бъдат увеличени до 2,50 лв. на час и освен това да бъде обвързана с минималната работна заплата, достигайки размер от 2,80 лева на час.Полицаите са недоволни и че единствено за служителите на вътрешното ведомство няма приравняване на парите от нощен към дневен труд. Това би позволило възнаграждението им да формира и изплаща според определен коефициент, както е например при граничните полицаи, допълва БГНЕС.", "date": "2019.07.02", "title": "Полицаи и надзиратели на национален протест на 5 юли"}
{"url": "https://offnews.bg/koloezdene/kak-se-hraniat-velosipedistite-ot-tour-de-france-706525.html", "text": "Безспорно, това е най-тежкото предизвикателство пред всеки колоездач. Tour de France изисква състезателите да покриват 3519 км през 21 етапа само за 23 дни. Предизвикателството е еквивалент на колоездене от Англия до Кайро.Епичното пътуване изисква много умствена решителност, впечатляваща фигура и внимателно създаден хранителен режим. Всеки ден състезателите трябва да балансират високите си изисквания за калории много прецизно, за да възстановят мускулите си. Какво яде елитният колоездач? Попитахме експерти на Tour de France да споделят своите тайни…Колко калории на ден колоездачите трябва да приемат?На кратко – много. „Изискванията за калории варират в различните дни, в зависимост от спецификата на всеки етап. Хоризонталните етапи изискват по-малко енергия отколкото планинските.“, обяснява д-р Джеймс Мортън, ръководител на отдел „Хранене“ за Team Sky. \"Средно състезателите на Grand Tour поглъщат между 5000 и 8000 ккал на ден.\"През какви предизвикателства, свързани с храненето, преминават състезателите?НедохранванеМоже да бъде трудно за колоездачите да консумират всички хранителни вещества, от които имат нужда, казва Корийн Рейнхард, старши мениджър на Sport Nutrition в PowerBar. „Потискането на апетита и умората от храната, заради приемането на едни и същи храни, богати на въглехидрати всеки ден в продължение на седмици, трябва да се контролира. Може да се появят и стомашно-чревни проблеми, така че храната трябва да се подбира внимателно и съобразено с индивидуалните нужди и предпочитания на колоездача.“ПреяжданеД-р Мортън обясни: „Основното предизвикателство е да се повиши качеството на представянето и възстановяването от всеки етап, като се внимава да не се „презареди“. Ако състезателите го направят на няколко етапа, това може да окаже влияние на тяхното тегло, което да се окаже катастрофално на третата седмица от състезанието. Дори само 1 кг отгоре, може да се окаже решаващ за победата.“Липса на времеДжудит Хаудум, специалист по хранене в BMC Racing Team, описва колко е важна всяка минута. „Притиснатите във времето състезатели трябва да се хранят на велосипеда, за да подхранват телата си – приемането на правилното количество, без да се разстрои стомаха, определено е предизвикателство. Вечерите може да бъдат пропуснати, но състезателите се нуждаят от сън, за да възстановят силите си, така че целта е да се постигне баланс, като се смекчи всяко въздействие върху качеството на съня.“Какво ядат състезателите всеки ден?„Закуската започва с микс от варианти с въглехидрати, включващи каша, паста, ориз, киноа, различни видове хляб и сокове от плодове и зеленчуци“, казва д-р Мортън. „Допълнително, осигуряваме високо протеинова закуска, с яйца, гръцки йогурт и пушена сьомга. Състезателите може да имат и няколко въглехидратни леки закуски, докато пътуват, като банани или протеинови барове. По време на състезанието, те ще заредят с домашно приготвени оризови сладкиши и направени по поръчка продукти, включително барове и гелове. Имаме двама изключителни шеф-готвачи, които осигуряват добрия вкус и вид на вечерите и правят това, което се очаква – доставят изобилие от въглехидрати за енергия и протеини за възстановяване.Как колоездачите остават хидратирани?„Единственият начин да избегнете прекалената дехидратация (повече от 3% загуба на телесно тегло) е чрез достатъчен прием на течности преди, по време и след състезание“, казва Рейнхард. „Нуждите на всеки са строго индивидуални – има много фактори, като загуба на тегло, промени в метеорологичните условия или интензивност на упражненията, които влияят на загубата на течности. Така че настоящите препоръки са да се приспособи приемът на течности за всеки индивидуално.Най-лесният начин за спортистите да наблюдават промените в своята хидратация е чрез телесната маса (1кг загуба на пот= 1кг загуба на тегло), с корекциите за приема на течности чрез храна и загубата чрез урината. Изчисляването на всичко това, по време на тренировки и в различни състояния, ще ни позволи да развием плана за всеки състезател.Важно ли е кога колоездачите се хранят, също колкото с какво се хранят?Според д-р Мортън, отговорът е ясен – да. „За нас най-важно е синхроизирането, видът на храната и целостта. Прекарваме много време в обяснения на колоездачите колко са важни всички тези компоненти за храненето. Няма никакъв смисъл да консумираш правилния тип храна, правилното количество, но по грешното време. Синхронизирането е първото нещо, което се стремим да подобрим в режима на състезателите.“Как се хранят състезателите след състезанието, за да се възстановят?Всички експерти ни споделиха, че колоездачите се хранят веднага след всеки етап, за да се възстановят. „Храненето за възстановяване започва веднага след колоезденето. Основните компоненти са въглехидрати за запълване запасите от гликоген, висококачествен протеин за възстановяване на увредена мускулна тъкан и течности и електролити (особено натрий) за ефективна рехидратация. Важно е да не забравяме, че сънят играе важна роля за възстановяването и че храненето също оказват влияние в този период. Субоптималната вечеря може да повлияе на качеството на съня и да намали възстановяването през нощта“, обясни Рейнхард. Тя също предупреждава: „Няма двама състезатели, които да имат едни и същи хранителни изисквания, еднаква хранителна стратегия просто не съществува!“.Как колоездачите гарантират, че поддържат мускулната си маса, докато са с конкурентоспособно тегло?Рейнхард вярва, че е предизвикателство да се поддържа равновесие. „Рискът от загуба на тегло и мускулна маса е много голям по време на Tour de France и по-голямата част от състезателите загубват значително тегло само за 3 седмици. За да се намали тази загуба, колоездачите трябва да опитат да запазят енергиен баланс и активно да консумират високопротеинови храни в правилните количества и в правилното време.Д-р Мортън се съгласи. „В крайна сметка, всичко е за да се осигури адекватно количество енергия и достатъчен прием на протеини. Препоръчваме приемът на протеин да става на всеки 3 часа и точно преди лягане чрез комбинация от продукти. Издръжливите атлети често не оценяват ролята на протеина, но за щастие колоездачите на Team Sky напълно разбират необходимостта от протеини за мускулната маса и възстановяването“.Съществува предположение, че състезателите ядат каквото си поискат, защото изразходват много енергия. Качеството на храната важно ли е колкото количеството?„Разбира се, това е един от най-големите митове за храненето на спортистите“, заяви д-р Мортън. „Видът на приетите калории може да окаже влияние върху представянето и възстановяването. Както казват, не може да заредиш дизелов двигател с бензин. Не можем да сложим грешното гориво в най-добрите атлети в света!“.", "date": "2019.07.02", "title": "Как се хранят велосипедистите от Tour de France"}
{"url": "https://offnews.bg/zdrave/kak-da-ohladite-doma-si-ako-niamate-klimatik-706524.html", "text": "Горещите летни дни са сериозно изпитание за организма ни, особено когато се налага да се борим с последствията от високите температури на закрито. Можем ли да охладим помещенията, ако нямаме климатик? Ето няколко предложения:Облепете стъклата на прозорците с алуминиево фолиоВ горещи дни, максималният топлообмен се извършва най-вече през прозореца, освен това слънчевите лъчи нагряват не само въздуха, а и повърхностите, върху които попадат. Ако създадете препятствие за тях, ще предпазите стаята от прегряване.Вентилаторът като алтернатива на климатикаНужни са ви само обикновен вентилатор и няколко пластмасови бутилки с ледена вода. Тази комбинация може да разхлади помещението не по-лошо от климатик. Бутилките със заледена вода се поставят пред включения вентилатор и ефектът се усеща веднага. Все пак специалистите напомнят, че ако някой от обитателите страда от алергия към домашен прах, вентилаторът не е добра идея.Почистване с влажна кърпаВ горещи дни е препоръчително да правите това по-често. За подсилване на овлажняващото действие, можете да напръскате помещението с вода, с най-обикновен пулверизатор. Друг вариант е да поставите съдове със студена вода на няколко места в стаята. Докато тя се изпарява, въздухът ще се охлажда и температурата ще се понижава.Откажете се от килимитеПрез лятото е по-добре да махнете всички събиращи прах постелки и завивки. Ще се чувствате много по-добре, ако ходите боси по непокрития под.Няколко правила при използването на климатици:Оптималната температура в помещенията е около 24 градуса, а влажността 40-60 %.Въздушната струя на климатика трябва да се насочи така, че да не попада директно върху обитателите на стаята.Повечето климатици охлаждат, но не освежават въздуха, затова стаята, в която се ползват, трябва да се проветрява по-често.", "date": "2019.07.02", "title": "Как да охладите дома си, ако нямате климатик"}
{"url": "https://offnews.bg/futbol/dzheki-rezultatat-vav-futbola-e-naj-vazhnoto-706520.html", "text": "Легендарният бивш капитан на ЦСКА и националния отбор Георги Димитров - Джеки се присмя на клишето, че \"резултатите в контролите нямат значение\".Репликата често може да бъде чута от български треньори след поредна издънка в предсезонните мачове.\"Ама той резултатът затова е измислен, защото е най-важното. Той е солта на играта, заради него има мачове.Това не е художествена гимнастика, да ти вдигнат оценката и си готов. Макар, че и това в крайна сметка си е резултат\", казва Джеки пред \"Тема Спорт\".Той се спира конкретно и на резултатите на ЦСКА в проверките, особено последните две срещу Ференцварош и Шахтьор Донецк, загубени с по 0:1.\"Ференцварош е сериозен отбор, а Шахтьор дори е супертим за нашите стандарти. Тези две контроли бяха най-важните за ЦСКА\", допълва Джеки, който не харесва обаче поведението на клуба по отношение на треньорския пост.Начело е Добри Митов, а Люпко Петрович и Димитър Пенев са му консултанти.\"Такива триумвирати имаше преди 30 години. Меко казано ми е несериозно, но резултатите ще покажат. Всички треньори станаха деветки спатии\", казва още Джеки.", "date": "2019.07.02", "title": "Джеки: Резултатът във футбола е най-важното"}
{"url": "https://offnews.bg/ikonomika/i-dnes-se-ochakvat-zadrastvania-po-patia-asenovgrad-chepelare-706505.html", "text": "Очаква се и днес да има задръстване на пътя Асеновград - Чепеларе.В района след Хвойна полицията ще спира трафика, и ще го пропуска на интервали, заради продължаващо обрушване на скали.Разчистването ще продължи до петък. До тогава се очаква движението да бъде затруднено в интервала от 08:00 сутринта до 17:00 следобед.", "date": "2019.07.02", "title": "И днес се очакват задръствания по пътя Асеновград - Чепеларе"}
{"url": "https://offnews.bg/obshtestvo/vanshno-preduprezhdava-za-stachka-na-feribotite-v-gartcia-706526.html", "text": "Стачка на морския транспорт в Гърция е планирана за сряда, 3 юли, предупреждава Външно министерство.По информация на посолството ни в Атина Общогръцката федерацията на моряците (PNO) е обявила 24-часова национална стачка от 00.01 до 24:00 часа на 03 юли. Стачните действия ще обхванат морския транспорт, в това число кораби и фериботи.В тази връзка МВнР препоръчва на българските граждани, пребиваващи или пътуващи до Гърция, да се информират предварително за разписанията на морските превозни средства и възможните алтернативни връзки с друг вид транспорт.При необходимост от съдействие българските граждани могат да се свържат с посолството ни в Атина на следните телефони:- Дежурен директен телефон: +30 210 67 48 107- Мобилен телефон за спешни случаи: +30 693 70 96 220.", "date": "2019.07.02", "title": "Външно предупреждава за стачка на фериботите в Гърция"}
{"url": "https://offnews.bg/obshtestvo/mon-smenia-otceniavaneto-na-uchebnitcite-sled-skandala-s-blagovidno-pr-706517.html", "text": "Скандалът с благосклонното представяне на периода на комунизма в България в някои проектоучебници по история за 10. клас ще доведе до промени в процедурата за оценяване, стана ясно от интервю на министъра на образованието Красимир Вълчев пред БНР. Той отговори с \"Абсолютно, абсолютно\" на въпрос дали случилото се е знак, че са необходими промени.Необходимостта се подсилва и от факта, че когато тези учебници са били оценявани от експертите, в оценъчните им карти са били отбелязани преди всичко технически грешки, но не и проблем с оценяването на периода. \"Това е атестация за проблем с процедурата, че не сме задали повече от формалното съответствие. Освен него, ние би трябвало да искаме този учебник да възпитава в определени отношения. Това е задача на предмета \"История и цивилизация\", посочи министърът.Петте учебника, базирани на една и съща учебна програма по история, са много различни в отношението, което внушават за периода 1944-1989 г. в България и именно това трябва да се промени.Заради всичко това на издателите вече е дадено ясно указание и оттук нататък те ще получават детайлни задания от МОН.Новите учебници по история за 10. клас все още не са одобрени и ако изричното указание на министъра не бъде спазено, той няма да ги утвърди и по тях няма да се учи наесен.Министърът коментира и петицията за \"защита на академичната общност и българското образование срещу опитите за налагане на политическа цензура\":Това са, разбира се, риторични въпроси....Министърът беше категоричен, че водещото в учебниците не е конкретният период, а базовите институции на тоталитарния режим:", "date": "2019.07.02", "title": "МОН сменя оценяването на учебниците след скандала с благовидно представения комунистически режим"}
{"url": "https://offnews.bg/nashite-avtori/deaigarchuliata-706503.html", "text": "Пичове, Гърция не е за вас! Ебават се с елита на обществото, деаигърчулята! С цвета на нацията ни! Не разбират от намеци. Не оценяват жалоните на благополучие. Не вият гръб като пъстърви за десет кинта. Тея са тотално скъсали с цивилизацията. Правят се на горди, деаигърчулята.Искаш да си паркираш колата пред кръчмата и не ти дават. Не дават, бе! Имало било паркинги…представяш ли си? Деаигърчулята!Не можеш да паркираш на плажа. За кво му плащаш лизинга на това 4х4? Ако държиш на своето свещено право като собственик на джип викат полиция.След 11 часа се пази тишина!? Съвсем сериозно. Не можеш един път да изпееш „градилилиякилия“ с все сила у центъра докато джапаш у шадравана. Все едно не си на море, а на възпитателен лагер!Не можеш да си меткаш фасовете по плажа. Чашки, обелки – нищо… Трябва да събереш кочината след себе си? Е, ти да не си чистачка, ебаси? Това, ако не е нарушаване на човешките ти права, то кво? Някой знае ли дали можеш да съдиш деаигърчулята в Страсбург?На плажа курвите по цици от силикон и с водоустойчив тежък грим се гледат с лошо око. Все едно е нещо срамно?Имало специални места за джетове. Некви забутани коридори навътре в морето. Е за кво ти е скапания джет ако не го изрежеш до главите на простолюдието? За кво трябва да го влачиш чак дотук, ако не могат да видят как някаква прелестна селянка е сключила маникюрестите си ръце през благополучното ти шкембе, докато ръмжиш като ихтиозавър през главите на хората?Всяка доказана БГ вип дама след преминаване на южната ни граница се преобразява на нелепа селянка с прекален грим и нелепи претенции. Това е обидно!Ако си готвил нещо с каймъ в „черешката“ от този сезон, никой не те спира за автограф. Тея телевизия не гледат ли? Деаигърчулята!За кво си си купил бански за двеста лева, ако не ти отстъпват резервираните маси в таверните? Тези не разбират ли кой е с кинтите?По-скъпите коли не са с предимство на кръстовищата. Същото важи за тези с еднакви номера. Това е отвратително неспазвне на закона за движение по пътищата.Ако псуваш полицай, защото караш пиян, ще те арестуват. Представяте ли си какво падение на морала и закона?Слушането на чалга на отворени прозорци не предизвиква възхищение и покорство. Въобще, слушането на чалга се възприема като лош вкус! Ше откача! Аз на почивка ли съм дошъл или на опера?Ако номерът на колата ти е с еднакви номера, това не буди респект. Ако щете вярвайте, ама е истина!Ако караш по шкембе и синджир със златен кръст, подлежиш на глоба. Дори и ако златния кръст е над сто грама. Баси християните?!Затова, пичове, нека си останем на родното море. Там ситуацията е бетон. Ще получите уважение и респект. Урегулирано е и с ясни правила. А и законът и редът седят зад теб, а не зад всеки сульо. Освен това можеш да си паркираш не джипа, а ако щеш и булдозера където си поискаш. Кеф? А?", "date": "2019.07.02", "title": "Деаигърчулята"}
{"url": "https://offnews.bg/obshtestvo/ochakva-ni-strashna-zhega-dnes-706504.html", "text": "Днес ще бъде слънчево и горещо, показва прогнозата на Националния институт по метеорология и хидрология (НИМХ). В цялата страна е обявен жълт код за потенциално опасно време.Ще духа слаб южен вятър. Дневните температури ще се повишават още и максималните ще бъдат между 34° и 39°, в София - 34°-35°.Над Черноморието също ще бъде слънчево. Ще духа до умерен юг-югоизточен вятър. Максималните температури ще бъдат 29° - 30°. Температурата на морската вода е 26° -27°. Вълнението на морето ще бъде 1-2 бала.Над планините ще е слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 метра ще бъде около 28°, на 2000 метра – около 22.", "date": "2019.07.02", "title": "Очаква ни страшна жега днес"}
{"url": "https://offnews.bg/112/politciata-v-shumen-izdirva-36-godishnia-martin-vangelov-706527.html", "text": "Полицията в Шумен съобщи, че издирва 36-годишния Мартин Вангелов, който е в неизвестност от 29 юни. В този ден той е разговарял с близките си в 20 ч и е сподели, че ще пътува от Шумен до София с влак. След това семейството му е изгубило връзка с него, като телефонът му е изключен от 30 юни.Мартин е висок 176 см, има слабо телосложение, дълга тъмна леко чупливо коса, обичайно вързана на опашка, кафяви очи и светло продълговато лице.В деня на изчезването си е носел дънки и тениска.Полицията моли всички, които разполагат с информация за мъжа, да се свържат с най-близкото полицейско управление или да позвънят на телефон 112.", "date": "2019.07.02", "title": "Полицията в Шумен издирва 36-годишния Мартин Вангелов"}
