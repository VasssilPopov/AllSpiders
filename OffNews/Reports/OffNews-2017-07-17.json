{"url": "https://m.offnews.bg/news/Temida_18762/Pavlova-Donchev-i-Rashidov-na-razpit-za-NDK_660737.html", "text": "Това стана ясно от думите на главния прокурор Сотир Цацаров, който коментира темата пред медии след края на работната среща \"Агресия срещу медици\" с министрите на здравеопазването проф. Николай Петров и на вътрешните работи Валентин Радев, заедно с директори на болници.Той потвърди, че срещу Боршош ще бъде повдигнато обвинение за нецелесъобразно изразходване на средства. Тази информация бе съобщена първо от самия Боршош миналата седмица, но тогава от държавното обвинение не коментираха темата.Мирослав Боршош е призован да се яви в четвъртък в Столичното следствие.Разследването започна по сигнал на ДАНС за неправомерно изхарчени 17 млн. лв. По думите на Цацаров в хода на проверката са изискани почти всички сключени договори с външни изпълнители, които е сключвал Боршош като директор на НДК.", "date": "2017.07.17", "title": " Павлова, Дончев и Рашидов на разпит за НДК"}
{"url": "https://m.offnews.bg/news/Sviat-_12/Ot-dnes-Polsha-shte-demontira-sas-zakon-pametnitcite-na-Chervenata-arm_660733.html", "text": "Президентът на Полша Анджей Дуда подписа днес измененията в закона за забраната на пропагандата на комунизма и други тоталитарни режими в названията на сгради и обекти.Измененията, гласувани в Сейма на 22 юни, предвиждат премахване на паметници от съветската епоха, над половината от които са мемориали в чест на Червената армия.Според закона не подлежат на премахване паметници на гробища, а също и обекти, които не са изложени на публичен показ или се демонстрират с научни цели и като произведения на изкуството. Не подлежат на отстраняване и монументи, признати за архитектурни паметници.Общинските власти в цяла Полша трябва да предадат списъци с мемориалите \"в памет на лица, организации, събития или дати, символизиращи комунизма или друг тоталитарен строй\", за да започне демонтажът.Решенията за това кой паметник отговаря на законовите изисквания да бъде премахнат ще вземат Институтът за национална памет и министерството на културата и националното наследство.", "date": "2017.07.17", "title": " От днес Полша ще демонтира със закон паметниците на Червената армия"}
{"url": "https://m.offnews.bg/news/Obshtestvo_4/97-vida-spineri-sa-opasni_660718.html", "text": "Държавната агенция за метрологичен и технически надзор спря от продажба 97 вида спинъри.Проверката за опасни спинери в търговската мрежа започна в края на юни, при нея са инспектирани общо 219 вида спинъри в над 150 търговски обекти.Около 60% от проверените артикули не отговарят на изискванията за безопасност. Съставени са 66 акта на обща стойност над 50 хил. лв.Открити са 99 модела спинъри без маркировка за съответствие и 108 без идентификация на продукта. ", "date": "2017.07.17", "title": " 97 вида спинери са опасни"}
{"url": "https://m.offnews.bg/news/Sviat-_12/77-balgari-v-cheren-spisak-na-Turtciia-zaradi-vrazki-s-teroristi_660717.html", "text": "77 български граждани са включени в черния списък на турското вътрешно министерство заради подозрения във връзки с терористични организации.Това сочи доклад на МВР на южната ни съседка, посветен на борбата с „Ислямска държава”.Към 16 юни 2017 г. 21 български граждани са депортирани заради опитите им да пресекат зоните на конфликт през турска граница.Със забрана да влизат в Турция са общо 53 781 души от 146 държави. Сред тях най-много са гражданите на Саудитска Арабия (7523), Тунис (4605) и Русия (4128). Сред страните от ЕС с най-много предполагаеми джихадисти са Франция (2622), Белгия (1519) и Великобритания (1172). Най-много от тръгналите към бойните полета са руснаци (804), индонезийци (435) и граждани на Таджикистан (308).В доклада се посочва, че джихадистите влизат в Турция през Азербайджан, Гърция, Грузия и България.", "date": "2017.07.17", "title": " 77 българи в черен списък на Турция заради връзки с терористи"}
{"url": "https://m.offnews.bg/news/Politika_8/Kostov-Provokatorite-po-temata-Makedoniia-da-namaliat-detcibelite_660694.html", "text": "Българските провокатори по темата Македония да бъдат призовани да намалят децибелите. За това призовава бившият премиер (1997-2001) Иван Костов в позиция по темата Македония, публикувана в \"Медиапул\". През 1999 г. бе подписана Съвместната декларация между България и Македония, смятана за основа на дългоочаквания Договор за добросъседство между двете страни, който се очаква да бъде парафиран от Бойко Борисов и Зоран Заев на 2 август в Скопие. \"Националният ни интерес е да имаме сигурни и благоденстващи съседи. Затова трябва да приветстваме и да сме готови да подкрепим амбициите на новата власт в Скопие за членство в евроатлантическите съюзи. Такава беше през 90-те принципната позиция на Гърция спрямо България\", припомня Костов в позицията си. Той пише още, че \"Сега България е с много силни позиции пред страните от Западните Балкани: с принципната си позиция през годините на разпадането на Югославия, като страна-член на НАТО и ЕС, с общата си история и култура с Македония, с авторитета си на вдъхновител и радетел на албанското възраждане. Ако има някакъв незначителен риск за нас, той е в тези анти-български нагласи, които могат да се изживеят с времето. Можем да бъдем само от полза.  Нека припомним тук, че войните в Косово, в Босна и Херцеговина, и конфликтът между албанци и македонци в 2001, бяха спрени, и Милошевич бе отстранен, с активното българско съдействие\". Костов препоръчва още: , тъй като \"названието определя позициите, претенциите и мястото на страната на картата на Европа\". По този въпрос интересът на България е \"да имаме съгласувана политика със евроатлантическите ни съюзници и с гръцките власти.\".  но и последният от трите, който трябва да бъде решен. Той препоръчва позицията на София да е сдържана. ", "date": "2017.07.17", "title": " Костов: Провокаторите по темата Македония да намалят децибелите"}
{"url": "https://m.offnews.bg/news/Sviat-_12/Spirat-vodkata-na-rusnatcite-v-pochivnite-dni_660697.html", "text": "Забрана върху продажбите на алкохол в почивните дни - това готви Руското здравно министерство на гражданите си чрез промени в Стратегията за формиране на здравословен начин на живот, пише \"Известия\".Експерти на министерството заявили пред вестника, че руските власти не вземат достатъчно мерки срещу злоупотребите с алкохол и за превенция на алкохолизма.Местните власти са упълномощени да ограничават времето, условията и местата за продажба на спиртни напитки, дори изцяло да забраняват продажбата им на дребно, напомня изданието. Ограниченията обаче не се спазват.Най-сериозни ограничения има в Чукотския автономен окръг. В някои села от региона няма начин да се купят спиртни напитки от един до шест дни в седмицата. А в село Краснено изобщо не се продава алкохол.Надеждите на здравното министерство са, че някой едва ли ще тръгне да се запасява с водка още през работната седмица.", "date": "2017.07.17", "title": " Спират водката на руснаците в почивните дни"}
{"url": "https://m.offnews.bg/news/Obshtestvo_4/Drastichni-finansovi-narusheniia-v-SU-Smetnata-palata-otkaza-da-zaver_660696.html", "text": "„не дава вярна и честна представа\" за финансовото състояние и имуществото на СУДрастични нарушения принудиха Сметната палата да откаже да завери годишния финансов отчет на Софийския университет. Решението, взето на 28 юни, беше публикувано днес, заедно с 25-страничния доклад на одиторите.Годишният финансов отчет за 2016 г.  към 31 декември.Независимо дали отклоненията се дължат на измама или грешка, отговорност носи ръководството на висшето училище.Това е вторият отказ, който СУ получава. Първият беше през 2014 година, а освен това три пъти СП завери с резерви - през 2012, 2013 и 2015 г.В Софийския университет „Св. Климент Охридски“ не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни.   твърдят от Сметната палата.Като пример от одитната институция посочват, че по сметката „Компютри и хардуерно оборудване“ в баланса на университета са отразени 9 235 594 лв., сборът от оборотните ведомости на звената по същата сметка е 9 029 279 лв., а при инвентаризацията са установени 4 557 206 лв. По сметка „Други машини, съоръжения, оборудване“ в баланса са отразени 28 400 442 лв., сборът от оборотните ведемости на звената по сметката е 25 449 447 лв., а при инвентаризацията са установени 17 866 889 лв. Не е спазен редът за отчитане на операциите в системата на електронни бюджетни разплащания – СЕБРА. По този начин могат да се отлагат плащания на приоритетни разходи за сметка на други. СЕБРА функционира над 15 г. в публичния сектор и позволява Министерството на финансите да контролира предварително разплащанията, но въпреки изискванията, тя все още „не функционира“ за Софийския университет.Констатирани са нарушения на разпоредбите на Закона за ограничаването на плащанията в брой. През 2016 г. продължава практиката с парични средства от касата на Софийския университет - Ректорат (получени с разходно касов ордер от касиера), т.е.  да се възстановяват гаранции за изпълнение и участие в процедури по обществени поръчки, чрез внасяне по банковата сметка на контрагента, както и да се изплащат многократно служебни аванси на стойност над 10 000 лв. и да се внасят суми по банковите сметки на доставчици за задължения, на стойност над 10 000 лв. Друго нарушение е свързано с продажба на имот с балансова стойност 196 479 лв. Той е отписан от сметка „Административни сгради“ в неправилна кореспонденция със сметка „Получени текущи помощи и дарения в натура от страната“, вместо със сметка „Отчетна стойност на продадени сгради“.Парите са дадени от Научноизследователския сектор като заем на СУ. Става въпрос за  и за други текущи разходи. Към края на 2016 г. на НИС не са били върнати 3 143 185 лв., въпреки необходимостта от средства за изпълнението на проектите на института.\"Средствата, предоставяни по международни проекти и програми от Европейския съюз по своята същност са целеви и не могат да бъдат използвани за други цели освен за тези, за които са предназначени. Използването им за други цели \", категорични са от Палатата. Парите са осчетоводявани в една отчетна група заедно със средствата предвидени по бюджета. 2 780 613 лв. по европроекти са осчетоводени неправилно в отчетна група „Бюджет“ вместо в отчетна група „Сметки за средства от Европейски съюз“ (СЕС).Например по сметката „Коректив за неусвоени помощи и дарения“ са начислени правилно 1 618 138 лв. неусвоени помощи, но в макета на обобщената оборотна ведомост на СУ сумата е нанесена в отчетна група „Бюджет“, вместо в отчетна група СЕС.Авансово получени 3 150 507 лв. по програмите „Erasmus +“, „Erasmus Mundus“, „Седма рамкова програма“, „Horizont 2020“, „Leonardo Da Vinci“ пък са осчетоводени неправилно в отчетна група „Бюджет“ и ОКИБ по сметка „Получени текущи помощи и дарения от Европейския съюз“ и отчетени като текущи помощи и дарения от други държави. Парите не са отразени в правилните сметки и параграфи в отчетна група СЕС и в Отчета за касово изпълнение на сметките за средства от Европейския съюз.Неправилно са осчетоводени и 447 816 лева – авансово плащане по проект, финансиран по „Erasmus +“ по договор между „Център за развитие на човешките ресурси“ към МОН като финансираща институция и СУ като координатор. Парите били осчетоводени по кредита на сметка „Касови трансфери от/за сметки за средства от Европейския съюз на бюджетни организации от подсектор \"Централно управление\", вместо по кредита на сметка „Разчети със сметки за средства от Европейския съюз на бюджетни организации от подсектор \"Централно управление\" в отчетна група „Бюджет“ и огледално в отчетна група СЕС. В макета на обобщената оборотна ведомост на СУ средствата са нанесени механично, без съставени коригиращи счетоводни операции, по правилните сметки в двете отчетни групи.По договори с чуждестранни фирми са получени авансови средства за изпълнение на изследователски задачи в размер на 1 489 635 лв. Средствата са осчетоводени неправилно по сметка „Получени текущи помощи и дарения от други държави“ и отчетени по подпараграф „Текущи помощи и дарения от други държави“, вместо по сметка „Приходи от продажби на услуги“ и подпараграф „Нетни приходи от продажби на услуги, стоки и продукция (+/-)“.При извършване на годишното счетоводно приключване, в счетоводния софтуерен продукт на СУ - Ректорат са установени несъответствия между салдата на сметките, подлежащи на приключване и взетите счетоводни операции. , неотразени в макета на обобщена оборотна ведомост на университета. Нарушен е Законът за счетоводството в частта за документална обоснованост на стопанските операции.\"От констатираните несъответствия не може да се изрази увереност за достоверността на данните в обобщения макет на оборотната ведомост.Отклоненията са съществени по характер\", предупреждават одиторите.За установените нарушения и отказа за заверка на Годишния финансов отчет на Софийския университет „Св. Климент Охридски“ за 2016 г. са уведомени Народното събрание, Министерството на финансите, Министерството на образованието и науката и Националната агенция за приходите. След представянето на ГФО за 2016 г. в МОН и Сметната палата от структурните звена обаче, Такива има например в Департамента за езиково обучение и в Подебение социално-битово обслужване.В оборотната ведомост от счетоводната система на Департамент за езиково обучение (ДЕО) към 31.12.2015 г. са налични салда по сметки „Вземания от работници, служители и друг персонал-местни лица“ (2 309 391 лв.) и „Задължения към работници, служители и друг персонал-местни лица“ (9 827 810 лв.). Към 31.12.2016 г. в оборотната ведомост от счетоводната система на ДЕО, както и в макета на обобщената оборотна ведомост на СУ сметките са с нулеви начални салда.Към 31.12.2015 г. в оборотната ведомост от счетоводния софтуер на Поделение социално-битово обслужване (ПСБО) сметка „Други разчети с централния бюджет“ е с крайно кредитно салдо в размер на 477 928 лв. В макета на обобщена оборотна ведомост на СУ салдото на сметката не е отразено. Без документално основание салдото и оборотите по сметката за 2016 г. са изтрити от счетоводния софтуер на ПСБО.Одиторите се съмняват и в начина на отчитането на командировки.Въведена е практиката при нощуване на командировани служители от СУ в Учебно-научните бази (УНБ) да се издава квитанция, която е основание за отчитане като разход за командировка. Събраните приходи от нощувки в УНБ се внасят в касата на СУ, в края на всеки месец, и се осчетоводяват като приход от дейността на УНБ по сметки „Приходи от продажби на услуги“.\"Възприетият подход за отчитане на посочените стопански операции, като разходи за командировки и приходи от дейността на УНБ,  на отчетните данни за приходите и разходите, представени в баланса и ОКИБ\", пишат те.От СП допълват, че не е спазена разпоредба от Закона за счетоводството за осъществяване на текущото счетоводно отчитане на основата на документална обоснованост на стопанските операции и факти, чрез което финансовите отчети да представят вярно и честно имущественото и финансовото състояние и финансовите резултати от дейността на предприятието, паричните потоци и собствения капитал.От сметка „Поети ангажименти за разходи – наличности“ е , а това също е нарушение на закона.Не е спазена заповед от 28.11.2016 г. на ректора на СУ за извършване на , като не са инвентаризирани вземанията от подотчетни лица. В нарушение на Инструкцията за документооборота във финансово счетоводната дейност в СУ „Св. Климент Охридски“ от ръководството на СУ , дължими над една година, от служители на университета, в т.ч.:- над 5 години - 22 458 лв.;- над 3 години - 41 730 лв.;- под 3 години - 28 103 лв.Вземанията не са осчетоводени като просрочени по задбалансова сметка, с което е нарушен Законът за счетоводството, съгласно чиято разпоредба с инвентаризацията се цели достоверно представяне на активите и пасивите във финансовите отчети.Отклоненията са съществени по характер, според СП.\"Продължава практиката да не се спазва счетоводния принцип за текущо начисляване. През 2016 г. са начислени разходи по фактури от доставчици на стоки и услуги с дати от 2012 г., 2013 г., 2014 г. и 2015 г., на обща стойност 339 262 лв.\", пишат още проверяващите. през 2016 г. (2 301 329 лв.)  като „Нетни приходи от продажби на услуги, стоки и продукция“ и да се осчетоводяват по сметка „Приходи от продажба на услуги“, вместо като „Приходи от наеми на имущество“ и по сметка „Приходи от наеми на имущество“.През 2016 г. продължава практиката за осчетоводяване на еднотипни разходи по различни счетоводни сметки, констатират одиторите. Става въпрос за държавни такси, съдебни такси, винетки, които са осчетоводени по несъществуващ подпараграф \"Платени данъци, мита и такси\" в счетоводния софтуер на СУ, вместо по подпараграф \"Платени държавни данъци, такси, наказателни лихви и административни санкции\". Същото е положението при санкциите от актове на АДФИ, с разходи за наем на спортни терени и бази.СУ са скрили част от задължителната за ГФО информация.\"Оповестяванията, включени във финансовия отчет на Софийския университет \"Св. Климент Охридски\" към 31.12.2016 г. са непълни, като в обяснителната записка към ГФО не са оповестени:- ползваният безлихвен заем в размер на 1 852 714 лв. от сметката за чужди средства;- естеството, размерът и приблизителната счетоводна оценка на незавършеното строителство, което към 31.12.2016 г. е в размер на 5 045 049 лв\", се казва в одитния доклад.СУ не са публикували на сайта си и отчета за 2015 г., одитния доклад на Палатата и становището ѝ, а това също е нарушение.Всички описани дотук нарушения могат да повлияят на достоверността на годишния финансов отчет на СУ. Извън тях Палатата констатира редица нарушения, които не биха могли да изкривят действителността.Отказът от заверка на годишния финансов отчет на СУ е гласуван единодушно от: Цветан Цветков, председател на Сметната палата, Горица Грънчарова-Кожарева и Тошко Тодоров, заместник-председатели на Сметната палата и Емил Евлогиев, член на Сметната палата. Проф. Георги Иванов е отсъствал от заседанието поради служебен ангажимент.Незадоволителното състояние на финансовата дисциплина в Софийския университет се потвърждава и от проверката за изпълнението на препоръките по одитния доклад за съответствие при финансовото управление на Софийския университет “Св. Климент Охридски” за периода от 01.01.2013 г. до 30.06.2015 г.В него Сметната палата е дала 37 препоръки за подобряване на финансовото управление на публичните средства на ректора на Софийския университет. При извършения последващ контрол за изпълнението им е установено, че 22 от тях са изпълнени, а 15 са оценени като неизпълнени, изпълнени частично или в процес на изпълнение, което представлява 41 на сто от дадените препоръки и формира оценка за формален подход при изпълнението им. От Сметната палата уточняват, че Цитирани са още неизпълнени препоръки от СУ, като от Сметната палата са дали 6-месечен срок, след което отново ще извършат проверка.", "date": "2017.07.17", "title": " Драстични финансови нарушения в СУ, Сметната палата отказа да завери отчета"}
{"url": "https://m.offnews.bg/news/Liubov-i-seks_18813/Parviiat-brak-mezhdu-homoseksualisti-miusiulmani-vpechatli-sveta_660324.html", "text": "Първият в света брак между хомосексуални мюсюлмани предизвика бурни коментари в социалната мрежа по цял свят. Той стана факт на 12 юли, но във Великобритания, разказа \"Индипендънт\". Младоженците се казват Джахес Чудхури на 24 години и Щон Роган, който е едва на 19 години.Джахес и Щон са двойка от повече от 2 години. Те разказват, че почти веднага след като започнали да излизат, са съобщили публично, че не само са хомосексуалисти, но и мюсюлмани. Двамата са категорични, че са свободни хора и имат право на любов и щастие.Младите влюбени са били облечени с традиционни мюсюлмански носии на име „шервани“.", "date": "2017.07.17", "title": " Първият брак между хомосексуалисти мюсюлмани впечатли света"}
{"url": "https://m.offnews.bg/news/Obshtestvo_4/Zhalt-kod-za-silen-viatar-i-golemi-valni-v-moreto_660680.html", "text": "И днес времето в страната ще е по-хладно за сезона. Облачността ще е значителна и валежите ще продължат, но ще са на по-малко места и ще отслабват. Ще духа слаб, в източната половина на страната - умерен до силен североизточен вятър. Температурите почти навсякъде ще са около 15-20 градуса. Само по Черноморието ще стигат 26°, но там пък ще има бурен вятър, ще се заоблачи и ще превалява слаб дъжд. За цялото Черноморието е обявен жълт код за силен вятър и силно вълнение на морето. Над морето ще духа североизточен вятър с пориви 20 м/сек и вълнение на морето 3-4 бала. Жълтият код означава потенциална опасност и повишена вероятност заТемпературата на морската вода е 23°-25°. Вълнението на морето ще е 3 -4 бала.Над планините ще е облачно, на много места с валежи. Ще духа умерен до силен североизточен вятър. Максимална температура на височина 1200 метра – около 13°, на 2000 метра – около 8°.Атмосферното налягане е малко по-високо от средното за юли - слабо ще се повиши. Прогнозата е на Националния институт по метеорология и хидрология (НИМХ) при Българската академия на науките (БАН). ", "date": "2017.07.17", "title": " Жълт код за силен вятър и големи вълни в морето"}
{"url": "https://m.offnews.bg/news/Tcarkoven-kalendar_10632/Sveta-Marina-pazi-braka-Dnes-se-pali-ogan-za-da-se-izgoni-zloto_660681.html", "text": "Православните християни почитат днес Света Марина, Светицата е покровителката на водата и здравето.Според народните вярвания светицата е пазителка от змии, закрилница на Черноморието и покровителка на брака. Народът ни вярва, че светицата посещава сънищата на хората и ги съветва как да се спасят от болести и нещастия. В много от църквите и манастирите, които носят нейното име, има лечебни води. В чест на света Марина се пали и нов огън в огнището, за да изгори злото.Денят на Света Марина е последният от трите Горещници. По тях се гадае какво ще бъде времето през януари, февруари и март следващата година.Девойката Марина била дъщеря на езическия жрец в Антиохия Писидийска (ІІІ в.). Баща и я възпитал в идолопоклонство, но господ Бог по Своята милост и дал да узнае истината и я призовал при Себе Си.В това време римското правителство жестоко преследвало християните. Много от преследваните се криели по пустините и планините. А мнозина оставали в градовете и като вземали вид на просяци, стараели се да проповядват и разпространяват словото Божие.От един такъв християнин 12-годишна Марина пръв път чула за Господа Иисуса Христа и сърцето и изпълнело от любов към него. Тя много желаела да получи св.крещение, но поради гонението не е имало нито в града, нито в околностите свещеник, който да може да извърши това тайнство. Марина се оставила на Бога и очаквала Неговата воля. А между това тя не се бояла открито да изповадва името на Господа, макар и да знаела, че може да бъде подложена на гонение.Пръв неин гонител станал самиеят и баща. Той бил ревностен поклонник на идолите и когато узнал, че дъщеря му вярва в Христа, намразил я и започнал да се отнася с нея много жестоко. 16-годишната девойка срещнала управителя на източните провинции Олимврий и смело му изповядала вярата си, заради което била подложена на ужасни изтезания. Молитвите й към Бог да я удостои да мине през водата на кръщението навели Олимврий на мисълта да я удави. Хвърлили вързаната девойка в грамадна каца с вода. Тя започнала да се моли на Господа да й развърже веригите, а водата да бъде желаното от нея свето кръщение и възраждане за вечен живот. Едва свършила молитвата, оковите се разкъсали и неизказана светлина огряла Марина. Мъченицата стояла във водата и пеела хвалебствена песен. След това била осъдена на смърт.", "date": "2017.07.17", "title": " Света Марина пази брака. Днес се пали огън, за да се изгони злото"}
{"url": "https://m.offnews.bg/news/Obshtestvo_4/Den-na-traur-v-Biala-zaradi-smartta-na-Aleks_660682.html", "text": "Ден на траур е обявен днес в Бяла заради смъртта на 18-годишния Алекс, който почина, след като беше жестоко пребит пред дискотека в града. Инцидентът е нелеп, тъй като Алекс беше пребит, след като отказа да даде цигара.Момчето беше прието в болницата в кома и тежка черепно-мозъчна травма. За побоя над него беше задържан 32-годишен мъж.В града последваха протести срещу насилието.Днес се очаква прокуратурата да повдигне ново обвинение на нападателя - за убийството на Алекс.", "date": "2017.07.17", "title": " Ден на траур в Бяла заради смъртта на Алекс"}
{"url": "https://m.offnews.bg/news/Tenis_18788/Ofitcialno-Grigor-Dimitrov-se-zavarna-v-top-10_660683.html", "text": "българитеНай-добрият ни тенисист Григор Димитров се завърна в топ 10 на света в обновената ранглиста на АТР, която беше публикувана тази сутрин.Българинът е с 3160 точки, колкото има и германецът Александър Зверев.И двамата се придвижват с по една позиция напред. Победителят в \"Уимбълдън\" Роджър Федерер скача с две места и вече е трета световна ракета, като има 6545 точки.На върха е Анди Мъри със 7750 точки, а втори е Рафаел Надал със 7465 точки.В топ 10 са още Новак Джокович, Стан Вавринка, финалистът от Лондон Марин Чилич, Доминик Тийм, Кей Нишикори и Милош Раонич.Рекордното класиране на Димитров е осмо място, което той заемаше в периода от 3 август до 7 септември 2014 година.382. (378) Александър Лазов 112 точки550. (470) Димитър Кузманов 58 точки631. (649) Александър Лазаров 41 точки943. (940) Васко Младенов 13 точки1272.(1271) Габриел Донев 5 точки1678.(1675) Тед Бачев 1 точка1678.(1675) Тихомир Грозданов 1 точка1678.(1675) Златан Палазов 1 точка 1678.(1675) Петър Трендафилов 1 точка1783.(1784) Калоян Димитров 1 точка2038.(2051) Александър Донски 1 точка", "date": "2017.07.17", "title": " Официално: Григор Димитров се завърна в топ 10"}
{"url": "https://m.offnews.bg/news/Futbol_18793/Levski-privlicha-11-i-nov-futbolist_660684.html", "text": "До края на седмицата Левски ще се сдобие с още един нов футболист. В момента мислите на спортно-техническия щаб са насочени единствено към реванша с Хайдук (Сплит) от втория предварителен кръг на Лига Европа.Затова е малко вероятно попълнението да се появи преди мача с хърватите в четвъртък. Веднага след това обаче се очаква на “Герена” да осъществят пореден трансфер за това лято, пише \"Тема Спорт\".Приоритет за треньора Николай Митов е намирането на централен защитник и крило. До момента Левски се подсили с десет футболисти, но нито един на тези позиции. В състава бяха привлечени вратарят Александър Любенов, бековете Милош Цветкович и Иван Горанов, халфовете Георги Ангелов, Васил Панайотов, Антонио Вутов, Нелуц Рошу и Жорди Гомес и нападателите Жуниор Мапуку и Серджиу Буш. От тях само Любенов все още не е дебютирал.Левски може да си позволи да прави тези трансфери, защото в края на миналия сезон се раздели с повечето си скъпоплатени футболисти.Освен това клубът продаде и двама играчи в чужбина - Божидар Краев отиде в датския Мидтиланд, а Мехди Бурабия в носителя на Купата на Турция Коняспор. За правата им в клубната каса ще постъпят около 950 хил. евро. Възможно е в следващите дни да има развитие и около евентуалната продажба на Франсис Нар.Шефовете на Левски не са се отказали и от опитите да се разделят със Симон Сандберг. Шведският бранител бе привлечен преди година, като за него бяха платени 200 хил. евро. Сандберг обаче не успя да се приспособи.Той дълго търкаше резервната скамейка, а през пролетта получи и контузия на коляното, от която все още се възстановява. 23-годишният защитники изигра 7 мача за Левски - 5 за първенство и 2 за Купата на България. За една година той е струвал на клуба 1 милион евро, защото е един от най-скъпоплатените играчи.", "date": "2017.07.17", "title": " Левски привлича 11-и нов футболист"}
{"url": "https://m.offnews.bg/news/Sviat-_12/Zapochva-vtoriiat-krag-pregovori-za-Brekzit_660688.html", "text": "Европейският съюз и Великобритания започват втория рунд от преговорите за излизането на страната от Общността. Процесът трябва да приключи до март 2019 г.В рамките на преговорите ще бъде обсъдено бъдещето на европейските граждани, които живеят във Великобритания, както и това на британците, живеещи в други държави от ЕС.Експерти прогнозират, че след серията преговори главните преговарящи Мишел Барние и Дейвид Дейвис ще назначат работни групи до четвъртък.Преговорите за Брекзит започнаха на 19 юни. ", "date": "2017.07.17", "title": " Започва вторият кръг преговори за Брекзит"}
{"url": "https://m.offnews.bg/news/112_6/Gol-mazh-zastana-pred-kolite-na-bul-Balgariia_660685.html", "text": "Гол мъж застана на платното на бул. България в столицата тази сутрин и сериозно затрудни движението.Инцидентът стана в района на Техникума по текстил минути преди 7 ч. тази сутрин, съобщава бТВ.Мъжът седнал на пътното платното и просто спрял платното. За щастие, не се стигна до инцидент. На мястото бяха полиция и медицински екип, които успяха да преместят видимо неадекватния мъж на тротоара.По първоначална информация мъжът е психично болен.", "date": "2017.07.17", "title": " Гол мъж застана пред колите на бул. България"}
{"url": "https://m.offnews.bg/news/Sport_18752/Sportat-v-efir-na-17-iuli_660687.html", "text": "След емоциите през уикенда, днешната програма на телевизиите в спорта може да ви се стори постна, но все пак има какво да се види. От 20,30 часа новакът в елита Септември ще приеме хита от миналия сезон Дунав Русе в дебютния си мач в Първа лига.10:00 Бокс, Мтел спорт 211:00 Скокове във вода, СП в Будапеща, Евроспорт 214:00 Тенис, турнир за мъже в Бостад, Филм плюс, Спорт плюс19:00 Автомобилизъм, НАСКАР, Мтел спорт 119:00 Футбол, ЕП /жени/: Италия – Русия Евроспорт20:30 Футбол, Септември (Сф) – Дунав Диема спорт21:45 Футбол, ЕП /жени/: Германия – Швеция Евроспорт", "date": "2017.07.17", "title": " Спортът в ефир на 17 юли"}
{"url": "https://m.offnews.bg/news/Politika_8/Tcvetanov-S-Patriotite-se-raboti-po-dobre-otkolkoto-s-reformatorite_660690.html", "text": "БСП провокира скандалите и темите от последния месец, заяви зам.-председателят на ГЕРБ Цветан Цветанов пред БНТ. \"БСП се стараят да провокират парламентарното мнозинство и изпълнителната власт. Темата \"НДК\" също беше повдигната от БСП\", коментира Цветанов. Той добави към провокираната от БСП тема и тази за Македония. \"БСП са притеснени, те не могат да осъзнаят, че изборите приключиха. Те могат да се върнат в политическия мач когато са част от общите цели на българското правителство\", каза още той. \"Ние подкрепяме всяка инициатива за прозрачност, затова беше създадена и Комисията за НДК\", добави обаче Цветан Цветанов.\"Що се касае до анкетната комисия за самолетите, смятам, че някои са притеснени, не знам защо“, коментира Цветанов и разногласията с президента Румен Радев във връзка с избора на изтребител. Цветанов каза, че институционалното взаимодействие е задължително. „Това, че президентът има някакъв проблем с мен, на това той трябва да отговори. По никакъв начин не се водя от лични нападки. Разговорите, които се водят на институционалното ниво са само в интерес на обществото и държавата. Личните неща са извън политиката и са за тези, които нямат необходимия политически опит“, допълни той.Цветанов коментира и управленската програма на коалицията - тя е готова и трябва да бъде график за реализирането на секторни политики. \"Смятаме, че е много по-важно да имаме детайли със срокове, които ще дадат отговор на всички популистки изказвания от страна на БСП. Управленската ни програма е много стойностна\", каза Цветанов.В програмата ще бъдат разписани и сроковете, за да спре да се спекулира - 1000 полицаи в малките населени места ще бъдат осигурени през 2017, г, както и ще се проведе обучението на дознателите, за да се спре със спекулирането. По отношение на доходите, Цветанов каза, че минималната работна заплата ще бъде така, както е разписана е предизборната програма - в края на мандата ще достигне 650 лв., а средната - 1500 лв.За коалицията с Обединени патриоти Цветан Цветанов коментира, че с тях се работи изключително добре. \"Стабилността днес е факт. Ситуацията е по-работоспособна от предишния парламент, на заден план са претенциите за кадрови промени. ОП се отнася с отговорност към споразумението и отговорността е споделена\", каза той. Цветанов коментира и заплатите на полицаите, които протестираха. Той обяви, че ще се мисли за повишение от 2018 година. ", "date": "2017.07.17", "title": " Цветанов: С Патриотите се работи по-добре отколкото с реформаторите"}
{"url": "https://m.offnews.bg/news/Futbol_18793/Bosat-na-Loko-Pd-plashta-do-sriada-posle-darvo_660693.html", "text": "Собственикът на Локомотив Пловдив Христо Крушарски даде поредното си атрактивно интервю пред \"Меридиан Мач\".В него той гарантира, че до сряда ще плати накуп на играчи и треньори дължимите по две две забавени заплати, след което сериозно затяга дисциплината, за да не му се \"лигавят\".Той разкрива и защо се е стигнало до момента бюджетът за заплати да го затруднява.\"Защото бях пълен левак. Някои треньори ме подхлъзнаха майсторски, като ми обясняваха колко трябва да давам, за са сме на ниво. Нещата ще се променят. Няма да позволя да ме наричат Лупи 2.Аз не съм скандалджия, аз съм купонджия. Конфликти не търся и карък не гоня. Вече съм достатъчно възрастен и няма да тръгна да се опозорявам\", казва Крушарски.Той коментира и скандала с капитана Мартин Камбуров, който си тръгна преди първия мач за сезона срещу Етър.\"Насила хубост не става. Той се обиди, каза, че няма да играе. Днес ще се видим, но няма да му се моля. Купих си болести покрай футбола. Като не искат да играят, да не играят.Сега съм се разбрал с двама бразилци, които да дойдат. До Нова година мога да направя изцяло нов отбор\", заканва се собственикът на \"черно-белите\".", "date": "2017.07.17", "title": " Босът на Локо Пд плаща до сряда, после дърво"}
{"url": "https://m.offnews.bg/news/Obshtestvo_4/SEM-nabira-kandidati-za-shef-na-BNT-do-kraia-na-denia_660689.html", "text": "Кандидатите за шеф на БНТ могат да подават документи днес до 17 часа в Съвета за електронни медии. Според процедурата, обявена от СЕМ, конкурсът е разделен на четири етапа. Имената на допуснатите до участие в надпреварата ще станат ясни до 8 август, на 17 пък СЕМ ще обяви кои ще се явяват на изслушване, след като пресее предварително мераклиите за наследник на Вяра Анкова. Защитата на концепциите ще е на 21 и 22 август, а ден по-късно петимата медийни надзорници ще гласуват новия шеф на националната телевизия. Ако никой не получи поне три гласа на три поредни заседания, процедурата се прекратява, а Анкова продължава да заема поста до избор на нов генерален директор. Сред изискванията за кандидатите за шефския стол на \"Сан Стефано\" 29 са опит в електронни медии, най-малко пет години в телевизия, както и тригодишен опит на мениджърска позиция. ", "date": "2017.07.17", "title": " СЕМ набира кандидати за шеф на БНТ до края на деня"}
{"url": "https://m.offnews.bg/news/Obshtestvo_4/KNSB-700-leva-minimalna-zaplata-za-mladi-visshisti_660686.html", "text": "Пазарът на труда диктува вдигане на заплатите, част от работодателите вече разбират това, заяви президентът на КНСБ Пламен Димитров по бТВ. В Румъния и Сърбия средната заплата е с около една трета по-висока от тази у нас, Македония е с над 15% напред и само Албания е зад нас по доходи на Балканите, допълни Димитров. Той уточни, че миналата година фирмите са спечелили 15 млрд. лв. и ако инвестират 20% от тях в кадрите си, заплатите на служителите им ще скочат средно с по 100 лева. Според него лансираното от вицепремиера Валери Симеонов премахване на добавката за стаж е „претоплена манджа” с опасни последствия. За младите трябва да има други бонуси, минималната заплата за висшистите, работещи по специалността си, да е 700 лева, поиска Димитров. Той цитира данни, според които за 17 години 906 000 българи за заминали в чужбина. ", "date": "2017.07.17", "title": " КНСБ: 700 лева минимална заплата за млади висшисти"}
{"url": "https://m.offnews.bg/news/Drugi_18773/Trevoga-v-Burgas-basketbolniiat-Chernomoretc-pred-zakrivane_660695.html", "text": "Ето и цялото обръщение:Сериозни притеснения за бъдещето на баскетболен клуб Черноморец изразиха в отворено писмо от управата на отбора. Той е напът да бъде закрит след 71 години заради недалновидно управление от страна на предишни ръководства.Скъпи Бургазлии, Скъпи почитатели на баскетбола в Бургас,Градът ни е на път да загуби съществена част от историята си. БК „Черноморец” – една от спортните емблеми на Бургас е на път да изчезне след 71 години, в които се наложи като марка в баскетбола. Отборът, донесъл два пъти купата на България, два пъти носител на бронзовите медали от Държавното първенство, дал редица състезатели на националните отбори на страната, изпитва сериозни финансови затруднения и е пред реалната възможност да прекрати своето съществуване.Освен, че за първи път в над 70 годишната си история има вероятност клуба да не стартира сезона с мъжки отбор, има голяма вероятност и цялата школа на клуба да няма къде да тренира. Това са деца избрали точно БК „Черноморец“ и неговите треньори и при невъзможност да тренират тук, най-вероятно ще бъдат загубени за този спорт.Причините са много, но най-важните от тях са: предходните две ръководства, натрупали финансови дългове и породили сериозно недоверие от обществото и спонсорите, промяна на наредбата за подпомагане на спортни клубове в Община Бургас, ощетяваща баскетбола, липсата на адекватен Закон за спорта.Новото ръководство на БК „Черноморец” встъпи в длъжност преди 6 месеца. С общи усилия правим и невъзможното да съхраним баскетболната история на Бургас. Успяхме да осигурим финансиране през последната половин година благодарение на дребни дарения от бивши състезатели, приятели и жестове от малки фирми, но за съжаление не получихме никакво финансиране от Община Бургас.През тези 6 месеца, не само бяха платени всички такси за провеждането и завършването на сезона за детско –юношеската школа , но и бяха поети разходите за пътувания и храна на децата за мачове, нещо, което рядко се среща дори при добре обезпечени спортни клубове, развиващи детски школи в града със стабилно подпомагане от Общината.Всичко това новото ръководство успя да осигури без подкрепата на Община Бургас и Пристанище Бургас ЕАД , двата основни финансови стълба до момента, точно за да покаже ,че нивото и качеството на работа в клуба са взели нова посока. През тези повече от 6 месеца, отчаяно търсихме възможности за спасяването на клуба.Пред Община Бургас бяха представени съвсем реални варианти за оздравяването на БК „Черноморец”. Сумата, която е необходима е по-малка от траншовете, осигурявани на предишните ръководства – последните 2 години близо 360 000лв, довели клуба до фалит. При срещите си Община Бургас и други досегашни спонсори новото ръководство демонстрира пълна прозрачност, план за промяна начина работа в клуба и готовност за предоставяне на място в Управителния съвет, включително и председателството , на този който поеме ангажимента за спасяването на отбора. За съжаление не получихме подкрепа, което е жалко за град като Бургас.В същото време има други клубове – в Ямбол, Плевен, Стара Загора, които имат огромни бюджети и получават солидна подкрепа от страна на общините и местните държавни предприятия. Разбираме визията и желанието на Община Бургас да направи промени в начина на финансиране на спортните клубове, но новата наредба за тяхното подпомагане ни постави пред неравен старт. За съжаление не се прави разлика между клубовете, които до момента са били представителни за града, организирали са професионални отбори и плащали на професионални спортисти и тези, които са тренирали единствено подрастващи и всички разходи за това са поемали техните родители. Повече от 70 години БК „Черноморец” Бургас е финансиран по един начин и няма как рязко това да се промени, а както се вижда по примера от другите градове – не е ясно дали това е и възможно. Напомняме, че дори през далечната 1999г при бюджет на Община Бургас в пъти по-малък от сега , сумата отделена за БК „Черноморец” е била близо 180 хил. лв. Днес, близо 20 години по-късно е жалко и странно, че един много по-мощен икономически град и Община с бюджет в пъти по-голям от тогава, не може да осигури същата сума, която ще е достатъчна не само съществуването на клуба, но и за неговото пълно оздравяване и покриване на задължения трупани от 2010г.Обръщаме се към Община Бургас, Пристанище Бургас АД и всички фирми от Бургас със зов да се помогне на клуба в този преходен период и да се даде възможност и време за адаптация към новите финансови условия и да продължим традицията и историята. В случай, че до 01.09.2017г. не бъде намерен вариант за това ще бъде свикано Общо събрание на клуба, на което да се обсъди неговото бъдещо съществуване.С Уважение, Пламен Янев, Радостин Стоянов Димитър Рошманов Членове на УС на БК „Черноморец“", "date": "2017.07.17", "title": " Тревога в Бургас, баскетболният Черноморец пред закриване"}
{"url": "https://m.offnews.bg/news/112_6/Moreto-izhvarli-tialoto-na-udaveno-momichentce_660691.html", "text": "Морето изхвърли тялото на 11-годишното момиченце, което се издирваше от 12 юли. Х.Н., чешка туристка от виетнамски произход, изчезна във водата срещу бистро \"Кораба\" в Слънчев бряг. Момиченцето заедно със сестра си и 61 годишна чешка туристка влезли в морето, но то започнало да се дави. Жената успяла да извади сестричката на брега, но при опита да си да спаси Х.Н. се удавила, като тялото й бе извадено от сезонен работник.Тялото на Х.Н. е откарано за аутопсия в УМБАЛ – Бургас, съобщи МВР в морския град. По случая е образувано досъдебно производство.", "date": "2017.07.17", "title": " Морето изхвърли тялото на удавено момиченце"}
{"url": "https://m.offnews.bg/news/Futbol_18793/Makedontci-sadiat-Lokomotiv-Plovdiv-vav-FIFA_660701.html", "text": "Македонският Металург (Скопие) е завел дело срещу Локомотив (Пловдив) във ФИФА, научи \"Марица\".Причината за иска е свързана с халфа Стефан Йефтоски. Родният клуб на младежкия национал на Македония претендира за такса солидарност 100 000 евро. Подобни компенсации се полагат на клубовете за играчи, ненавършили 23-годишна възраст. Максималният размер на таксата е 320 000 евро.На този етап от \"Лаута\" не потвърждават новината за дело срещу клуба от македонците. По информация на \"Марица\" обаче делото е отпреди два месеца и шефове на \"черно-белите\" са се обърнали към вещи лица в тази област за помощ, ако се наложи.Преди около два месеца, когато Христо Крушарски още беше в Аржентина, е потърсен за потвърждение.Тогава той каза, че не знае за такова дело и допълни: \"Кой каквото иска да прави, ние разполагаме с всички необходими служебни бележки, че от Металург Скопие го пускат при нас без финансови претенции към Локо (Пловдив)?. \"Не знам нищо, не съм чувал подобна информация, касаеща моя трансфер в Локо\", каза пък Стефан Йефтоски.При евентуална загуба на делото от страна на шампиона на България за 2004 година пловдивчани са заплашени от различни санкции.Първата от тях е отнемане на 3 точки от актива. Ако сумата не бъде изплатена до месец от решението, следва забрана за картотека на един футболист. При положение че се стигне до следваща санкция, то тя ще е забрана за трансфери. На този етап не е изключено забавянето на заплатите в клуба да се дължи до известна степен и на висящото дело на македонците.", "date": "2017.07.17", "title": " Македонци съдят Локомотив (Пловдив) във ФИФА"}
{"url": "https://m.offnews.bg/news/Futbol_18793/Fenovete-na-Hajduk-niama-da-idvat-v-Sofiia_660703.html", "text": "Хърватският Хайдук Сплит пристига без агитка в София за реванша от втория предварителен кръг на турнира Лига Европа.Двубоят в четвъртък на \"Георги Аспарухов\" е при закрити врати, но Хайдук има право на 250 билета. Нито един обаче не е поискан, като обяснението за това е, че запалянковците се боят от хулигански прояви в София.Както е известно феновете на Левски станаха обект на множество атаки в Сплит и Задар, а български автомобил беше опожарен.Левскарите се заканиха да отмъстят, но явно няма да има на кого и ще чакат или следващ шанс, или ще преглътнат обидата.Междувременно стана ясно, че в Левски търсят алтернативен метод да получат подкрепа от феновете. Шефовете искат да издигнат видео стена до стадиона, на която агитката да гледа пряко мача.Това обаче може да стане само с изричното разрешение на делегата на УЕФА. Той трябва да пристигне в България минимум 36 часа преди началото на двубоя.Проблемът е, че дори и чиновникът да каже „да\" за стената, най-вероятно „сините\" няма да имат време да я изградят за толкова кратко време, информира \"Спортал\".", "date": "2017.07.17", "title": " Феновете на Хайдук няма да идват в София"}
{"url": "https://m.offnews.bg/news/112_6/Voenen-pochina-sled-kato-be-pregledan-ot-student-v-Speshnoto_660705.html", "text": "Зам.-командирът по техническата част на бригадното командване на Военно формирование 26 400-Благоевград подп. Пламен Пацов е починал в събота, след като му е прилошало и е бил прегледан от студент по медицина в Спешното отделение в болницата в Благоевград. 44-годишният военнослужещ посетил Спешно приемно отделение на благоевградската болница. В Спешното отделение го придружил негов познат, студент по медицина, който преди време е бил на стаж в болницата.Дежурните лекари били заети с други три случая. Без да поиска позволение, студентът по медицина направил електрокардиограма на Пацов, прегледал резултата и го отвел, без да се консултира с лекарите, обясниха за OFFNews от Спешното отделение в благоевградската болница. Малко преди 17:00 часа обаче на Пацов отново му станало зле и въпреки усилията на медиците от Център за спешна медицинска помощ - Благоевград той е издъхнал, пише pirinsko.com.Сайтът пише още, че кварталът, в който е живеел командирът, в благоевградския кв. Еленово, е бил препълнен с полиция, служители на ДАНС и криминалисти от Областна дирекция на МВР-Благоевград. На място е бил и командирът на на Военно формирование 26 400-Благоевград подп. Иван Иванов.След извършената аутопсия е станало ясно, че подп. Пацов е починал от белодробна емболия. ", "date": "2017.07.17", "title": " Военен почина, след като бе прегледан от студент в Спешното"}
{"url": "https://m.offnews.bg/news/Medii_73/Garelov-se-kandidatira-za-shef-na-BNT-mesti-novinite-v-19-chasa_660704.html", "text": "Журналистът Иван Гарелов подаде документи за шеф на БНТ, съобщи \"Мистър Панорама\" на страницата си във фейсбук. Гарелов публикува и концепцията си за развитие на телевизията, озаглавена \"БНТ - РЕСТАРТ\". Професионалният ми опит досега не ме е подвеждал, а сега не вижда удобното за БНТ решение в следването на масовия “вкус”, нито в раболепност спрямо статуквото, защото то “дава парите”, пише журналистът. Моята цел е БНТ да стане силна българска обществена телевизия. Все още БНТ е обществена номинално и държавна реално, твърди Гарелов. Според него \"хаотичната и разхвърляна програма на четирите канала е пълна с предавания, непомръднали в своето съдържание от тоталитарно време. Две са главните причини за този резултат: 1. липсата на иновативно мислене, интелектуално безсилие и главно на професионален интерес у съставителите на програмата, концентрирани върху лична изява и материална изгода; 2. липсата на нормална логика при изграждането на структурата на БНТ. Тя е създавана през годините по случайни критерии, които в основата си не са променени и до днес\".Гарелов предлага водещият канал на БНТ да се преструктурира в информационно-публицистичен, който \"ще се стреми да постигне ролята на арбитър, на водещата информационна инстанция, респектираща зрителската аудитория и субектите на активната политика и обществения живот\". Централната емисия на \"По света и у нас\" ще се препрограмира в 19.00 ч. Дневните новини се профилират - напр., кратки национални и международни в 9.00 ч., социални и регионални в 12.00 ч.; ще се излъчват форшпан новини 3-5 мин. на всеки кръгъл час. Разширен пояс за коментари и анализи от 18.00 ч. и след централната емисия ПСН; ежедневният двоен публицистичен пояс (преди и след централната емисия) от понеделник до петък ще стартира с репортерски преки включвания 18.00-19.00 ч., и ще продължи след централната емисия ПСН със студийни коментари 20.00-20.30 ч.-21.00 ч.; анализът максимално близо до самите новини ще изпреварва сутрешните блокове на следващия ден и следобедните студия на живо на националните комерсиални и кабелните телевизии през уикенда, смята Гарелов. Той се обявява и за \"създаването на 24-часов канал, ангажиран с триадата култура-образование-наука\". БНТ възстановява регионалните програми на телевизионните си центрове в Пловдив, Варна, Благоевград и Русе; възстановяването им се вписва напълно в стратегията на ЕС – Европа на регионите. Четирите канала поемат тематично и събитийно прилежащи към центровете области от страната; имената на обновените регионални програми ще са БНТ Мизия, БНТ Море, БНТ Тракия и БНТ Пирин; четирите суперобласти на покритие могат да присъстват в новото общо брандиране като очертани четвъртини от картата на България в различни цветове, пише още Гарелов. Новите стратегии и програмни схеми предполагат по-гъвкаво материално възнаграждение, като се мотивират професионалистите, които носят телевизията на гърба си. Напълно реално е да въведем безплатно дневно и вечерно хранене на работещите екипи, предлага Иван Гарелов.", "date": "2017.07.17", "title": " Гарелов се кандидатира за шеф на БНТ, мести новините в 19 часа"}
{"url": "https://m.offnews.bg/news/Zvezdi_18810/Pochina-nositeliat-na-Oskar-Martin-Landau_660700.html", "text": "Носителят на Оскар актьорът Мартин Ландау е починал на 89-годишна възраст.Той участва в поредицата \"Mission: Impossible\" през 1960 г. и спечели \"Оскар\" за ролята на Бела Лугоши във филма \"Ед Ууд\".Смъртта му е настъпила след усложнения в неделя вечерта, съобщи неговият говорител Дик Гутман.Ландау починал в медицинския център на UCLA в Лос Анджелис след „неочаквани усложнения“ по време на кратка хоспитализация, каза Гутман в изявление, цитирано от CNN.Ландау е роден на 28 юни 1928 г. в Бруклин и е работил като карикатурист в Дейли Нюз в Ню Йорк, преди да стане актьор.За широката публика Ландау е най-известен като част от таен шпионски екип от поредицата от 60-те години \"Mission: Impossible\", в който също участва и неговата съпруга Барбара Бейн. Напускат заедно поредицата през 1969 г. в спор за заплатите. Той е номиниран за наградите Еми за всеки от трите си сезона в шоуто и печели Златен глобус за най-добра мъжка телевизионна звезда през 1968 година.Номиниран е 3 пъти за най-добър актьор на наградите \"Оскар\": за ролята на Аби Карац в \"Тъкър: Мъжът и неговата мечта\" на Франсис Копола през 1988 година, за прелюбодейния съпруг Юда Розентал в \"Престъпления и прегрешения\" на Уди Алън през 1989 година и за старата звезда на филма за ужасите Бела Лугоши в \"Ед Ууд\" на Тим Бъртън през 1994 година, като за последната роля печели престижната награда.Първата голяма роля на Ландау е в \"Север от Северозапад\" на Алфред Хичкок. Кариерата на Ландау се вдига, когато получава перманентна роля в комедията на NBC \"Бъфало Бил\", в която играе Дъни Коулман. В края на кариерата си той играе Боб Райън, стар филмов продуцент в сериите HBO \"Entourage\".", "date": "2017.07.17", "title": " Почина носителят на Оскар Мартин Ландау"}
{"url": "https://m.offnews.bg/news/Obshtestvo_4/Ogromna-opashka-na-Kapitan-Andreevo-zaradi-tehnicheski-problemi_660706.html", "text": "Затруднено е движението на ГКПП Капитан Андреево поради проблеми в информационната система на съпределния пункт Капъкуле от турска страна, съобщи МВР.Близо 6-километра е опашката от леки коли и 4 км от камиони на граничния пункт, уточнява bTV.Продължава да е изключително интензивно движението на вход на ГКПП Калотина, предимно от турски граждани, работещи в ЕС, които пътуват към югоизточната ни съседка. Граничният контрол на влизащи леки автомобили на вход се извършва на 10 трасета.Препоръчва се на гражданите, пътуващи към Турция, да използват и граничните пунктове Лесово и Малко Търново.", "date": "2017.07.17", "title": " Огромна опашка на Капитан Андреево заради технически проблеми"}
{"url": "https://m.offnews.bg/news/Obshtestvo_4/Balgarite-v-Gartciia-ne-iskat-Pisanchev-za-konsul_660708.html", "text": "Българи в Гърция искат отзоваването на първите дипломати в южната ни съседка заради некомпетентност и връзки със службите.В протестна нота, която ще бъде изпратена до министъра на външните работи Екатерина Захариева, се иска отзоваването на , бивш шеф на ДАНС в периода на източването на КТБ, който сега е генерален консул в Солун. Иска се и отстраняването на временно управляващият посолството ни в Атина - Веселин Иванов и Панталей Спасов, който е неакредитиран посланик. Веселин Иванов, който е бил офицер в бившето Разузнавателно управление на Генералния щаб на БНА, ръководеше военното разузнаване в мандата на министъра на отбраната Николай Ненчев. Заради отказа му да разсекрети досиетата на военните разузнавачи, той беше . В протеста до Захариева се изразява притеснение от липсата на посланик на България в Атина, като временно назначените дипломати там не организират ефективно работата на посолството.\"Работата с граждани върви насила, персоналът на Консулска служба към посолството е крайно недостатъчен. Нужно е да се назначат поне още един консул и един сътрудник за сметка на останалия персонал. Ченгета и разузнавачи не ни трябват\", се посочва в текста на нотата.От текста става ясно също, че близо 300 хил. българи в Гърция се обслужват от едва седем души.В същото време работата на консулската служба с граждани е от понеделник до петък от 9.00 до 13.30 часа. Следобяд работното време продължава, но по телефона и то само от 14.30 до 16.00 часа, когато пък свързването е трудно.В нотата се настоява за незабавното отстраняване на дипломатите, увеличение на състава на консулската служба с двама души, поставяне на директен телефон с консулската служба, увеличаване на времето за обслужване на граждани на 8-часов работен ден и увеличаване на площта за работа с граждани. ", "date": "2017.07.17", "title": " Българите в Гърция не искат Писанчев за консул"}
{"url": "https://m.offnews.bg/news/Medii_73/Snimat-chetvarti-sezon-na-Otkradnat-zhivot_660712.html", "text": "Снимките на четвъртия сезон на медицинския сериал \"Откраднат живот\" започнаха днес. Излъчването на новите епизоди ще стартира наесен. \"Благодаря на зрителите, че споделят емоциите на героите в продължение на 138 епизода. Животът винаги е по-голям от смъртта – това ще бъде и причината в болницата да настъпи истинска битка за мястото на проф. Генадиев\", разказа главният сценарист на сериала – Христина Апостолова, по Нова тв. Именно появата на нов директор ще промени напълно ситуацията в болницата. На екрана се завръща и Алек Алексиев, който пак се присъединява към екипа на болница \"Св. Кирил\".\"Най-после ще заживеем като нормално семейство. Това, че сме представители на две различни поколения, ще даде отражение и ще има нови сътресения\", разказват Ралица Паскалева и Емил Марков за съдбата на екранните си герои д-р Стилянова и доц. Захариев. ", "date": "2017.07.17", "title": " Снимат четвърти сезон на \"Откраднат живот\""}
{"url": "https://m.offnews.bg/news/OFFTOPIC_18750/Kitajskiiat-tuitar-zabrani-Mecho-Puh-sravniavali-lidera-na-kompartiia_660702.html", "text": "Любимият на милиони деца по света Мечо Пух вече е забранен в онлайн пространството в Китай. Мрежата \"Сина уебо\", аналог на „Туитър” с над 500 млн. потребители, свали всички съобщения от почивните дни, в които се споменава името на литературния персонаж, съобщи \"Файненшъл таймс\". Официално обяснение за репресията върху литературния герой няма, но според наблюдатели причината е, че се правят сравнения между Мечо Пух и председателя на Китайската народна република и генерален секретар на компартията Си Дзинпин, информира бТВ. Властите в Пекин обаче не са съобщили за нови мерки при регулирането на интернет.Ето още една от \"конфузните\" снимки - Пух и Йори в китайски вариант:", "date": "2017.07.17", "title": " Китайският туитър забрани Мечо Пух, сравнявали лидера на компартията с него"}
{"url": "https://m.offnews.bg/news/Sviat-_12/Liderat-na-Isliamska-darzhava-e-zhiv-obiavi-kiurdski-sluzhitel-v-Ir_660707.html", "text": "Лидерът на \"Ислямска държава\" почти със сигурност е жив, обяви директорът на службата за разузнаване и борба с тероризма на Иракски Кюрдистан Лахур Талабани, цитиран от Ройтерс и БТА.Талабани подчерта, че е на 99 процента сигурен в това, че Абу Бакр ал Багдади е жив и се намира на юг от сирийския град Ракка.Талабани коментира още, че след като бъде победена, \"Ислямска държава\" ще води бунтовническа дейност и ще е \"като \"Ал Кайда\" на стероиди\". Информация за възможната гибел на Ал Багдади се появи в средата на юни, като тогава стана ясно, че той вероятно е загинал по време на бомбардировка в Ракка.Миналата седмица джихадистите от ИДИЛ потвърдиха смъртта на лидера си със съобщение, цитирано от иракската агенция \"Сумария нюз\", като посочиха, че скоро ще бъде съобщено името на неговия наследник. По-късно говорителят на руския президент Дмитрий Песков обяви, че Кремъл не разполага с точни сведения дали Ал Багдади е убит, или не. По думите му по темата постъпва противореча информация, която в момента се проверява от съответните служби.", "date": "2017.07.17", "title": " Лидерът на \"Ислямска държава\" е жив, обяви кюрдски служител в Ирак"}
{"url": "https://m.offnews.bg/news/Futbol_18793/Fiorentina-obiavi-transfera-na-Petko-Hristov_660715.html", "text": "Двукратният шампион на Италия Фиорентина официално обяви трансфера на юношеския национал на България Петко Христов.Талантът от школата на Славия, който това лято бе част от селекцията на Ангел Стойков на Европейското първенство до 19 години в Грузия, се обвърза с “Ла Виола” за цели пет години - до лятото на 2022-а година.В касата на “белите” пък, по думите на боса Венцеслав Стефанов, ще влезе сума, надвишаваща милион евро.В най-скоро време се очаква младият защитник да пристигне на “Артемио Франки”, където официално да бъде представен като играч на славния клуб от Ботуша.Все още не е ясно дали Христов ще започне директно с първия отбор на Фиорентина, или пък ще първоначално ще премине през втория състав, т.нар. “Примавера”.", "date": "2017.07.17", "title": " Фиорентина обяви трансфера на Петко Христов"}
{"url": "https://m.offnews.bg/news/Tenis_18788/Shampionkata-ot-Uimbaldan-obra-ovatciite-na-ofitcialnata-vecheria_660713.html", "text": "Испанката Гарбине Мугуруса, която спечели турнира \"Уимбълдън\" при дамите, събра погледите по време на официалната вечеря в Лондон.Испанката се появи сама със стилна рокля и привлече вниманието. Тя се снима с всеки желаещ, а такива определено не липсваха. Шампионът при мъжете Роджър Федерер пък пристигна със съпругата си Мирка, като преди това размени закачливи съобщения.\"Роджър, готов ли си за танци\", попита Мугуруса.\"Винаги, шампионке\", отговори Роджър.Преди това Мугуруса говори и за важността на титлата от \"Уимбълдън\" и какво предпочита - трофей от Големия шлем или върха в ранглистата.\"Била съм втора, била съм трета, но не съм успявала да спечеля титла от Шлема. Просто няма място за сравнение. Не знам какво е чувството да си номер 1, сигурно е страхотно.Надявам се някой ден да разбера, но сега предпочитам да бъда десета и да печеля титли от Големия шлем пред това да съм номер 1\", заяви Мугуруса.\"Моята мотивация е да играя добър тенис. Да започвам всеки турнир от Шлема като претендентка за титлата. Ранкингът е временен. Важното е да си добър тенисист, който винаги има шанс да спечели голяма титла\", допълни тя.", "date": "2017.07.17", "title": " Шампионката от Уимбълдън обра овациите на официалната вечеря"}
{"url": "https://m.offnews.bg/news/Analizi_289/Ne-sotcialistite-triabva-da-pishat-istoriiata-na-sotca_660711.html", "text": "Въпреки всички опити да заметем дебата за близкото минало под килима, той периодично напомня за себе. Докато не бъде проведен, няма да ни остави на мира.И през тази седмица разправията за паметниците от соца, като че ли набра много повече обществена енергия, отколкото актуалните събития. Към паметника пред НДК се прибави и този на Бузлуджа, който БСП пак си иска, но пак не й го дадоха. Въпросът дали тя трябва да го получи или не обаче е фалшива новина. Истинската е не кой, а какво трябва да се направи с него. Прилежната му реставрация, каквато предлагат комунистите, е невъзможно решение. Защото това е паметник на БКП, така и е наречен при създаването си – дом-паметник на БКП. Няма как с днешна дата да се възстановява монумент в прослава на една осъдена от историята организация, наложила най-тежкия репресивен режим в страната. Подобен подход би могъл да бъде наречен единствено подигравка с жертвите му.Историята се пише от победителите и трябва да е ясно, че историята на комунизма в България днес може да се напише само от гледна точка на победилата го либерална демокрация. В този смисъл паметниците от комунизма символно най-малко принадлежат на наследниците на комунистическата партия.Паметникът пред НДК отново активира защитниците и противниците му. Причината беше подпалването на крана, който го демонтира. Актът по целите си и по начина на осъществяването си напомняше терористичен, а на всичкото отгоре се намери и кой, така да се каже, да поеме отговорността. Вярно не организация, а персона – журналист от БНР, известен с ултралевите си възгледи. Така стана ясно, че дебатът за паметника, въпреки всички опити да бъде представен за културен, си остава остро политически и опира до най-дълбокото противоречие в днешното българско общество – комунизъм-антикомунизъм. Нищо, че непрестанно някой се опитва да твърди, че то е изживяно.Стана ясно и още нещо – на паметниците не може да се гледа просто като на произведения на изкуството. Те носят преди всичко идеологически послания. Дори този пред НДК, който е посветен на 1300 годишната история на България. Но пластически разказана така, че нейното върхово постижение да се окаже властта на пролетариата след 9 септември 1944 година.Тази седмица Прокуратурата обвини лидера на движение ВОЛЯ Веселин Марешки, че е оказвал натиск на конкурентите си във фармацевтичния бизнес. Чу се дори думата изнудване. Той от своя страна заяви от парламента, че това е политическа репресия, която почива върху злонамерени и неверни твърдения. И припомни, че и преди за същото му е била образувана прокурорска проверка, която е била прекратена.Доколко и как този път Марешки ще оцелее икономически е неясно, но повече от сигурно е, че политическият му проект е сериозно заплашен и това не е никак изненадващо. Вече имаме опит с подобни случаи „България без цензура” на Николай Бареков, а преди това РЗС на Яне Янев. Общото между тях е, че се опитват да вкарат на политическия пазар ресурси, натрупани от другаде. Бареков превърна в партия едно свръх финансирано телевизионно реалити, Яне Янев печелеше електорална подкрепа като размахваше секретни документи, но нито можеше да докаже автентичността им, нито как и защо са попаднали в неговите ръце. Марешки пък си „купи гласове” с евтини лекарства и бензин.Проблемът на тези проекти им е, че всеки който реши, че му пречат или дори само, че не му служат достатъчно, винаги може да припомни тяхното порочно политическо зачатие. С някои това става по-бавно, с други по-бързо, а с Марешки почти веднага.", "date": "2017.07.17", "title": " Не социалистите трябва да пишат историята на соца"}
{"url": "https://m.offnews.bg/news/112_6/Taksimetrov-shofior-psuval-patnichka-i-skasal-drehite-%D1%9D-se-razmina_660714.html", "text": "Полицията във Варна задържа шофьор на такси, който нападнал жена. Случаят беше оповестен днес, но е от миналата сряда. Около 11.00 часа на бул. „Княз Борис I“ 69-годишният шофьор е извършил непристойни действия, които се изразяват в грубо нарушаване на обществения ред, в отправяне на неприлични изрази, цинизми и ругатни, които отправил към 41-годишна жена, пътувала в колата му.От съобщението на полицията става ясно, че той скъсал и дрехите ѝ.Мъжът е задържан първоначално за 24 часа, като материалите по случая са докладвани на прокурор. На следващия ден му е съставен акт по Указа за борба с дребното хулиганство, като се отървал само с глоба. ", "date": "2017.07.17", "title": " Таксиметров шофьор, псувал пътничка и скъсал дрехите ѝ, се размина с глоба"}
{"url": "https://m.offnews.bg/news/Sviat-_12/9-zaginali-zaradi-silni-buri-v-Arizona-13-godishno-momche-e-v-neizves_660699.html", "text": "Най-малко 9 души са загинали, а 13-годишно момче е в неизвестност след силни бури в района на Финикс, щата Аризона. Група от 14 души дошли на екскурзия до популярния вир Колд спрингс. Те плували в естествения водоем, когато били изненадани от бързо придошлите води.Спасителите са намерили телата на пет деца и четирима възрастни. Четирима оцелели са откарани в болница, съобщи Асошиейтед прес, цитирана от БТА. Силните бури в района са причинили голям срив в електроснабдяването. Наводнени са части от междущатска магистрала, а полетите до международното летище във Финикс са били отклонявани за Мейса, Тусон и Лас Вегас.Близо 6000 домакинства са останали без ток във Финикс и района. Метеоролозите предупреждават, че днес се очакват нови бури.", "date": "2017.07.17", "title": " 9 загинали заради силни бури в Аризона, 13-годишно момче е в неизвестност"}
{"url": "https://m.offnews.bg/news/Kultura_33/13-iiat-Doktor-Hu-shte-bade-zhena-video_660709.html", "text": "Джоди Уитакър ще бъде 13-ия Доктор Ху. Това е първата жена, която ще получи ролята. Новата идентичност на Доктора бе разкрита от BBC в трейлър, излъчен в края на финала на мъжете тенис турнира „Уимбълдън“ вчера.Звездата на \"Броуодчърч\" ще замени Питър Капалди, който пое ролята си през 2013 г. и остава и в предстоящия специален коледни празник. Тя ще направи дебюта си на научно-фантастичното шоу, когато Докторът се регенерира в специалния коледен епизод.Родената в Хъдърсфийлд звезда ще открие познато лице на снимачната площадка – новият сценарист и продуцент на Доктор Ху Крис Чибнал е и създателят на „Броудчърч“.Актрисата споделя още една връзка, в „Броудчърч“ играеше с Дейвид Тенън, който играеше ролята на 10-ия доктор.Първата жена Доктор е нещо, за което много зрители са призовавали. И силните женски истории са успешни на големия и малкия екран през последните години във филми, вариращи от  и  до , както и в телевизионни серии като .Във връзка с ролята си на Доктора Уитакър сподели: \"Чувствам се напълно поразително, като феминистка, като жена, като актьор, като човек и като човек, който иска непрекъснато да се бута и да предизвиква себе си, и да не бъде опакован от това, което му е казано, че може и не може да бъде.\"И тя каза на феновете да не се \"плашат\" от пола ѝ. А Чибнал сподели, че 13-ия Доктор винаги е бил планирал да бъде жена. Чибал поема работата на Стивън Мофат, който напуска сериите едновременно с Капалди.Капалди, който беше казвал, че иска да го замести жена, каза: \"Всеки, който е видял работата на Джоди Уитакър, ще знае, че тя е чудесна актриса с голяма индивидуалност и чар. Тя има огромно сърце, което ще ѝ помогне да изиграе тази най-специална част и ще бъде фантастичен Доктор.“", "date": "2017.07.17", "title": " 13-ият Доктор Ху ще бъде жена (видео)"}
{"url": "https://m.offnews.bg/news/Izvan-terena_18817/Goreshta-madama-zavartia-glavite-na-vsichki-v-Man-IUnajted_660720.html", "text": "Мокрият сън на половината мъжко население възбуди духовете и в Манчестър Юнайтед. Популярната красавица Емили Ратайковски взе участие в парти събитие на тима, организирано от Адидас.Купонът се състоя изминалата нощ след първата контрола на британците на американска земя срещу ЛА Галакси (5:2).Чаровната брюнетка се появи на купона в Холивуд и някои от играчите на Жозе Моуриньо не пропуснаха възможността да си направят снимки с нея.Сексаспилната Емили не крие симпатиите си към спорта и в частност ъм европейския футбол. Преди няколко месеца тя се появи сензацонно в Милано за представянето на новата емблема на Ювентус.Ратайковски е една от най-известните лица на Instagram и нейните снимки и клипове събират стотици хиляди харесвания. Тя се прочу и със легендарното издание на SPORTS ILLUSTRATED, посветено на банските костюми. На Емили те лепнат идеално!", "date": "2017.07.17", "title": " Гореща мадама завъртя главите на всички в Ман Юнайтед"}
{"url": "https://m.offnews.bg/news/Politika_8/Oborudvat-vsichki-linejki-s-panik-butoni-sreshtu-napadateli_660724.html", "text": "Линейките ще бъдат оборудвани с паник бутони, джипиес връзка, а охранителни фирми ще се грижат за сигурността в спешните отделения. Това е било обсъдено на среща при главния прокурор Сотир Цацаров, където бяха набелязани спешни мерки срещу нападателите над медицински екипи.На срещата присъстваха министърът на здравеопазването Николай Петров и вътрешният министър Валентин Радев.  От МВР ще изготвят предписания до всички болници, които разполагат със спешни приемни отделения. Прокуратурата ще осигури прокурори, които ще отговарят пряко за болниците, които имат спешни приемни центрове. Главният прокурор Сотир Цацаров призна, че е имало пропуски в досъдебните производства с нападения над лекари.Преди две седмици мъж нападна акушерка от \"Шейново\", която отказа да му даде плацентата на новороденото. Преди четири дни 28-годишен мъж посегна на акушерка в Стара Загора и счупи стъкло на вратата на фоайето в местната клиника.", "date": "2017.07.17", "title": " Оборудват всички линейки с паник бутони срещу нападатели"}
{"url": "https://m.offnews.bg/news/Bojni_18771/Nokautiraha-Konar-MakGregar-v-sparing-boksiori-mu-se-smeiat_660723.html", "text": "Ирландският боец Конър МакГрегър е бил нокаутиран по време на спаринг, готвещ го за боя с Флойд Мейуедър. Разкритието направи бившият двукратен световен шампион по бокс Джеси Варгас.В интервю за Villainfy Media той разкри, че ММА боецът Брадли Уилър е пратил на пода UFC звездата. \"Така чух, Брадли го е нокаутирал\", заяви Варгас, после добави:\"Флойд ще победи Конър с нокаут към 6-7 рунд. Нямам търпение да заложа някоя сума. Нямам никакво съмнение. Победата на Флойд е ясна на 99 процента\"Преди това пък южноафриканският боксьор Крис ван Хеерден се кълнеше, че е направил 6 рунда срещу МакГрегър. И го нарече \"нищо особено\".На друго мнение беше само ирландският боксьор Тиърнън Брадли, който направи няколко спаринга с Конър. 20-годишният спортист нарече сънародника си \"много добър боксьор\".Мачът между непобедения боксьор Флойд Мейуедър и ММА идола Конър МакГрегър е на 26 август в Лас Вегас. Той ще е изцяло по правилата на професионалния бокс.", "date": "2017.07.17", "title": " Нокаутираха Конър МакГрегър в спаринг, боксьори му се смеят"}
{"url": "https://m.offnews.bg/news/Temida_18762/Prisadi-za-ubijstvoto-na-burgaski-biznesmen-sled-9-g_660719.html", "text": "Четири осъдителни и една оправдателна присъда постанови Бургаският окръжен съд по делото за убийството на бизнесмена Стоян Стоянов, познато като „Гранити“. Стоянов, собственик на една от големите фирми за строителни материали, е отвлечен в близост до дома си в морския град на 6 март 2008 г. Година и половина по-късно, останките от трупа му са открити в близост до Дюлинския проход. За отвличането и убийството на бизнесмена са арестувани четирима души и бяха повдигнати обвинения на петима – всичките – от Варна. Според прокуратурата, един от главните поръчители на престъплението е Станислав Михайлов, бивш началник на Агенцията по държавни вземания. Негов съучастник, отново според държавното обвинение, е Галин Костов – съдия – изпълнител. Причината за престъплението е имот, който убитият е трябвало да закупи на многократно завишена цена. Станислав Михайлов изчезва и до ден днешен е в неизвестност, беше осъден задочно. Задържани бяха още трима души – Нено Стоянов, Стоян Петров и Стоян Колев. През годините делото няколко пъти бе връщано на прокуратурата, а двама обвинители си направиха отвод. През 2014 г., Бургаският окръжен съд го завърши с оправдателни присъди за Галин Костов, Станислав Михайлов и Нено Стоянов и осъдителни за другите двама. Още тогава, държавното обвинение алармира, че се създава правен прецедент – има физически извършители, но няма поръчители, което означава, че няма и мотив. Делото беше върнато от Апелативния съд за ново разглеждане.Окръжният съд днес оправда напълно по всички обвинения Галин Костов. Станислав Михайлов получи задочно 20 г. затвор. Той продължава да е в неизвестност за държавата. 20 години ще лежи Стоян Петров (сочен за физическия убиец), а съучастникът му Стоян Колев – 18. 17 години получи Нено Стоянов, за подбудителство и помагачество на престъплението. От прокуратурата заявиха, че първо ще се запознаят с мотивите на магистратите, след което ще преценят дали ще протестират оправдателната присъда на Галин Костов.", "date": "2017.07.17", "title": " Присъди за убийството на бургаски бизнесмен след 9 г."}
{"url": "https://m.offnews.bg/news/Stil_18811/Mishel-Obama-sled-Beliia-dom-snimki_660722.html", "text": "Мишел Обама винаги е привличала вниманието ни, когато става дума за нейния избор на тоалет.След като напусна Белия дом, нейният стил продължава да се следи и коментира, съобщава USMagazine. Вижте как изглежда сега бившата Първа дама на САЩ.Дори когато отива просто да хапне с приятели, бившата Първа дама изглежда едновременно небрежно и изключително стилно. Сякаш е избрала тоалета си набързо, но някак е успяла да постигне ослепителен вид.Снимката е от 20 май, тази година. Мишел Обама е в ролята на турист в Монталчино, Италия. Колкото и да е семпъл видът й, всяка дреха е на известен дизайнер. Два дни по-късни Мишел е в Сиена, Италия. Облечена по последни тенденции, явно първата дама добре знае, че тази година, блузите с голи рамене са по-модерни от всякога. В комбинация с ленен панталон, небрежното отново се превръща в стил Haute couture.И въпреки, че вече не е Първата дама на САЩ, Мишел Обама продължава да е публично и социално активна и \"малка черна рокля\" определено й седи добре.", "date": "2017.07.17", "title": " Мишел Обама след Белия дом (снимки)"}
{"url": "https://m.offnews.bg/news/Sviat-_12/Hiliadi-na-protest-v-Polsha-sreshtu-sadebnata-reforma_660710.html", "text": "Хиляди излязоха на протест в Полша срещу спорната съдебна реформа на управляващите. Миналата седмица двете камари на полския парламент одобриха два спорни законопроекта, които според опозицията ще засилят контрола на управляващите консерватори върху съдебната система и ще отслабят разделението на властите.Първият законопроект предвижда членовете на Националния съвет на магистратурата (Висшия съдебен съвет) вече да бъдат избирани от парламента, където управляващата партия \"Право и справедливост\" има мнозинство. Вторият проект предвижда председателите на общите съдилища да бъдат назначавани от министъра на правосъдието.За да влязат в сила, двата закона само трябва да бъдат подписани от президента Анджей Дуда. Това е много вероятно да стане факт, тъй като Дуда бе избран за държавен глава като кандидат на ПиС.След приемането на двата законопроекта в столицата Варшава и в още няколко града на страната бяха организирани протести. Демонстрациите във Варшава се проведоха пред парламента и пред Върховния съд. Според общинските власти протестиращите са били около 17 000 души. Демонстрантите скандираха \"Долу Качор, диктатор!\". \"Качор\", което на полски означава паток, е прякор на Ярослав Качински, председателя на управляващата партия \"Право и справедливост\", уточни Франс прес, цитирана от БТА.Някои демонстранти издигнаха транспаранти с надпис на английски: \"Паток, вън!\" (\"Duck off!\").Лидерите на двете опозиционни партии в Полша - Гжегож Схетина на либералната \"Гражданска платформа\" и Ришард Петру на \"Новочесна\" (\"Модерна\"), произнесоха войнствени речи. Двамата се ангажираха да си сътрудничат тясно, за да се противопоставят на политиката на консерваторите на Качински.Подобни протести бяха организирани в още няколко града, сред които Краков, Шчечин и Вроцлав.В същото време Европейската комисия обяви, че следи събитията в Полша с дълбока загриженост. Срещу кореспондента на \"Полсат\" бяха отправени смъртни заплахи, след като настоя ЕК да коментира съдебната реформа в Полша. Въпросите на кореспондента бяха определени като държавна измяна. По искане на председателя на ЕК Жан-Клод Юнкер тази седмица еврокомисарите ще обсъдят обстановката в Полша.", "date": "2017.07.17", "title": " Хиляди на протест в Полша срещу съдебната реформа"}
{"url": "https://m.offnews.bg/news/Temida_18762/4-g-sled-katastrofata-Sadiat-piian-shofior-na-katafalka-blasnal-mot_660721.html", "text": "Шофьор на катафалка от Провадия се изправя пред съда, след като блъснал моторист, докато шофирал с превишена скорост и след употреба на алкохол.Случаят е от 2013 г. Тогава подсъдимият 38-годишен шофьор карал траурен автомобил по бул. \"Сливница\" във Варна. Той не превишил ограничението на скоростта в градска среда, което е 50 км в час, до 85 км в час. На кръстовището с ул. „Струга“ той минал на червен сигнал на светофара и налетял на моториста. От удара мотоциклетистът получил четири средни телесни повреди.Шофьорът на катафалката бил тестван с дрегер, който отчел 0.49 промила алкохол в кръвта му. Кръвната проба два часа по-късно отчели 0.47 промила алкохол. Назначена била съдебномедицинска експертиза, която да определи концентрацията на алкохол в кръвта на мъжа към момента на пътното произшествие. Заключението ѝ показало, че в момента на катастрофата той е бил с 0,78 промила алкохол в кръвта.При съставянето на акт за установяване на административно нарушение мъжът представил контролен талон, издаден за свидетелство за правоуправление, каквото никога не е притежавал. Оказало се, че талонът е фалшив, заради което Районната прокуратура във Варна му повдигнала и второто обвинение.Предстои делото срещу 38-годишния Милен М. да бъде насрочено за разглеждане във Варненския районен съд. Ако бъде признат за виновен, той може да получи наказание от 1 до 6 години лишаване от свобода.", "date": "2017.07.17", "title": " 4 г. след катастрофата: Съдят пиян шофьор на катафалка, блъснал моторист"}
{"url": "https://m.offnews.bg/news/112_6/Dete-na-godinka-i-8-mesetca-padna-ot-tretiia-etazh-sastoianieto-mu-e_660729.html", "text": "Дете на година и осем месеца падна от третия етаж на къща във Варна, съобщиха от Областната дирекция на МВР - Варна, цитирани от \"Фокус\".Детенцето е паднало от прозореца. На мястото - ул. \"Цариброд\", са пристигнали екипи на Спешна помощ, които откарали детето в болница \"Света Анна\". Настанено е в реанимацията на командно дишане, уточнява БНР.От лечебното заведение съобщават, че то е получило тежка черепно-мозъчна травма. Състоянието му е много тежко. Детето има и фрактура на бедрото. Все още се изясняват причините за инцидента.", "date": "2017.07.17", "title": " Дете на годинка и 8 месеца падна от третия етаж, състоянието му е много тежко"}
{"url": "https://m.offnews.bg/news/Evropa_18764/ES-nalozhi-sanktcii-na-16-sirijtci-za-izpolzvane-na-himichesko-orazhie_660725.html", "text": "Европейският съюз добави още 16 души в списъка със санкционирани сирийци заради ролята им разработването и използването на химическо оръжие срещу цивилното население.Санкции са наложени на осем висши военни и осем учени, \"замесени в разпространяването и използването на химически оръжия\", посочи в комюнике Съветът на ЕС, цитиран от БТА.\"Подложените на санкции 16 души са отговорни за отвратителните атаки с химическо оръжие срещу невинни мъже, жени и деца\", подчерта в изявление британският външен министър Борис Джонсън. Той допълни, че Великобритания е помогнала за прокарването на санкциите, за да се изпрати ясен сигнал на сирийския режим, че \"варварските му действия ще имат последици\". Така в списъка на санкционираните за използване на химическо оръжие в Сирия има вече 255 души. В списъка са включени и 67 юридически лица. На включените в списъка е забранен достъпът до ЕС. Предвидено е още замразяване на авоари. След химическа атака в началото на април, при която загинаха 86 души САЩ изстреляха 59 крилати ракети по военно летище в сирийската провинция Хомс. В края на юни Белият дом предупреди, че в Сирия се готви нова атака с химическо оръжие. Москва посочи малко по-късно, че опозиционери заснемат видеа, показващи несъществуваща атака с химическо оръжие, за да предизвикат провокации. ", "date": "2017.07.17", "title": " ЕС наложи санкции на 16 сирийци за използване на химическо оръжие"}
{"url": "https://m.offnews.bg/news/Sviat-_12/Chuzhdestranni-diplomati-potvardiha-bezopasnostta-na-atomnite-obekti-v_660735.html", "text": "Руските обекти на атомната енергетика имат много високо ниво на безопасност. До този извод достигнаха постоянните представители на различни държави при международните организации във Виена, които направиха поредното и рекордно по участие посещение в Русия, съобщи РИА Новости. Става дума както за високата степен на безопасност на самите технологии, които създава руската ядрена индустрия, така и за физическата защита на атомните обекти.Дипломатите отбелязаха откритостта на Русия към партньорите си от гледна точка на демонстриране на надеждността на атомната енергетика. Този подход помага за повишаване на доверието на обществото към мирния атом, считат постоянните представители.Делегация от повече от 40 дипломати посети обекти на руската ядрена енергетика в Ленинградска област. Гостите успяха да се запознаят с това как се осигурява безопасността на строителството и експлоатацията им. „Росатом“ даде възможност на дипломатите да посетят действащите и строящите се нови, заместващи енергоблокове на Ленинградската АЕЦ, както и Балтийския завод, където се строят новите ядрени ледоразбивачи и плаващият атомен енергоблок „Академик Ломоносов“.Представителите на Международната агенция по атомна енергия (МААЕ), участващи във визитата, също дадоха висока оценка на руската ядрена промишленост. „Това, което видяхме по отношение на безопасността на ядрените установки в Русия е на много високо ниво както по линия на ядрената и физическа защита, така и по линия на ядрената култура като цяло“, заяви председателят на Управителния съвет на МААЕ Тебого Сеоколо. „Успяхме да разберем как Русия прилага документите, разработвани по линия на МААЕ, особено от гледна точка на тези иновации, които се внедряват в ядрените технологии на страната“, отбеляза Сеоколо.От своя страна специалният помощник на генералния директор на МААЕ по стратегия Зеф Мази заяви пред РИА Новости, че руските специалисти изключително отговорно се отнасят към въпросите за безопасността на своите обекти от атомната енергетика. „Аз действително съм много впечатлен от посещението и от това, което видях за тези два дни. Това ясно показва, че Русия е много напреднала и водеща страна в развитието на ядрените технологии“, заяви Мази. Той добави, че е очевидно, че руските експерти и руските власти по най-сериозен начин вземат под внимание въпросите за ядрената и физическата безопасност като основен приоритет на работата си“.Дипломатите се запознаха и с хранилището за отработено ядрено гориво на Ленинградската АЕЦ.„Третирането на отработено ядрено гориво в централата е професионално, много безопасно и изгодно от икономическа гледна точка“, подчерта ръководителят на Агенцията по ядрено регулиране на Словакия Марта Зиякова.„Най-важният въпрос, който влезе в дневния ред на визитата е връзката на атомната енергетика с екологията“, отбеляза постоянният представител на Русия при международните организации във Виена Владимир Воронков. „Ленинградската АЕЦ е разположена в едно от най-чистите места в Ленинградска област и нагледно демонстрира, че атомната енергетика е „зелена“. В Ленинградската АЕЦ нашите гости получиха задълбочени отговори на всички въпроси, засягащи безопасността и разбраха, че руските централи са най-безопасните в света“, заяви Воронков.", "date": "2017.07.17", "title": " Чуждестранни дипломати потвърдиха безопасността на атомните обекти в Русия"}
{"url": "https://m.offnews.bg/news/Kultura_33/Pochina-sazdateliat-na-zombi-zhanra-Dzhordzh-Romero_660732.html", "text": "Американският режисьор Дждордж Ромеро почина на 77-годишна възраст, съобщиха световните агенции. Ромеро е починал в Торонто от рак на белите дробове.Той е основоположник на зомби жанра, като през 1968 г. режисира класиката \"Нощта на живите мъртъвци\", а последният проект, по който работи, е хитовият сериал \"Живите мъртви\"., които се обявяваха против расизма и философията на конформизма. В класиката от 1968 г. единственият, който успява да избяга на зомбитата, е чернокож мъж. Той обаче бива убит от спасителите.", "date": "2017.07.17", "title": " Почина създателят на зомби жанра Джордж Ромеро"}
{"url": "https://m.offnews.bg/news/Politika_8/52-sluchaia-na-nasilie-nad-meditci-ot-nachaloto-na-godinata_660736.html", "text": "52 случая над медици са регистрирани от началото на годината, като половината от тези случаи са чиста физическа агресия, съобщи пред журналисти здравният министър Николай Петров след работна среща във връзка със зачестилите нападения над лекари. На срещата присъстваха представители на прокуратурата, министрите на здравеопазването и вътрешните работи, директори на някои от големите болници в София и на ЦСМП-София.По данни на прокуратурата през 2014 г. са образувани 5 досъдебни производства за посегателства срещу медицински специалисти при и по повод изпълнение на тяхната служба, като осъдени са четирима души. Един е осъден ефективно, един – условно, един – на пробация и един – на глоба.През 2015 г. са образувани 4 производства, като е осъден само един човек - на глоба. За 2016 г. образуваните досъдебни производства са 2, като са осъдени четирима души - двама – условно, а на други двама е наложена глоба.Набелязахме няколко мерки и разпределихме задачите така, че всяка институция да свърши работата, която е от нейните компетенции, като здравно министерство се ангажира с тотално оборудване на всички мобилни медицински екипи с паник-бутони, GPS системи, с възможност за гласова връзка с охранителна фирма или с органите на МВР, каза Петров.Един от последните случаи на насилие над медици беше побоя над акушер-гинеколога д-р Албена Гагова в болница \"Шейново\" от баща на новородено, на което е било отказано да получи плацентата на бебето. Нападението над д-р Гагова предизвика протести в лечебното заведение, който беше подкрепен от лекари от редица градове на страната.", "date": "2017.07.17", "title": " 52 случая на насилие над медици от началото на годината"}
{"url": "https://m.offnews.bg/news/Sviat-_12/Iskate-dostap-do-porno-sajt-Parvo-dannite-ot-kreditnata-karta-molia_660734.html", "text": "Хората във Великобритания ще трябва да доказват, че са навършили 18 години, ако искат достъп до порнографски сайт. Нови, по-строги изисквания влизат в сила там от април 2018 година, пише Би Би Си, като цитира правителствен източник.Законови промени ще задължат тези сайтове да инсталират софтуер за проверка на възрастта. Изискването е част от усилията за запазване сигурността на децата.От потребителите например ще може да се изисква данните от кредитната им карта, подобно на практиката на хазартните сайтове.Компаниите, които нарушат новите правила, ще бъдат блокирани.Планът предвижда спонсорите на такива сайтове да могат да бъдат уведомявани за всяко нарушение.От регулаторен орган пък ще се иска да наблюдава спазването и да налага новите правила. Веротятно с тази задача ще бъде натоварен BBFC (British Board of Film Classification).Британското правителство обсъжда налагането на по-строги мерки от 2016 година, вземайки предвид и доклад, според който онлайн порнографията може да наруши детското развитие и способността му да взема правилни решения. Според проучването тези негативни последствия се наблюдават при 65% от 15-16-годишните и 48% от 11-16-годишните. То посочва още, че 28% от децата може би са попадали на порнографски изображения, докато са търсили нещо в мрежата, а 19% са търсили целенасочено порно.", "date": "2017.07.17", "title": " Искате достъп до порно сайт? Първо данните от кредитната карта, моля!"}
{"url": "https://m.offnews.bg/news/Obshtestvo_4/Politcaite-podnoviavat-protestite_660727.html", "text": "Полицаите излизат на пореден протест с искания за увеличение на заплатите. За вторник в София е планиран протест пред храма \"Свети Седмочисленици\" в София. Началният час на протеста е 18.30 часа.Следват поредица от протести и в някои от големите градове в страната. Регионални протести ще има във Варна на 20 юли 2017 г., Добрич - 25 юли 2017 г. и Гоце Делчев - 27 юли 2017 г. Протестите ще продължат в Бургас, Благоевград, Перник и други градове, съобщават от Синдикалната федерация на служителите в МВР (СФСМВР).Действията са организирани от регионалните структури на СФСМВР и в тях ще участват и членове на други синдикални организации в МВР.На  в София служителите в системата се заканиха да протестират на всички професионални празници на служителите в МВР, които до края на годината са общо пет. Ако не бъдат чути исканията им, полицаите обещаха ежедневни протести от първия ден на българското председателство на Съвета на ЕС от началото на 2018 година. За увеличение на заплатите на полицаите ще се мисли от 2018 г., заяви в понеделник шефът на вътрешната комисия в парламента и бивш вътрешен министър . Той обясни, че е солидарен с исканията на протестиращите, но те реално могат да станат факт едва от догодина. Цветанов обясни, че трябва да се спре да се говори за реформа в МВР, а да се поясни, че става въпрос за оптимизация. ", "date": "2017.07.17", "title": " Полицаите подновяват протестите"}
{"url": "https://m.offnews.bg/news/Tenis_18788/Federer-otkroven-Napih-se-glavata-mi-zvani_660730.html", "text": "Бурна нощ до 5 сутринта е имал Роджър Федерер след рекордната осма титла на \"Уимбълдън\". Маестрото стана за традиционната пресконференция на победителя, но отпиваше жадно водичка. И си го призна.\"Нямаше музика, но изкарахме страхотна вечеря\", започна Федерер по повод снощния прием на шампионите в Лондон. \"Почувствах се неловко, защото закъсняхме. Другите гости вече бяха на основното ястие. Но аз бях щастлив, че съм обратно на този шампионски бал. Стори ми се, че Гарбине (б.а. Мугуруса, шампионката при дамите) беше малко изморена, но пък изглеждаше страхотно\".\"Главата ми сега звъни! Не зная какво направи после. Пих какъв ли не алкохол, поне така мисля. След бала отидохме, как му казвате? Май беше бар. Там вече ме чакаха 30-40 приятели\", призна Роджър пред англичаните.\"Изкарахме си страхотно! Легнах към пет сутринта, като се събудих, ми беше лошо! Пред последния час леко ми просветна. Но важното е, че съм щастлив, изкарах си добре\".Федерер коментира пред медиите факта, че играчите над 30 години доминират тотално в мъжкия тенис. \"Всяко поколение е различно. Но да, след моето и това на Рафа никой не е показал силата да ни свали от върха\", отбеляза справедливо швейцарецът, \"Това ни дава самочувствие да продължаваме да се мотаем наоколо\".", "date": "2017.07.17", "title": " Федерер откровен: Напих се, главата ми звъни"}
{"url": "https://m.offnews.bg/news/Sviat-_12/Kak-smartta-na-matematichkata-Mariam-Mirzahani-rushi-tabuta-v-Iran_660731.html", "text": "Смъртта на единствената жена, получила най-престижната награда за математика - Медалът на Фийлдс, Мирзахани почина на 40-годишна възраст от рак. Тя напуска Иран през 1999 г. и е професор в Станфорд от 2008 г.След смъртта на Мирзахани, иранските държавни вестници нарушиха стриктното правило за женско облекло в страната, като отпечатаха нейни снимки без хиджаб или друго, което да покрива главата ѝ. Това обаче, което се очаква да има по-дълготрайно отражение, е, че депутатите настояха за реформа, която да спре \"изтичането на мозъци\" от страната. Те поискаха децата на иранка и чужденец да могат да получават иранско гражданство. В момента законът урежда обратния случай - ако иранец е женен за чужденка, децата им получават иранско гражданство. Това има отношение към Мариам Мирзахани, чийто съпруг е чех, а дъщеря им няма иранско гражданство и трудно може да посети страната. Не е ясно дали Мирзахани е имала желание да се върне в Иран със семейството си, но тя е подала молба дъщеря ѝ да получи иранско гражданство. \"Изтичането на мозъци\" от Иран е един от огромните проблеми в страната. Иранският министър на науката, изследванията и технологиите Реза Фараджи Дана обяви през 2014 г., че всяка година около 150 000 високообразовани хора напускат страната, което се равнява на загуба от 150 млрд. долара за икономиката. Има все пак знаци на промяна. Иранците, получили образованието си в чужбина, особено когато то е свързано с бизнес, могат да получават повече пари в Иран. ", "date": "2017.07.17", "title": " Как смъртта на математичката Мариам Мирзахани руши табута в Иран"}
{"url": "https://m.offnews.bg/news/112_6/Vlak-blasna-i-ubi-mazh-na-garata-v-Strazhitca_660738.html", "text": "Влак блъсна и уби мъж на гарата в Стражица, предаде БНР.Инцидентът е станал към 15 часа днес. Мъжът изскочил внезапно и легнал на релсите, според първоначалната информация.Бързият влак пътува от София към Варна. След принудително спиране между Стражица и Антоново се движи се със закъснение от 100 минути, в него пътуват 152-ма пътници.", "date": "2017.07.17", "title": " Влак блъсна и уби мъж на гарата в Стражица"}
{"url": "https://m.offnews.bg/news/Medii_73/Devetima-v-konkursa-za-shef-na-BNT-sred-tiah-sa-Garelov-Kamenarov-i_660740.html", "text": "Днес в 17 ч. приключи приемането на документите за конкурса за генерален директор на Българската национална телевизия.Своите концепции са подали общо 9 кандидати. По реда на приемане те са:Отварянето на пликовете с документите се осъществява три дни след изтичане на срока за подаването им, съобщават от Съвета за електронни медии.Регулаторът е определил техническа комисия, която ще състави протокол за наличността и редовността на подадените документи. Протоколът ще бъде разгледан на 25 юли на редовно заседание на СЕМ. е писател, поет и журналист. Завършил е българска филология в Софийския университет. Работи като журналист последователно в БТА, БНР и БНТ. работи в телевизия СКАТ от 2001 г. Завършил е българска филология в Софийския университет. Освен от „Господари на ефира“, името му стана популярно в медиите след фразата \"Извини се, бе\", която Волен Сидеров и депутати от „Атака“ повтаряха към Ангелов пред парламента през 2013 г.Дългогодишният спортен журналист  в момента е редактор в продуцентски център \"Спорт\" в БНТ. беше генерален директор на Българското национално радио от 2007 до 2013 г., а след това стана заместник-директор на Националната опера и балет (2014 – 2015 г.) е бивш финансов директор на БНТ (1993 – 1997 г.) От ноември 2001 г. до април 2006 г. беше член на СEМ. Ръководеше и дейностите на дирекции \"Телевизионно производство\" и \"Технологии и технически средства\" в БНТ. многократно е кандидатствал за шеф на БНТ. През 2013 г., например, започна изслушването си пред комисията с молитва и обяви, че БНТ трябва да бъде „религия на нашия народ“. е популярен журналист и телевизионен водещ още от времето на социализма в България. През 1972 г. започва работа в БНТ, където дълги години води „Панорама“. За година (2000-2001) беше шеф на „Новини и актуални предавания“ в Нова телевизия. В периода 2004-2006 г. беше водещ на телевизионната игра „Вот на доверие“ по bTV. От октомври 2013 до юни 2014 г. води предаването „Оригиналът“ по TВ7, заедно с Елена Йончева. Между 1967 и 1969 г. работи в Първо управление на Държавна сигурност, а след 1970 г. е нещатен сътрудник на службите. Гарелов е бил щатен и нещатен служител на КДС и Първо главно управление (ПГУ) на ДС с псевдоним „Талев“. е бивш оперативен директор на БНТ, бил е шеф на новините „По света и у нас“. През 1999 г. за кратко е говорител на правителството на Костов. Впоследствие беше говорител и на мобилния оператор „Мтел“. беше член на Координационния съвет на СДС и участник в Националната кръгла маса през 1990 г. като делегат от СДС. В периода 1991 – 1996 година учи политология в Калифорнийския университет. От 2001 година е депутат в Народното събрание от листата на НДСВ. През 2004 година основа партия „Новото време“. Водеше предаването \"Факторът Кошлуков\" по ТВ7.", "date": "2017.07.17", "title": " Деветима в конкурса за шеф на БНТ, сред тях са Гарелов, Каменаров и Кошлуков"}
{"url": "https://m.offnews.bg/news/Futbol_18793/UEFA-vadi-Levski-za-dve-godini-ot-turnirite-pri-nova-izdanka_660739.html", "text": "Добра и лоша новина дойде за Левски от УЕФА. Добрата е, че феновете ще могат да гледат мача с Хайдук Сплит на стена пред сектор \"А\". Лошата е, че дори изцепките пред видеоекрана ще бъдат санкционирани. А следващото наказание на УЕФА ще е жестоко - две години извън евротурнирите.Ето какво написаха по този повод от клуба:\"Левскари,съобщаваме ви важна информация за реванша срещу \"Хайдук\" (Сплит). Моля, прочете текста докрай!Както ви е известно, сме наказани за мача в четвъртък. Затова ПФК \"Левски\" ще постави видео стена пред Сектор \"А\" на стадион \"Георги Аспарухов \", за да можем да подкрепим отбора от непосредствена близост. НКП прави организация за гледане на мача по този начин, като това е отговор и на многото запитвания, които получихме последните дни.Тук правим важно уточнение към всеки, който смята да дойде пред сектора. Всички действия там по време на мача ще се третират от УЕФА като част от срещата. Тоест, при всякакви забранени прояви - пиротехника, бомби, расистки скандирия и знаци, емблеми, знамена, клубът ни ще бъде наказан, сякаш това се е случило на трибуните.Понеже срещата с \"Хайдук\" се води високо рискова, ще има специален офицер на УЕФА (цивилен), който ще обикаля преди и по време на мача, и ще следи за забранени символи и знаци! Молим ви да помислите за евентуалните последствия!И още една важна организация! НКП ще подкрепи първия отбор на \"Левски\" преди реванша с хърватите. Ще посетим тренировката в сряда от 18:30 ч., като ще влезем само за първите (открити) 10 минути. След това достъпът ще бъде ограничен от клуба! Елате, за да дадем кураж на футболистите ни!\"", "date": "2017.07.17", "title": " УЕФА вади Левски за две години от турнирите при нова издънка"}
{"url": "https://m.offnews.bg/news/112_6/Tcisterna-se-obarna-i-zapali-kraj-Provadiia_660742.html", "text": "Цистерна се обърна и запали край село Комарево, близо до град Провадия, съобщи пресцентърът на МВР.По първоначални данни бус се сблъскал с цистерната, която се е обърнала и възпламенила.В момента пътят Провадия - Айтос е затворен, а полицаи насочват колите по обходен маршрут през селата Комарево и Храброво. ", "date": "2017.07.17", "title": " Цистерна се обърна и запали край Провадия"}
{"url": "https://m.offnews.bg/news/Sviat-_12/Bedstvie-tciklonat-Meduza-navodni-chasti-ot-Gartciia_660745.html", "text": "Гърция се сблъска с феномена \"Медуза\" - циклонът, който носи със себе си проливни дъждове и силни ветрове, буквално остави под вода полуостров Халкидики след близо 10-часов порой, предаде greekreporter.com.\"Медуза\" идва след серия горещи вълни, които заплашват да направят това лято в Гърция едно от най-горещите в историята на страната. В Солун валежите са причинили опашки от автомобили по пътя за Халкидики, а градушка направи улиците бели в град Агринио. В град Мецово улиците приличат повече на воден път, отколкото на автомобилен. Сцена, напомняща зимата, може да се види в Сяр, където доминират дъждовете и сивите облаци.В понеделник се очаква, че фронтът ще засегне повечето части на страната, като ще се простре дори до северните острови, като най-лошо ще бъде времето в Централна Македония и Тесалия.Разпоредена е евакуация, по пътищата има свлачища и паднали дървета. Пострадали са много частни домове и хотели, като на места ветровете са откъснали покривите от къщите.За сега не се съобщава за загинали и ранени хора.", "date": "2017.07.17", "title": " Бедствие: циклонът \"Медуза\" наводни части от Гърция"}
{"url": "https://m.offnews.bg/news/Sport_18752/Dokazano-I-baba-shte-nadbiaga-dneshnata-mladezh_660743.html", "text": "Приказките на бабите и дядовците какви са ги вършили като млади далеч не са измислица. Показа го научно изследване върху физическата активност на поколенията.Между 50 и 75 на сто от подрастващите не се хранят здравословно, не спортуват, а предпочитат да кибичат пред телефони и компютри. Според учените от университета \"Джон Хопкинс\", цитирани от БТВ, вина за пасивността на младите имат социалните мрежи.Младежите на 19 години са толкова бавни, че може да се сравняват с хората, които са на 60 и повече години, показва изследване от Балтимор.В анкетата са участвали 12 529 тийнейджъри, чиято активност е измервана със специален апарат. Експертите установили, че е необходимо да се вземат спешни мерки на ниво образование с цел увеличаване на физическата активност при младите.\"Трябва да се намери начин да се разпределят ежедневните задължения на младежите, за да имат повече време за спортуване\", казва Вадим Зипуников, един от авторите на изследването.Независимо от това, че Световната здравна организация препоръчва минимум един час физическа активност на ден, 20 на сто от момчетата и 50 на сто от момичетата не се придържат към тези препоръки. Голям процент от подрастващите между 12 и 19 г. са физически активни по-малко от час на ден.Както знаем, статистиката за България не е розова и не прави изключение. Младежите ни са сред най-обездвижените в Европа и държат ужасяващото първо място по наднормено тегло!", "date": "2017.07.17", "title": " Доказано! И баба ще надбяга днешната младеж"}
{"url": "https://m.offnews.bg/news/Futbol_18793/Kamburov-Az-Bonev-Bashtata-i-Aian-sme-Loko-ne-i-Krusharski_660747.html", "text": "Легендата, да, спокойно може да използваме тази дума за Мартин Камбуров, даде емоционално изявление защо напуска Локомотив Пловдив. Нападателят е стигнал до това решение, след като отношенията му със собственика Христо Крушарски са се влошили. Марто обясни през сълзи на Лаута:\"Формалност е как напускам, дали е по взаимно съгласие… никога не съм ощетил Локомотив, никога не съм печелил от Локомотив. Напротив, само съм давал. Причината е неадекватни решения и изказвания на президента. Той не е Локомотив. Локомотив е публиката и тези хора като мен, които са си оставили имената – Бонев, Бащата, Бог да го прости Аян, аз съм в това число. Така че аз не си тръгвам.\"\"Аз съм стоял три години когато нямаше никой тук и съм стоял без заплата, феновете ни събираха пари. Да се казва, че сега си тръгвам заради пари е малко смешно\", добави обиденият Камбуров.Камбуров заяви твърдо, че информацията, че не е играл срещу Етър заради неплатени заплати е абсолютно грешна. \"Не може след 140 гола да си тръгвам така. Той е човекът, който дава парите и поръчва музиката. Говореше се, че преди мача в Ловеч съм си тръгнал заради парите – крайно грешна информация.Май месец накрая бяхме взели само за януари заплата и оставаха 4 мача преди края на сезона. Имахме някакъв шанс за Европа, нямаше един лев в клуба, аз изкарах от мен си една сума, за да дам на клуба да се раздадат пари. Едва ли Камбуров не е играл срещу Етър заради пари.\"Ето и как коментира последния си разговор с Христо Крушарски: \"Точно 3 минути го слушах, беше доста емоционален. Каза неща, които няма как да каже на Мартин Камбуров. Аз съм човек с име и достойнство. С този човек няма какво да си кажа повече.”Вариант да се завърне голмайсторът коментира така: „Не трябва да разговарям с него, няма какво да си кажа с него. Аз не си тръгвам от Локомотив. Локомотив е публиката, Христо Бонев, Христо Колев, Мартин Камбуров – това е Локомотив. Исках да си завърша кариерата подобаващо. Някои от феновете може би ще ме подкрепят. Всеки си има право на мнение, но това е истината. За мен си не съм решил дали ще продължа да играя”.Камбуров има оферти от Черно море и ЦСКА 1948. Въпросът е дали ще поиска да троши нови рекорди в \"А\" група, или да помогне на своите приятели в София.", "date": "2017.07.17", "title": " Камбуров: Аз, Бонев, Бащата и Аян сме Локо, не и Крушарски"}
{"url": "https://m.offnews.bg/news/Obshtestvo_4/SU-prizna-reditca-slabosti-v-schetovodnata-si-politika-i-uveri-che_660746.html", "text": "\"През последните пет години одитите на Сметната палата показаха редица слабости на счетоводната политика и счетоводната отчетност на Софийския университет „Св. Климент Охридски“. По тази причина одиторите на Сметната палата не са заверявали финансовите отчети на Софийския университет или са го заверявали с резерви.\"Това признават в официалната си позиция от . Решението за отказа, взето на 28 юни, заедно с одитния доклад, бяха публикувани днес от Палатата. Според заключенията \"годишният финансов отчет за 2016 г. „не дава вярна и честна представа\" за финансовото състояние и имуществото на СУ\".Одиторите са категорични: те констатират част от сериозните пропуски за поредна година, но какво от това - нищо не се променя. Според ръководството на СУ това не е така. Претенцията е заявена чрез позицията, публикувана в отговор на одитния доклад днес на сайта на СУ.\"От началото на 2016 г. насам ръководството на Софийския университет активно и последователно извършва преглед на дейности и системи, в които има изоставане и недостатъци. В Софийския университет има близо петдесет вътрешни разпоредители с бюджет в общо 16 факултета и три департамента. Установихме пропуски в работата на множество звена, които събират и предоставят счетоводни данни.Бяха предприети редица мерки за подобряване на работата на счетоводния отдел, за въвеждане на адекватни контролни процедури за предотвратяване и разкриване на извършването на финансови нарушения, както и за преодоляване на констатацията на Сметната палата от последните години за разминаване между счетоводния отчет на Софийския университет, оборотните ведомости на отделните звена и резултатите от инвентаризацията.Положихме големи усилия за изграждането на електронна система, свързваща звената на Университета с централното счетоводство така, че да се получава незабавна и достоверна информация. От месец юни 2017 година системата вече функционира\", се казва в съобщението.Ректорът проф. Анастас Герджиков обеща затягане на финансовата дисциплина и дори кадрови промени. Направи го пред \"избрани\" - вероятно от отдела му за връзки с обществеността - телевизии. Вероятно заради критичните си публикации, представител на OFFNews не беше поканен. Впрочем, селектирането на медиите вероятно вече е обичайна практика за Университета. Редакцията не получи известие дори за съвсем не предполагаща скандал пресконференция за първото класиране в Университета, проведена преди дни.Според позицията ръководството е предприело и ще продължи с \"решителните\" мерки. То е убедено, че \"предприетите през последните 18 месеца действия ще доведат до видим напредък, който ще бъде установен още през октомври 2017 година при текущия контрол от страна на Сметната палата, а впоследствие и при проверката на изпълнението на дадените препоръки в началото на 2018 г.\"", "date": "2017.07.17", "title": " СУ призна \"редица слабости\" в счетоводната си политика и увери, че взема мерки"}
{"url": "https://m.offnews.bg/news/Izvan-terena_18817/Antani-Dzhoshua-se-okaza-pich-veseli-se-s-fenove-v-Las-Vegas_660748.html", "text": "Антъни Джошуа се показа още веднъж не само като световен първенец в тежка категория, но и като шампион на народа. Британецът се включи в парти край басейн в Лас Вегас. Той не само не се направи на важен, но не отказа снимка или разговор с феновете. Боксьорът беше в Невада заедно със своя промоутър Еди Хърн, за да проверят T-Mobile Arena. Прочутата зала е избрана за реванш с Кличко през ноември, ако украинецът най-после каже официално да.След бизнеса Джошуа реши да разпусне с приятели на прочутия Encore Beach Club, където искаше и да види шведския DJ Alesso.Само по гащета, бойната машината не криеше своите мускули. Въпреки че си нае от така наречените ВИП \"бунгала\", той се заприказва с обикновените посетители, поискали му селфи или автограф. Разбира се, сред тях не липсваха и апетитни девойки в оскъдни бикини.Така нареченото \"бунгало\" събира 25 гости, като наемът му е 15 000 долара. Сума за семки по мащабите на Антъни. 27-годишният британец пусна снимка в Инстаграм с надпис: \"Чистото сърце печели\". Encore Beach Club е любим на световните звезди от спорта. Уейн Рууни обича да отскача там. Пол Погба пък отпразнува трансфера си в Манчестър Юнайтед с шумно парти, включващо дивашки скокове в басейна.", "date": "2017.07.17", "title": " Антъни Джошуа се оказа пич, весели се с фенове в Лас Вегас"}
{"url": "https://m.offnews.bg/news/Leka-atletika_18783/Lekata-atletika-izhvarli-bivsh-shampion-zaradi-300-000-dolara-podkup_660741.html", "text": "Един от най-добрите спринтьори през 90-те години на миналия век - Франки Фредерикс, вече не е член на съвета на Международната федерация по лека атлетика. Той е отстранен от централата заради подозрения в корупция, съобщи пресслужбата на ИААФ.Шефът на комисията по етика към ИААФ Майкъл Белоф е разпоредил временно да бъде спряно членството на Фредерикс до края на разследването, което ще установи дали бившият лекоатлет е нарушил етичния кодекс на организацията.По-рано тази година френското издание \"Льо Монд\" уличи в корупция призьора от олимпийските игри в бягането на 100 и 200 метра в Барселона 1992 и Атланта 1996.Бившият лекоатлет от Намибия попадна в \"Панамските документи\", след като стана ясно, че фирма, в която имал участие, е получила на сметката си близо 300 000 долара на 2 октомври 2009 година, когато бе гласуването за домакин на олимпийските игри през 2016. А по това време Фредерикс бе член на комисията, която брои гласовете за градовете-кандидати.Иначе Франки имаше невероятна кариера на пистата. Той има четири сребра на 100 и на 200 метра от Олимпиадите в Барселона и Атланта. Световен шампион на 200 метра от Щутгарт. ", "date": "2017.07.17", "title": " Леката атлетика изхвърли бивш шампион заради 300 000 долара подкуп"}
{"url": "https://m.offnews.bg/news/Zdrave_18753/Hirurzi-izvadiha-27-kontaktni-leshti-ot-okoto-na-zhena_660750.html", "text": "Хирурзи извадиха 27 контактни лещи от окото на 67-годишна жена, която отишла в болницата в Солихъл, Великобритания за рутинно отстраняване на катаракта. \"Пердето\" се оказало твърда маса от 17 лещи, слепени със слуз. Лекарите намерили още 10 в окото, пише Би Би Си.По-късно жената казала, че от 35 години използва еднодневни контактни лещи и никога не е имала оплаквания от каквито и да било раздразнения. Въпреки това след отстраняването на лещите тя признава, че се чувства много по-комфортно.\"Никой от нас никога не е виждал такова нещо преди. Беше толкова голяма маса. Всички 17 контактни лещи бяха слепени заедно\", казва един от стажантите по офталмология - Рупал Морджария.\"Бяхме наистина изненадани, че пациентката не ги е усетила, защото това може да причини много сериозно раздразнение\", допълва той споделя, че самата тя е била шокирана от откритието. Смятала, че предишното усещане на дискомфорт било просто част от напредналата ѝ възраст и изсушаването на окото.", "date": "2017.07.17", "title": " Хирурзи извадиха 27 контактни лещи от окото на жена"}
{"url": "https://m.offnews.bg/news/Sviat-_12/Che-kakvo-mu-e-loshoto-na-kompromata-nedoumiava-Tramp_660744.html", "text": "\"Повечето политици биха отишли на среща като тази, на която отиде синът ми, за да получи информация срещу опонент. Това е политика!\", написа американският президент Доналд Тръмп в Туитър в отговор на критиките към него и Доналд Тръмп-младши.Те набраха скорост, след като се разбра, че Тръмп-младши се е срещал с руска адвокатка след обещанието, че тя ще му даде компромат срещу конкуриращата баща му в президентските избори Хилари Клинтън.Срещата с адокат Наталия Веселницкая се провела на 9 юни в Ню Йорк.Политическите противници на президента Тръмп твърдят, че тя е потвърждение за връзки между предизборния щаб на Тръмп и Русия. ", "date": "2017.07.17", "title": " Че какво му е лошото на компромата, недоумява Тръмп"}
{"url": "https://m.offnews.bg/news/Futbol_18793/Futbolistite-na-Valensiia-posreshtnaha-s-aplodismenti-Liubo-Penev_660751.html", "text": "Името Любо Пенев все още значи много във Валенсия, затова не е учудващо, че дори младите играчи го познават. Всички футболисти от дублиращия тим посрещнаха с аплодисменти Ел Голеадор. Както е известно, Пенев пое отбора, състезаващ се в третото ниво.Трогателно посрещане! \"Познавам го много добре. Отличен избор\", сподели и Карлос Аройо, който ще помага в екипа на Любо.Легендата на ЦСКА застава начело на дублиращия тим на “прилепите”, като договорът му е до 30 юни 2018 година. За последно Любо води за няколко мача \"червените\" в най-тежкия момент, когато ритаха без пари, а част от сегашното ръководство на \"Армията\" го лъжеше, че нещата ще се оправят.Бившият национален селекционер е истинска легенда на \"прилепите\", където преминава от ЦСКА през 1989 година, когато е едва 23-годишен. Той остава на \"Местая\" до 1995 година, като изиграва 167 мача и отбелязва 67 попадения.Пенев стига и до капитанската лента на Валенсия. Чест, която преди него се полага само на един чужденец - Марио Кемпес.", "date": "2017.07.17", "title": " Футболистите на Валенсия посрещнаха с аплодисменти Любо Пенев"}
{"url": "https://m.offnews.bg/news/112_6/Sled-smartta-na-Aleks-denonoshtni-politcejski-dezhurstva-v-malkite-se_660755.html", "text": "Районните управления в малките населени места ще организират работата си така, че да могат да посрещат гражданите денонощно. Това разпореди главният секретар на МВР Младен Маринов, а решението му е провокирано от смъртта на 18-годишния Алекс.Момчето почина, след като бе пребито пред дискотека в Бяла.Днес Маринов направи преглед на всички районни управления в малки населени места. Той разпореди всички дежурни части да организират дейността си така, че през цялото денонощие да посрещат гражданите лично, независимо от часа. Разпореждането засяга основно районните управления, в които към момента достъпът до дежурния служител през нощта е затруднен.Днес в Бяла бе втори ден на траур за Алекс, който почина в нощта срещу неделя 8 дни, след като бе приет с тежка черепно-мозъчна травма. Очаква се прокуратурата да промени обвинението срещу 32-годишния му нападател в непредумишлено убийство.", "date": "2017.07.17", "title": " След смъртта на Алекс: денонощни полицейски дежурства в малките селища"}
{"url": "https://m.offnews.bg/news/Futbol_18793/Novobrantcite-ot-Septemvri-koziruvaha-dva-pati-na-Dunav_660756.html", "text": "Септември получи суров урок при завръщането си в елита. Софиянци бяха ошамарени 2:0 от Дунав насред \"Васил Левски\" в първия кръг.При нулев интерес националният стадион изглеждаше зловещо. Септември ще го ползва, докато се направи осветлението на този в Бистрица. После новобранците се местят в бърлогата на \"тигрите\".Дунав показа, че бързо е преодолял отпадането от Иртиш в Лига Европа и ще бъде отново фактор у нас. Още в 4-ата минута капитанът на гостите\" Диян Димов изведе отлично в наказателното поле Васил Шопов, който с много техничен удар с външен оплете топката в мрежата.В 52-ата минута Будинов подаде на Хубчев. Левият бек с перфектно центриране намери Карагерен, който от въздуха направи резултата 2:0 на стадион \"Васил Левски\".Ситуацията за Септември стана безнадеждна в 62-ата минута, когато централният бранител Траян Траянов си изкара втори жълт картон. Домакините трябва да са благодарни, че Будинов нацели гредата, а Костадинов, Шопов аристократично пропуснаха.В Септември не могат да се сърдят на никого, въпреки че при резултат 0:1 гол на Мартин Тошев беше несправедливо отменен заради засада. Този мач си беше за Дунав!", "date": "2017.07.17", "title": " Новобранците от Септември козируваха два пъти на Дунав"}
{"url": "https://m.offnews.bg/news/Futbol_18793/Futbolist-na-mestniia-Levski-e-mazhat-hvarlil-se-pod-vlaka-v-Strazhit_660754.html", "text": "Никола Николов се казва мъжът, който се хвърли под влака на гарата в Стражица, споделиха негови опечалени близки пред OFFNews. Инцидентът стана към 15 часа днес.Мъжът изскочил внезапно и легнал на релсите, поне според първоначалната информация на БНР. Така намерил смъртта си под бързия влак от София към Варна.В Стражица всички го познават като Коко. Известен е на футболните фенове, тъй като рита за местния Левски. От клуба веднага пуснаха жалейка във фейсбук, а стотици фенове изразиха своите съболезнования.В града нямат обяснение за самоубийството. \"Коко беше винаги усмихнат, поздравяваше, добър човек. Просто недоумявам какво може да го подтикне към трагедията, но след като има свидетели, явно така е станало\", разказа негов познат.По нищо не личало, че нещо го притеснява, когато двамата се видели последно. Никола Николов е на 28 години, ерген. Работил е в Радиаторния завод КОРАДО.", "date": "2017.07.17", "title": " Футболист на местния Левски е мъжът, хвърлил се под влака в Стражица"}
{"url": "https://m.offnews.bg/news/DW_18800/MH17-krie-li-neshto-Moskva_660753.html", "text": "Близките и приятелите на жертвите, загинали при полет MH17, никога няма да забравят 17 юли 2014. На този ден ракета \"Бук\", изстреляна над Източна Украйна, уби всичките 298 пътници, летящи със самолета на Малайзийските авиолинии, изпълняващ въпросния полет. 298 дръвчета, засадени в \"гората на спомена\" край амстердамското летище \"Схипхол\" днес напомнят за невинните жертви. Около младите дръвчета растат слънчогледи, които символизират местността, над която е бил свален самолетът, и така напомнят за войната в Източна Украйна.Това е войната!Катастрофата с MH17 не е самолетна авария. Тя не е плод на технически проблем. Не е и резултат от грешка на пилота, нито пък е предизвикана от лоши метеорологични условия. Пътниците и екипажът стават жертва на военни действия. Украйна е трябвало да затвори въздушното пространство над Донбас и това се знае отдавна. Тя обаче предприема тази крачка твърде късно. Затова и Киев носи част от вината за тази трагедия.Но кой е отговорен за изстрелването на ракетата? Кои са били конкретните извършители и дали в случая не става дума за военно престъпление? Тези въпроси трябва да бъдат изяснени.Холандия, откъдето са повечето жертви, междувременно обяви позицията си: отговорните за случилото се трябва да бъдат съдени, макар че досега още не са издадени никакви заповеди за арест.Още през миналата година бе представен доклад, който съдържаше огромен брой доказателствен материал, изготвен от международен следователски екип. Според него, вина имат както проруските сепаратисти, така и Москва. В доклада се казва, че самолетът, изпълняващ полет MH17, е бил свален от \"руска ракета Бук\". Следователите са локализирали и мястото, от което е изстреляна ракетата – а то също навежда на мисълта, че вината вероятно е на проруските сепаратисти. Въпросната ракета е била доставена непосредствено преди това от Русия в Източна Украйна. Транспортното средство после се е върнало обратно в Русия. Следователите дори са проследили маршрута на камиона и твърдят, че са идентифицирали многобройни лица, придружавали транспорта на ракетата. Имената им обаче досега не са били споменавани публично.Ясно е, че, ако се стигне до съдебен процес, той ще представлява истинско предизвикателство и то не само от гледна точка на наказателното право. Процесът би имал огромно политическо измерение. Защото, ако следователите се окажат прави, това ще означава, че някой в Русия е разпоредил изстрелването на ракетата в Източна Украйна. А подобно нещо е невъзможно без политическото съгласие на Москва. Ако тези обвинения се окажат състоятелни, вината на Русия за свалянето на самолета, а и за намесата ѝ във войната, водена в Донбас, би била на практика доказана. Кремъл обаче и до днес отрича да е замесен във военните действия там.Кога ще научим истината?От три години насам Русия упорито се опитва с все нови теории да прехвърли вината за трагедията на украинците. Кремъл обаче все още не е представил доказателства за твърденията си. Вместо това той критикува разследванията по случая като едностранчиви. При това именно Русия беше страната, която осуети провеждането на независимо разследване на причините за катастрофата в Съвета за сигурност на ООН. Всичко това засилва впечатлението, че Москва има какво да крие.Тъкмо и поради тази причина трябва да се потърси юридическа отговорност за трагедията. Ясно е, че това няма да улесни отношенията с Русия. Но една правова държава няма избор: тя трябва да се погрижи за възтържествуването на справедливостта. Затова предполагаемите извършители, също както и онези, които носят политическата отговорност за деянието, трябва да бъдат изправени пред съда. Дори процесът да продължи с години: истината трябва да излезе наяве!", "date": "2017.07.17", "title": " MH17: крие ли нещо Москва?"}
{"url": "https://m.offnews.bg/news/OFFTOPIC_18750/Palava-majmuna-se-kachi-varhu-elektrostantciia-i-ostavi-tcial-grad-bez_660749.html", "text": "Любопитен бабуин реши да се качи върху електростанция в Замбия и да си поиграе с кабелите, оставяйки 50 хиляди души без ток в неделната сутрин, съобщава Би Би Си. Инцидентът е станал в град Ливингстън. Маймуната е преживяла изключително силен токов удар, който е способен да убие човек. Тя е силно пострадала, но за нея в момента се грижи организация за диви животни, която и помага да се възстанови. Електростанцията е близо до национален парк, затова и маймуната е решила да си поиграе на необичайното място.  Това не е първият път, когато маймуна оставя хора на тъмно. Миналата година маймуна предизвика спиране на тока в цяла Кения.", "date": "2017.07.17", "title": " Палава маймуна се качи върху електростанция и остави цял град без ток"}
