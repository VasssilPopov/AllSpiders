{"url": "https://m.offnews.bg/news/Sviat-_12/Atentatorat-ot-Manchestar-e-nosel-kufar-v-denia-na-napadenieto_656809.html", "text": "Британската полиция публикува снимка на атентатора от Манчестър Салман Абеди, на която той носи голям син куфар на колелца в деня на самоубийственото нападение, предаде Ройтерс, цитирана от БТА.При атентата след концерт на Ариана Гранде загинаха 22 души, а над 100 бяха ранени. Продължаваме да проследяваме последните действия на Салман Абеди и особено се интересуваме от това къде е бил от 18 до 22 май, каза в комюнике главен детектив Ръс Джаксън от звеното за борба с тероризма към полицията в Северозападна Англия.По думите му куфарът е бил у нападателя в дните преди концерта в \"Манчестър арена\", макар че не той е бил използван при атаката.Джаксън отправи призив към всеки, който може да даде полезна информация къде е бил и какво е правил Абеди в дните преди атаката.", "date": "2017.05.29", "title": " Атентаторът от Манчестър е носел куфар в деня на нападението"}
{"url": "https://m.offnews.bg/news/Obshtestvo_4/Prokuraturata-vleze-v-Agentciiata-po-vpisvaniiata-ima-arestuvan_656808.html", "text": "Спецзвено „Антикорупция“ извършва обиск в Агенцията по вписванията. Това съобщи говорителят на главния прокурор Румяна Арнаудова, цитирана от \"Фокус\". Има задържан съдия по вписванията. Става дума за корупция, искане и получаване на подкупи от съдията, уточни Арнаудва.Разпитват се свидетели и представители на нотариални кантори, уточни тя. Очаква се утре от прокуратурата да дадат повече информация по въпроса. ", "date": "2017.05.29", "title": " Прокуратурата влезе в Агенцията по вписванията, има арестуван"}
{"url": "https://m.offnews.bg/news/Futbol_18793/Slaviia-otcelia-v-elita_656810.html", "text": "Отборът на Славия запази мястото в Първа лига, след като постигна убедителна победа в плейофите за оставане в елита.\"Белите\" от \"Овча купел\" победиха с 5:2 в реванша Нефтохимик и си гарантираха оцеляването. Нефтохимик пък ще трябва да се бори на бараж срещу Витоша (Бистрица), който ще се играе на неутрален терен в петък.Монтана от своя страна победи като гост Локомотив в Горна Оряховица с 3:0 и с общ резултат 4:1 спечели още един шанс да остане в елита, докато\"железничарите\" изпаднаха.Завършилият на последно място през редовния сезон състав на Монтана пък ще играе бараж със Септември (София) в събота (3 юни) на неутрален стадион.Победителят ще бъде част от елита през сезон 2017/2018 година, докато загубилият ще играе във Втора лига от лятото.", "date": "2017.05.29", "title": " Славия оцеля в елита"}
{"url": "https://m.offnews.bg/news/Sviat-_12/11-zaginali-i-nad-50-raneni-pri-uragan-v-Moskva-video_656791.html", "text": "11 души загинаха, а над 50 пострадаха при ураган в Москва, съобщиха РИА Новости и БТА. Стихията повали дървета, които паднаха върху автомобили, изтръгна детска пързалка и автобусни стоянка и прекъсна електропроводи. По данни на руските власти до момента са паднали около 600 дървета. Повечето жертви са били притиснати от паднали дървета. Хиляди хора останаха без ток в руската столица. Министерството на извънредните ситуации в Русия предупреди за силен вятър, проливен дъжд и градушка в Москва. Предупреждението е в сила от 13.30 часа днес до 7 часа утре сутринта. ", "date": "2017.05.29", "title": " 11 загинали и над 50 ранени при ураган в Москва (видео)"}
{"url": "https://m.offnews.bg/news/Sviat-_12/Makkejn-Putin-e-po-opasen-ot-Isliamska-darzhava_656770.html", "text": "Американският сенатор Джон Маккейн предупреди днес, че руският президент Владимир Путин е по-голяма заплаха за световната сигурност от групировката \"Ислямска държава\", предават ДПА и БТА.Докато ИД върши ужасяващи неща, именно Русия се опита да промени изхода от президентските избори в САЩ през 2016 г., каза Маккейн в интервю за австралийската телевизия Ей Би Си.\"Смятам, че ИД върши ужасни неща и съм много обезпокоен от това, което се случва с мюсюлманската вяра. Само че именно руснаците се опитаха да разрушат самата основа на демокрацията, като променят изхода на американските избори. Не разполагам с доказателство, че са успели, но са се опитали и продължават да опитват\", заяви американският сенатор пред австралийската телевизия.Маккейн е на посещение в Австралия. По-рано днес той се срещна с австралийски лидери в столицата Канбера за разговори, посветени на сигурността.Австралийският външен министър Джули Бишъп благодари на Маккейн за подкрепата му за датиращия от десетилетия американско-австралийски съюз след дипломатически спор между двете страни по-рано тази година, предаде Асошиейтед прес.През февруари сенаторът републиканец защити Австралия след разговор на висок тон между президента Доналд Тръмп и австралийския премиер Малкълм Търнбул по споразумение за презаселване на бежанци от времето на Барак Обама. Очаква се по-късно Маккейн, председател на сенатската комисия по въоръжените сили, да посети Австралийския военен мемориал в Канбера.", "date": "2017.05.29", "title": " Маккейн: Путин е по-опасен от \"Ислямска държава\""}
{"url": "https://m.offnews.bg/news/Politika_8/DBG-Putin-ne-mozhe-da-e-patron-na-praznika-za-balgarskoto-Osvobozhden_656767.html", "text": "Недопустимо е чуждестранен държавен глава да бъде покровител на българския национален празник, заяви Димитър Делчев, заместник-председател на „Движение България на гражданите“.Изказването му е по повод съобщението от пресцентъра на БСП, че Путин е потвърдил присъствие за националния празник за Освобождението на България и лансираните идеи руският президент да бъде патрон на честванията.Премиерът Бойко Борисов да се разграничи от твърденията на външния министър Екатерина Захариева, която не се противопостави на идеята на БСП, изказана от Георги Първанов преди няколко месеца и подкрепена от Деница Златева като министър в служебния кабинет, Путин да бъде патрон на най-българския празник. А президентът Румен Радев да обясни пред българския народ защо е отправена покана към чуждестранен държавен глава да бъде патрон на празника за Освобождението. Руският президент да бъде патрон на честванията по повод 140 години от Освобождението на България - по средата на българското председателство на Съвета на Европейския съюз - ще даде грешен знак към европейските ни партньори и десницата няма да позволи България да се превръща в заложник на руските геостратегически интереси, заяви Делчев.Само преди няколко дни на един от най-свелите национални празници президентът на Русия Владимир Путин поздрави македонския си колега и отбеляза, че кирилицата идва от македонски земи, пренебрегвайки изцяло историческия факт, че България има основна заслуга за съществуването на славянската писменост. Национално безотговорно е след подобно изказване от негова страна български политици да продължават да настояват той да бъде патрон на националния ни празник. Усилията на българската дипломация трябва да са насочени към изграждане на отношения спрямо други държави в дух на приятелство и равнопоставеност, а не на послушание, добави заместник-председателят на ДБГ.", "date": "2017.05.29", "title": " ДБГ: Путин не може да е патрон на празника за българското Освобождение"}
{"url": "https://m.offnews.bg/news/Obshtestvo_4/Izvedoha-Georgi-Ivanov-ot-reanimatciiata-na-VMA_656777.html", "text": "Първият български космонавт Георги Иванов е изведен от реанимация и е настанен в клиниката по кардиология, за допълнителни изследвания, съобщиха от ВМА, цитирани от Фокус.Иванов, който постъпи в болницата с исхемичен инсулт на 22 май, вече се движи и е в стабилно състояние. Опасност за живота му няма, уточняват от клиниката.От предстоящите изследвания зависи и продължителността на престоя му в кардиологията на ВМА. ", "date": "2017.05.29", "title": " Изведоха Георги Иванов от реанимацията на ВМА"}
{"url": "https://m.offnews.bg/news/Kultura_33/Marko-Markovich-Bras-Bend-i-Koza-Mostra-se-sabirat-za-parvi-pat-na-edn_656772.html", "text": "Многократните носители на \"Златен тромпет\" за най-добър духов оркестър на фестивала ,,Гуча'' в Сърбия Марко Маркович Брас Бенд и екстравагантните балкански рок-ска титани Коza Mostra от Гърция ще забият за първи път на една сцена в София – на 10 юни в клуб “Маймунарника” в Борисовата градина. Eдин от най-големите виртуози на балканските ритми - тромпетистът Марко Маркович, ще дойде заедно със своя оркестър от 9 тромептиста. Обявени за една от най-добрите брас и джаз групи на планетата, в музиката си те обединяват буйната балканска страст с любовта към живота. Уникалният им стил съчетава динамичното звучене с популярни поп мелодии, джаз елементи и циганска музика.Koza Mostra пък ще дойдат от Солун, за да изсвирят култовото си парче “Alcohol is free”. Фуриите от Koza Mostra са известни с лудата си енергия от здрави жици и тромепти по време на живите си участия. С свой неповторим стил - смесица между ска, балкански ритми, рок, пънк и гръцкия традиционен стил ребетико Koza Mostra са сензация през последните години, както в Гърция така и в Европа.По всичко личи, че на 10 юни в “Маймунарника” ни очаква нечуван и невиджан до сега балкански музикален епос, уникалната брас надпревара с най-доброто от света на балканската духова и рок-ска музика с балкански мотиви в едно истинско Гуча – парти.Билетите за Гуча шоуто на Марко Маркович Брас Бенд и Koza Mostra на 10 юни в клуб “Маймунарника” се продават с пълна сила в системата на Eventim.bg. Цената им е 15 лв., а в деня на събитието ще е 20 лв.Билети могат да се закупят още от Билетен център в НДК, Билетна каса на “Арена Армеец”, бензиностанции ОМВ, книжарници Оrange, Български Пощи, магазин “На Тъмно”.Началoто е в 19.00 ч., а освен участието на двете групи ще има и DJ парти с музика от балканите от всякакъв тип: духови оркестри и по-твърдо пънк-ска с балканско звучене.", "date": "2017.05.29", "title": " Марко Маркович Брас Бенд и Koza Mostra се събират за първи път на една сцена в София"}
{"url": "https://m.offnews.bg/news/Sviat-_12/Protest-v-zashtita-na-gejovete-v-Chechnia-posreshtna-Putin-vav-Frantci_656776.html", "text": "Протест в защита на гейовете в Чечня беше организиран в деня на посещението на руския президент Владимир Путин във Франция. Путин пристигна в Париж по покана на френския си колега Еманюел Макрон. Правозащитници се събраха на площад \"Трокадеро\" в Париж преди пристигането Путин, за да протестират по повод репресиите срещу гейове в руската република, съобщи Асошиейтед прес, цитирана от БТА.Демонстрантите поискаха Макрон да постави въпроса на срещата си с руския президент. Те издигнаха плакати \"Спрете хомофобията в Чечня\" на площада, който се намира точно пред Айфеловата кула. Вицепрезидентът на международната правозащитна организация \"Амнести интернешънъл\" Сесил Кудриу каза, че е \"много важно, че Путин е готов да чуе, надяваме се, силни думи от Макрон, и да каже \"стоп\" на хомофобията, продължаваща вече твърде дълго\".В нов доклад, публикуван миналата седмица, международната правозащитна организация \"Хюман райтс уоч\" съобщи, че високопоставени чеченски служители са унижавали затворници по време на посещения в центрове за задържане, където хора с нетрадиционна сексуална ориентация са държани и измъчвани\".Това е първото посещение на Путин във Франция след избирането на Макрон. Очаква се двамата да обсъдят широк спектър от въпроси - от активизацията на двустранното сътрудничество до ситуацията в Украйна, Сирия, Либия и на Корейския полуостров. По време на изборите във Франция Путин подкрепи опонента на Макрон Марин льо Пен, която дори посети Москва по време на кампанията и се срещна с руския президент. ", "date": "2017.05.29", "title": " Протест в защита на гейовете в Чечня посрещна Путин във Франция"}
{"url": "https://m.offnews.bg/news/Izvan-terena_18817/Futbolist-si-pusna-snimka-s-gol-mazh-v-legloto_656779.html", "text": "Френският футболист на любимия отбор на руския президент Владимир Путин Зенит Санкт Петербург Йоан Моло шокира с видео, в което е с гол мъж в леглото.Във филмчето двамата демонстрират близост, като креватният партньор на Моло в един момент го целува по челото. Йоан не е женен, но има дъщеря. Това не е първата му снимка или видео в социалните мрежи, на които е сниман с мъже в леглото.Дали пък не ставаме свидетели на първото признание за хомосексуалност в руския футбол, пък макар и направено от чужденец, се питат феновете.", "date": "2017.05.29", "title": " Футболист си пусна снимка с гол мъж в леглото"}
{"url": "https://m.offnews.bg/news/Futbol_18793/TcSKA-Sofiia-podava-zhalba-do-UEFA_656780.html", "text": "Ръководството на вицешампиона ЦСКА-София реагира на съобщението от БФС относно отказан лиценз на клуба за европейските клубни турнири.От лагера на \"червените\" увериха своите привърженици, че ще вземат необходимите мерки и ще подадат жалба директно до Спортния арбитражен съд в Лозана, която се надяват да бъдат удовлетворена. ЦСКА-София спечели второто място след победа с 3:0 над Левски. Случайно или не, но ден по-късно беше разпространено писмо от УЕФА, в което се посочва, че въпреки колосалните усилия на президента на БФС Борислав Михайлов в подкрепа на ЦСКА-София, клубът няма право да кандидатства за евролиценз, тъй като бил нов.", "date": "2017.05.29", "title": " ЦСКА-София подава жалба до УЕФА"}
{"url": "https://m.offnews.bg/news/Kultura_33/Puskat-oshte-bileti-za-kontcerta-Chetirimata-pianisti_656783.html", "text": "Поради големия интерес към концерта „Четиримата пианисти“ на 31 май в зала 1, НДК пуска допълнителни билети на цена от 25 лв.До концерта на Иван Янъков, Георги Черкин, Ангел Заберски-син и Живко Петров остават дни.Програмата му обещава богата палитра от емоции – от авторска или аранжирана от пианистите музика, през импровизация и елементи на шоу.В концерта ще прозвучат по нов начин популярни произведения на Брамс, Шопен, Моцарт, Рахманинов, Джон Уилямс, Петър Ступел, Петко Стайнов, като ще има и много музикални изненади.Преди дни пианистите се завърнаха от Любляна, където изнесоха концерт, който бе част от честванията за 24 май.В концерта на 31 май ще се включат още Димитър Семов - барабани и Борис Таслев - контрабас.Билети може да намерите на касите на Билетен център – НДК и онлайн в системата на Ticketportal.", "date": "2017.05.29", "title": " Пускат още билети за концерта \"Четиримата пианисти\""}
{"url": "https://m.offnews.bg/news/Futbol_18793/Sinia-Balgariia-G-n-Rusev-dojdohte-za-da-unishtozhite-Levski-li_656766.html", "text": "Тръст \"Синя България\" покани на среща собственика на Левски Спас Русев. Фенската организация, която притежава дял от акциите на клуба публикува отворено писмо с директен въпрос към бизнесмена: \"Вие дойдохте, за да унищожите Левски ли?\".Поканата от фенската организация идва само ден, след като ЦСКА-София нанесе втори звучен шамар на столичния си съперник Левски в рамките на месец, като постигна нова победа с 3:0 в двубой от предпоследния 35-и кръг на Първа лига.", "date": "2017.05.29", "title": " \"Синя България\": Г-н Русев, дойдохте, за да унищожите Левски ли?"}
{"url": "https://m.offnews.bg/news/Ikonomika_59/Na-fokus-Shumat-na-parite_656778.html", "text": "Осмото издание на Шумът на парите ще е едно от водещите икономически събития на седмицата в България.Форумът, който ще се проведе в два дни – 31 май и 1 юни, в столичния хотел Маринела, зала EFE, се очаква да бъде посетен от около 1500 души.Входът за посетители и тази година продължава да е безплатен.Пред аудиторията в двата дни се очаква да дискутират повече от 40 лектори, 24-ма от които ще дебютират на Шумът на парите. Последният потвърдил своето участие на мероприятието е главният архитект на Столична община арх. Здравков Здравков.Ето и всички участници, които посетителите ще имат възможност да чуят и видят:Традиционно, дискусията ще предложи на аудиторията най-голям брой чуждестранни лектори.Дебют в Шумът на парите ще направи Лудвиг Соболевски, изпълнителен директор на Букурещката фондова борса.Изпълнителните директори на Белградската фондова борса и Македонската фондова борса, съответно Синиша Крнета и Иван Щериев, ще участват за втори път на организираното от Profit.bg събитие.Поради неотложен ангажимент Сократис Лазаридис, главен изпълнителен директор и член на Съвета на директорите на Helex Group, ще бъде заменен от друг представител на гръцката борса – Андреас Даскалакис.От българска страна тази година ще вземат участие Иван Такев, изпълнителен директор на Българска фондова борса, и Петър Станчев, директор Връзки с инвеститорите и финансов мениджър на Алкомет АД.Модератор на дискусията ще бъде Илиян Скарлатов, управляващ партньор в Mane Capital.Това е нов панел в програмата на Шумът на парите. Дебют в него пред българска публика ще направи Франк дьо Плесикс, главен изпълнителен директор и председател на Борда на директорите на IKS KB Amundi Group.Останалите участници в дискусията са Димитър Цонев, мениджър на Адмирал Маркетс за България, Ивайло Иванов, оперативен директор на Iuvo Group, Лъчезар Димов, главен портфолио мениджър и член на Борда на директорите на Експат Асет Мениджмънт, Николай Ялъмов, председател на Борда на директорите на Капман Холдинг, Ивелин Камбуров, финансов директор и член на Съвета на директорите на Кредисимо АД, и Стойне Василев, основател на smartmoney.bg.Модератор на дискусията ще бъде финансовият експерт Александър Николов.Дискусията за състоянието на пазара на имоти успя да привлече най-многобройна аудитория през изминалата година. Тази година своето участие вече са потвърдили Полина Стойкова, изпълнителен директор на Bulgarian Properties, Страхил Иванов, управител на Явлена, Антон Андонов, изпълнителен директор на ЕРА България, Веселина Генева, управител на консултантска къща Амрита, строителният предприемач Христо Чепишев и Мартин Янев, управляващ партньор на Смарт Брокерс.От тях ще получим и информация за настоящите цени на имотите в страната, както и за най-горещите квартали на столицата и останалите големи градове.Повече за пазара на офисни и търговски площи пък ще научим от Пламен Бачев, мениджър \"Консултиране и оценки\" във Forton, докато главният архитект на Столична община арх. Здравко Здравков ще разкаже повече за плановете за развитие на столицата.Вторият ден на мероприятието предвижда нови три панела, стартиращи в 9.30 часа, като мястото на събитието отново остава хотел Маринела, зала EFE.Дебют по време на Шумът на парите ще направят Франк Янсен, член на Кънтри Тийма на KBC Груп за България, член на УС на СИБАНК и изпълнителен директор на банката, както и Мартин Заимов, председател на Надзорния съвет на Сосиете Женерал Експресбанк и изпълнителен директор на Регионалния фонд за градско развитие.Изпълнителният директор на Пощенска банка Асен Ягодин и Иван Кутлов, нач. управление Трежъри на Обединена Българска банка, са останалите представители на водещите банки у нас.Небанковият финансов сектор по време на дискусията ще бъде представен от Ирина Георгиева, управител и заместник изпълнителен директор на ПРОФИ КРЕДИТ България, докато новостите за дейността на финансовите институции ще научим от Жулиета Мандажиева, съдружник в адвокатско дружество Точева и Мандажиева.Модератор на дискусията ще бъде Тихомир Тошев, изпълнителен директор на Кредит Център.За трета поредна година технологичният панел ще присъства в програмата на събитието.Шестима лектори вече потвърдиха участието си в дискусията, която ще бъде водена от главния редактор на Kaldata.com Светлин Желев.Това са главният изпълнителен директор на Сирма Груп Холдинг Цветан Алексиев, Васил Караиванов, председател на Съвета на директорите на София тех Парк, Иван Иванов, управляващ директор на LG Electronics България, Ваня Манова, мениджър на Mastercard за България и Македония, Павел Езекиев, управляващ партньор на Neveq и Атанас Райков, генерален мениджър на Viber за Централна и Източна Европа.Какви са перспективите пред българската икономика и бизнес?Отговорите на този и други въпроси ще научим от главния икономист на Уникредит Булбанк Кристофор Павлов, председателя на УС на Българска търговско-промишлена палата Цветан Симеонов, изпълнителния директор на Българската агенция по инвестиции Стамен Янев, Георги Ангелов, старши икономист в институт \"Отворено общество\", Васил Велев, председател на Управителния съвет на Асоциацията на индустриалния капитал в България (АИКБ) и Явор Алексиев, икономист от Института за пазарна икономика.Общият брой на лекторите, потвърдили участие в двата дни на събитието, достига 44-а.Спонсори на проявата през 2017 г. са Уникредит Булбанк, Алкомет, Адмирал Маркетс, Сирма Груп Холдинг, Amundi Asset Management, iuvo, Интернационал Хотел Казино & Тауър Суитс, Регус България, LG, Mastercard, Garitage Park и Американският университет в България.Медийни партньори на Шумът на парите' 2017 са Novini.bg, Economic.bg, Broker.bg, списание Икономика, Kaldata.com, Offnews, SmartMoney.bg и Enterprise Europe Network.", "date": "2017.05.29", "title": " На фокус: Шумът на парите"}
{"url": "https://m.offnews.bg/news/Kultura_33/Kak-da-zapazim-kulturnoto-si-nasledstvo-Urok-ot-pravitelstvoto-na-Ita_656739.html", "text": "Събарянето на \"Двойната къща\" и окаяният вид на къщи на велики българи (например на Христо Смирненски и Пейо Яворов) отново поставиха въпроса как да пазим недвижимото си културно наследство. Италия, с хилядите ѝ запазени сгради от Античността, Средновековието и Ренесанса дава пример как държавата и частният сектор могат да си помагат в името на обществото, културата и историята. - замъци, манастири, кули и др. Сред тях са Castello di Blera в Лацио, замък от 11-ти век, недалеч от Рим, и Castello di Montefiore - замък от 13-ти век в региона Марче на Източна Италия, пише \"Индипендънт\".Условието да станете собственик на историческа сграда в Италия е да представите план за ремонта и реставрацията ѝ, както и стратегия за привличане на туристи. Независимо дали ще превърне историческия обект в спа център, хотел или атракцион, бъдещият ползвател ще трябва помисли за цялостното развитие на местността, където е обектът му.Идеята е част от италианския стратегически план за туризъм - инициатива, насочена към облекчаване на пренаселеността на най-популярните места в Италия, като Венеция, и насочването на туристи към по-неизвестни дестинации в страната.\"Проектът ще популяризира и подкрепя развитието на не толкова популярни туристически дестинации\", каза Роберто Реджи от Агенцията за държавна собственост.Всички сгради, определени за отдаване, се намират на исторически маршрути - пешеходни пътеки и велосипедни алеи, а Агенцията за държавна собственост се надява, че така ще насърчи разходките - пеша или на колело. Някои имоти са по продължението на пътя Апиан - път от римско време, който минава от Рим до Бриндизи. Други са в съседство с Via Francigena, древен път за поклонение от Рим до северната част на страната.Идеята на правителството е да подпомогне и младите предприемачи, като с предимство са тези под 40 г. Тези, които представят най-добрия проект, ще получат правата върху имота за девет години, а след изтичане на периода ще има възможност за удължаване с още девет години. Най-добрите идеи ще бъдат възнаградени със специален договор, който им отдава имота за 50 години. Още 200 сгради са планирани за включване в проекта през следващите две години.", "date": "2017.05.29", "title": " Как да запазим културното си наследство? Урок от правителството на Италия"}
{"url": "https://m.offnews.bg/news/Izvan-terena_18817/Dzhordzhiana-pri-lekar-Ronaldo-shte-stava-tatko_656773.html", "text": "Приятелката на Кристиано Роналдо подхрани слуховете, че е бременна. Джорджиана Родригес пусна своя снимка от посещение при лекар.Веднага се заговори, че двойката чака бебе. Има логика, защото никой не се пуска усмихнат от лекарски кабинет, ако е ходил там заради болест.Слуховете тръгнаха преди няколко дни, след като Роналдо пусна снимка с Джорджиана, на която личи леко коремче. 22-годишната красавица е спортна натура и никога не е имала грижи с килограмите. После обаче фенове на звездата отбелязаха, че на второто фото е доктор Рафик Дехни, който е спец по пластичната хирургия и е помогнал на куп известни личности в Мадрид.Снимката обаче може да разсърди властната майка на Роналдо - Долорес, който се изсмя на първите слухове за нов внук. \"Глупости, малко коремче е пуснала. Доколкото аз знам, Кристиано няма да става пак баща\", отсече Долорес пред португалско списание, \"Аз искам още внуци, той също иска деца, има и парите, за да ги отгледа добре\".Асът на Рела има едно дете - 6-годишният Роналдо-младши, който беше роден от неизвестна майка при пълна секретност. Вероятно ин витрото и раждането са били направени в клиника в САЩ.", "date": "2017.05.29", "title": " Джорджиана при лекар, Роналдо ще става татко"}
{"url": "https://m.offnews.bg/news/Futbol_18793/TcSKA-Sofiia-pokaza-kupona-sled-boia-nad-Levski-video_656750.html", "text": "От ЦСКА-София пуснаха клип с радостта от съблекалнята след мача с Левски. \"Червените\" има защо да празнуват, след като два пъти поред завъртяха тройка на нула на \"сините\".Головете за „армейците“ вкараха Давид Симао (на два пъти) и Густаво Кулма. \"Сините\" не затрудниха сериозно Китанов с изключение на гредата на Бурабия, дошла по-скоро след шут на отчаянието отдалеч.Единствената неприятна новина за ЦСКА-София беше комоциото на вратаря. Китанов е припаднал при празнуването и се е ударил лошо в съблекалнята.Той беше откаран в \"Пирогов\" и изписан. Не е ясно сдали ще пази срещу Дунав в сряда, но срещата не е от значение за класирането на ЦСКА-София, тъй като второто място вече е бетонирано.", "date": "2017.05.29", "title": " ЦСКА-София показа купона след боя над Левски (видео)"}
{"url": "https://m.offnews.bg/news/Turizam_75/Nad-600-hil-chuzhdentci-patuvali-do-Balgariia-prez-april-40-doshli_656741.html", "text": "Повече от половин милион чужденци са пътували до България през април - 633.7 хил., или с 13.5% повече от април 2016 г., показват данните на НСИ. 56.8% от тях са от Европейския съюз. Ръстът при поляците е с 43.9%, при италианците - с 42%, при австрийците - 34.5%. Ръст има и при гражданите от Великобритания, Германия и Румъния.За страните извън ЕС най-голям е ръстът на посещенията от Турция - с 12.6%.40.2% от чужденците са били тук на почивка, 21.1% - в командировка, а 38.7% са посочили \"други цели\".96.1% от посещенията на граждани от Израел са били за почивка, при македонците процентът също е висок - 84.1. Служебните пътувания са 62.1% от всички посещения на граждани от Испания, а с други цели са 53.5% от посещенията на граждани от Румъния.Българинът също е пътувал повече в чужбина, а основните му дестинации за почивка през април са Италия и Испания. Увеличението на пътуванията спрямо четвъртия месец на 2016 г. е със 17.7%, общият им брой е 549.8 хил.Те са с 46.1% повече към Италия, с 38.1% към Гърция, с 36.1% повече към Австрия, с 24.4% повече към Испания. Повече са те и към Великобритания, Румъния, Германия, Македония, Сърбия, Турция, Франция.Спад има при Португалия (с 25.8%), Украйна (с 25.8%), Руската федерация (с 10.5%), Чешката република (със 7.8%)Служебните пътувания са 27.6%, тези за почивка - 26%, а с \"други\" цели (напр. гостуване, обучение, концерти и спортни събития) - 46.4%. Спрямо април 2016-а най-много се увеличават служебните пътувания - с близо 19 на сто.Близо половината от пътуванията към Италия са за почивка - 47.4%. При Испания процентът е 42.2%.", "date": "2017.05.29", "title": " Над 600 хил. чужденци пътували до България през април, 40% дошли на почивка"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-22-26-maj_656753.html", "text": "Понеделник, 22 майОт „Галъп“ преброили глупаците сред българите. Не ме е страх да ги нарека така, няма опасност да загубя читатели. Не вярвам да ме четат гербери. Те трябва да са завършени мазохисти, предвид нашата любов към партията им и нейния лидер. Макар че пък фактът, че харесват Борисов, може точно за хроничен мазохизъм да говори…Добрата новина е, че много глупавите хора са само една трета от българите. Една трета! Което всъщност е и лошата новина. 32% от българите имат доверие в кабинета „Борисов 3“. Докато недоверието в него е малко по-ниско от преди – само 55%, при норма около 60%. Парламентът също започва с високо доверие. Високо като за него де, иначе е редно да идат се гръмнат: 24% доверие и 66% недоверие. В началото на май 30% от българите са оптимисти за посоката на развитие на страната, 53% са песимисти. 30% оптимисти! Е как да не ги наречеш глупави?!„Когато с такова пренебрежение казвам “глупавите хора”, имам предвид ония, които не споделят разбиранията ми, защото ако има нещо, което да презирам най-много, това е човек, чието мнение не съвпада точно с моето по всички въпроси…“ Джером Джером, „За яденето и пиенето.“ В този разказ класикът изтъква ролята на яденето като фактор за положителната настройка към обкръжаващия ни свят: „Похапналият с наслада човек започва да изпитва най-нежна обич към околните…. В тия минути той дори престава да мрази роднините на жена си.“ Похапналият човек! Но когато гладният, каквито несъмнено има доста сред глупавите хора, започне да изпитва „най-нежна обич“ към тия, които съсипват бъдещето му, май не е достатъчно да го наречем глупав, не ли? Между другото, ако днес имате удоволствието да четете дневника на д-р Филипов, най-голям принос за това има точно Джером Клапка Джером. Той ни научи, че където и да отиде човек, трябва да носи със себе си хартия. Хартия за писане имам предвид, а то иначе всеки носи по малко… И молив. Та като го обземе желанието за писане, да не го потиска. Преди това често ни се случваше да ни назори на писане, но все не си носехме такъмите. Щото, не знам дали сте забелязали, но мислите на човека се движат с реактивна скорост. Проблесне и изчезне. И ако веднага не я уловиш и заковеш на листа, пиши я бегала. Колко пъти сме си казвал това трябва да си го запишем и, додето го речем, то отлетяло… Та винаги си носете лист и молив.Ето например пием си кафето отзарана, телевизорът бръмчи за компания. И изведнъж на екрана Киро Японеца. И понеже имахме лист и хартия под ръка, веднага си записахме – първият циганин с очила, който виждаме. После вече се замислихме по-издълбоко за чий такова Хекимян и продуцентите му са поканили един мафиот и наркотрафикант, та че му осигурили и компания (разследващия журналист Росен Цветков), та да не се чувства самотен в студиото. В първия момент си помислихме, че са го поканили, за да го екзекутират с въпроси. Но това не си го записахме и слава Богу… Разговорът протече в много дружеска атмосфера: „Имам куршум в главата, но в момента се чувствам в перфектна форма. Тичам по 10 км. всеки ден. Чувствам се в перфектна кондиция. Погледнах се сутринта в огледалото и се харесвам. Чувствам се отлично.\"Булката вика: „Що се чудиш, бе?! Тая бандитска държава вече само бандитите могат да я обяснят!“ Жена, жена, ама понякогаш и то има просветление! Точно така си е! Държавата на Борисов може да я обясни Киро Японеца. Да ви върна малко назад във времето, щото вие така сте се устремили напред, че вече и в краката си не гледате. Помните ли преди нещо къде две години, когато Пеевски и Цветанов се скараха? Тогава Пеевски се оплака, че Цецерон го карал да прави чадър на видни бандити: „Молбата му, вика, бе да осъществявам чадър в моите медии над няколко престъпни босове, с които той и Флоров били близки… Киро Японеца и Йоско от Сливен, които оказвали голяма подкрепа на ГЕРБ в изборите. Но това са само част от имената, за които ме е молил… сега със съжаление ще призная, че съм оказвал такова съдействие.”Ама помнете ги тия работи, де! Те явно не са минали работи! Евгений Кънев пише, че историята показва, че държава се променя по два начина: отвътре, когато голяма маса хора са обединени около идеята, че положението е нетърпимо или чрез външна намеса. Според нас, голяма маса българи могат да се съберат само на голяма маса. Но той и авторът си дава сметка за тази национална особеност и не настоява на този вариант. И остава външният натиск. Но и на него не може да се разчита. И от НАТО ни натискат, и от ЕС, и ние не поддаваме. И остава само едно: „Най-реалистична перспектива за промяна е самата смяна на поколенията - възникване на някакви стимули за огромната маса образована българска младеж на Запад да се завърне у нас и полека-лека да промени облика на държавата...“Не че ще се самоизтъкваме, но още през 2002 г. написахме, че родината ни ще се оправи когато си отиде и последният свидетел на Априлския пленум. Това е, братя, истината. Затова забравете тия патриотични глупости, дето и ние сме били дали нещо на света. Да, дали сме. Дали сме азбука на „вси славяни“. А още по-преди сме дали и първия човек, хоминид по-точно, стотици хиляди години по-стар от африканците. Е оня ден му намериха зъбите край Чирпан. Явно е бил пенсионер. Щото черепът не беше при зъбите.Ама всичко това е било много отдавна. Забравено е вече. От доста време нищо не даваме. И, което е по-страшно, и не вземаме. Затова новото време издига пред нас нов девиз: „И ний сме взели нещо от света!“Големият наш разузнавач ген. Кирчо Киров, когото въпреки присъдите му за злоупотреби българските медии продължават да канят през ден, вика за атентата в Манчестър: „Прави впечатление големият брой жертви, както и начинът, по който е извършен този атентат. Всичко това навежда на мисълта, че е имало подготовка.“Глупости, подготовка… Вървял си е джихадистът по улицата, видял е много хора накуп и си е рекъл: „Я да им пусна една бомба.“ Не, никаква подготовка не е имало. Просто му е дошло на сгода…Специалисти! Трябва наистина да си голям специалист, за да се сетиш, че вероятно е имало подготовка и, също много вероятно, атентаторът да не е действал сам. „Стандарт“: „Радев води Захариева и Каракачанов в НАТО“. За Захариева не знам, но Иван Каракачанов някой трябва да го заведе, иначе няма да го пуснат. А в Брюксел ще се обсъждат ключови теми, като увеличаването на разходите за отбрана на 2 на сто от БВП, както и възможностите за засилване на приноса на Алианса в борбата с тероризма и другите борби. Каракачанов трябва да представи българската позиция за засилване на ролята на НАТО .Каракачанов укрепва НАТО?! Това не е ирония на историята, това е гавра! И на коалиционния съвет на вождовете Волен Сидеров ще подкрепи тази политика на правителството. От Брюксел Радев отлита за Ватикана, където в петък ще има аудиенция при папата по случай 24 май.Радев, никакви яйца! Чух, че имало идеи да се занесе на папата и второто яйце, щото Плевнелиев полани занесе само едното. Сакън, в никакъв случай! Тръмп такъв, онакъв, обаче подари на папата книги, не яйца!На този ден (23 май) през 2002 г. дойде папата – Йоан Павел II. Помните ли каква еуфория беше? Не знам защо толкова сме се радвали. Ето какво сме записал тогава: „Как се обърнаха нещата. Едно време Кирил и Методий ходили при папата. Сега навръх Кирил и Методий папата ни дойде на крака. Това също показва, че доста сме напреднали през последното хилядолетие.“Каква заблуда, а? Всъщност, тогава наистина изглеждаше, че напредваме, но после наваксахме…", "date": "2017.05.29", "title": " Из делниците на един луд (22-26 май)"}
{"url": "https://m.offnews.bg/news/Politika_8/Prevozvachi-se-otkazaha-da-blokirat-Kulata_656751.html", "text": "Планираната за днес блокада на ГКПП \"Кулата\" засега се отменя. От Съюза на транспортните работници обявиха протестна готовност с искания за облекчаване на преминаването през границата, което сега им отнема часове. Въпреки че на място се събраха около 50 протестиращи, до блокада не се стигна, тъй като браншовиците и представители на митниците и областната управа постигнаха споразумение. На разговора с областния управител на Благоевград Бисер Михайлов, директора на ОД на МВР Благоевград Николай Хаджиев, директора на РДГП-Смолян Стоян Мандаджиев и началника на митница \"Югозападна\" Георги Александров страните се разбраха за изпълнението на повечето искания. Така например се планира отварянето на три трасета за преминаване на ТИР-ове, като на тях ще бъдат добавени нови три кантара, които да работят постоянно. На гръцка територия до 12 юни също трябва да заработят три трасета за преминаване на тежкотоварните автомобили. До тогава гръцките власти са уверили, че ще поставят полицаи, които да охраняват преминаването и подреждането в колона на ТИР-овете, за да няма изпреварване и да не се стига до инциденти, съобщава БНТ.Друго искане, които поставиха шофьорите, е на всеки от кантарите да има поставени големи монитори, на които да виждат резултатите от премерванията, с цел да има по-голяма прозрачност на проверките, които се извършват от Агенция \"Митници\".От там казаха, че ще се търси разрешаване на проблема, както и финансиране за поставянето на такива монитори.В момента на ГКПП \"Кулата\" няма струпване на тежкотоварни автомобили, не са се образували колони. Шофьорите заявиха, е ще настояват и на законодателни промени, така че да не се налага ТИР-овете които са без стока, да преминават през кантарите.Те казаха, че ако исканията им не бъдат изпълнени, те ще продължат протестите.", "date": "2017.05.29", "title": " Превозвачи се отказаха да блокират \"Кулата\""}
{"url": "https://m.offnews.bg/news/Obshtestvo_4/Politcai-ot-Petrich-otkriha-sak-s-nad-5-kg-kanabis-ostaven-do-kontejn_656758.html", "text": "Цял сак, пълен с марихуана, готова за продажба, са открили полицаи в Петрич, съобщават от пресцентъра на МВР.Чантата била оставен до контейнер за боклук на кръстовището на ул. \"Зоградски манастир\" и ул. \"Антон\" в града.Откритието е било направено на 27 май, около 10 часа сутринта.Наркотикът вероятно е бил приготвен за наркосделка, но нещо е стреснало продавача или купувача, пише сайтът \"Струма\".", "date": "2017.05.29", "title": " Полицаи от Петрич откриха сак с над 5 кг канабис, оставен до контейнер"}
{"url": "https://m.offnews.bg/news/Ikonomika_59/Balgariia-Er-podariava-samoletni-bileti-i-vhod-za-festivala-Loll_656760.html", "text": "По повод стартирането на обновения си и по-функционален сайт, „България Ер“ реши да изненада пътниците с игра, която да донесе на победителя незабравими емоции. С играта #Билети, фестивал и един приятел късметлия ще спечели два двуспосочни самолетни билета до Париж и вход за известния фестивал Lollapalooza, който тази година ще се проведе на 22 и 23 юли във френската столица. Механизмът за участие е много лесен – в различните страници и подстраници на сайта www.air.bg са скрити имена на музикални изпълнители. Участниците трябва да ги открият и да посочат тяхна песен като коментар под публикация за играта във Fаcebook.Всеки ден имената на музикантите ще бъдат различни. Във Facebook страницата на авиокомпанията са описани подробно условията и стъпките за участие.Жокер към участващите е, че най-много изпълнители ще бъдат скрити в новите секции на сайта. Обновеният интерфейс на интернет страницата вече предлага възможност пасажерите да проверят и следят полета си онлайн с услугата „Полетно разписание“.За пръв път през сайта на „България Ер“ пътниците могат да резервират и място, където да отседнат по време на почивката си. На тяхно разположение е огромният асортимент от вили, хотели, апартаменти, който Booking.com предлага в стотици градове по света. Създадена е още контактна форма, през която хората могат лесно да изпращат запитванията си към „България Ер“ и да получат бърз отговор.Играта #Билети, фестивал и един приятел ще продължи до 11 юни. Победителят ще бъдат изтеглен на 12 юни и ще бъде обявен на Facebook страницата на авиокомпанията.", "date": "2017.05.29", "title": " „България Ер“ подарява самолетни билети и вход за фестивала Lollapalooza в Париж"}
{"url": "https://m.offnews.bg/news/Obshtestvo_4/Nad-1000-sanarodnitci-v-chuzhbina-stavat-studenti-u-nas_656752.html", "text": "1 135 места за обучение на македонски студенти и хора с българска националност и живеещи в чужбина е утвърдил Министерският съвет, съобщи пресцентърът на МОН.Тези студенти учат при условията, при които и родните студенти - обучението им е субсидирано от държавата, а те заплащат таксата за български студенти.Бройките се утвърждават всяка година съгласно две постановления - 103 и 288. По едното идват сънародници от Украйна, Молдова, Сърбия, Албания, Косово, Казахстан и др, по другото - граждани на Македония.От 1 135 места 66 са за педагогика, 124 са за икономика, а приетите ще учат  в УНСС, Икономическия университет във Варна, Пловдивския и Югозападния университет. 68 са местата за информатика и компютърни науки, 67 - за комуникационна технника. 81 са бройките за медицина, по 28 - за дентална медицина и фармация. 69 са те за филологиите, 47 - за архитектура, строителство и геодезия.Предвижда се и прием на 20 докторанти.Приемните изпити започват на 16 юни. Първият ще бъде в Казахстан. Те приключват на 31 юли, с изпит в Румъния.Изключение правят изпитите за висшите училища по спорт и изкуства, които ще бъдат в края на август и началото на септември. Кандидатите държат тест по български език и литература и история на България.", "date": "2017.05.29", "title": " Над 1000 сънародници в чужбина стават студенти у нас"}
{"url": "https://m.offnews.bg/news/Intcidenti_6/Zhena-ubi-kuche-s-motika-v-chasten-imot_656746.html", "text": "Селянка от видинското с. Върбово убила куче, като му нанесла удари с мотика по главата. За зверството е съобщила в полицията местна жителка, информира Дарик. Убийството на четириногото е станало в частен имот, собственост на британски гражданин. Причините за агресията към кучето не се уточняват, но свидетелката е посочила извършителя на престъплението.Служители на реда са направили оглед на мястото и са започнали разследване.  По случая е образувано досъдебно производство в Районното управление в Белоградчик.", "date": "2017.05.29", "title": " Жена уби куче с мотика в частен имот"}
{"url": "https://m.offnews.bg/news/Komentari_65/Problemat-s-zhertvite-na-patia-Reshenieto-e-vav-vlaka_656749.html", "text": "Поставеният пред министрите Нещо повече - допринася за намаляването на фините прахови частици, които убиват поне още толкова хора, колкото катастрофите.Влаковете минават през централните градски части и са удобни за хора, които нямат автомобили, не могат или не желаят да шофират. За шофьорите - избягва се използването на най-рисковите пътища извън магистралите или водещите към тях, където стават най-много произшествия. Могат да спират във всяко населено място по трасето, за разлика от ограничените по брой и завинаги фиксирани изходи от магистралите.Като цяло жп транспортът е значително по-енергийно ефективен, намалява използването на вносен нефт и готови горива и повишава използването на местни енергийни ресурси, прави работата на електроцентралите по-ефективна, подобрява външнотърговския ни баланс и намалява енергийната зависимост на страната. И най-важното - осигурено е безвъзмездно финансиране до 85% с европейски средства, когато става дума за паневропейски коридори, тъй като развитието на железопътната инфраструктура е приоритет на ЕС по много различни причини. Да вземем например линията Видин-Кулата, за която се отнасят всички изброени по-горе предимства и е част от коридора Хамбург-Солун. Трасето минава през бедния северозапад, за който всички уж мислят и където магистрала така и така не се очертава да има в обозримо бъдеще и продължава през София и Пиринския край до Гърция. След като Китай инвестира в пристанище Пирея като входна точка за свое карго към Европа икономическите перспективи пред този коридор са блестящи - ако обаче България направи нещо по въпроса.Направен е проект за модернизацията, остава правителството да поиска парите. Вместо това се изпускат срок след срок, Китай междувременно развива коридора през Македония и Сърбия, а България кандидатства за София-Белград - въпреки че е ясно, че за това ЕС няма да даде пари и което ще направи София просто разклонение от македонско-сръбското трасе. Могат да се дадат и още примери. Сякаш играем нечия чужда игра, в края на която да останем зависими, бедни, изолирани, с мръсния въздух и некачествените пътища през обезлюдяващи се райони, по които загиват хора в стари коли, заредени със скъпо гориво.Обратното е напълно възможно при умни решения и добре работеща държава.", "date": "2017.05.29", "title": " Проблемът с жертвите на пътя? Решението е във влака"}
{"url": "https://m.offnews.bg/news/Futbol_18793/UEFA-izhvarli-TcSKA-Sofiia-ot-Evropa-do-2019-godina_656757.html", "text": "Очаквано, ЦСКА-София е аут от евротурнирите до лятото на 2019 година. В БФС пристигна писмо от УЕФА с решението. Правилникът е ясен - новосформиран отбор няма право да играе три години в турнирите.От писмото още личи, че Боби Михайлов е написал молба до УЕФА за изключение. Тя е отхвърлена.Ето текстът на писмото:Решението праща Левски директно в квалификациите за Лига Европа, където вече е Ботев. За последното място в турнира ще спорят Верея и четвъртият в класирането, най-вероятно Дунав.", "date": "2017.05.29", "title": " УЕФА изхвърли ЦСКА-София от Европа до 2019 година"}
{"url": "https://m.offnews.bg/news/Futbol_18793/100-dushi-se-biiat-do-krav-na-mach-v-Svoge-politciia-edva-gi-spasiava_656763.html", "text": "Невиждан бой между играчи и публика прекрати мач от софийската областна група със значение за влизане във \"В\" група. Става въпрос за дербито между Своге, където шеф е Христо Йовов, и Торнадо от село Безден.Близо 100 души - футболисти, треньори и фенове се млатиха на терена след дузпа в 82-ата минута. Наложи се да идват полицейски подкрепления, за да спрат екшъна.„Мачът беше на практика от значение за първото място. Иначе нито ние, нито домакините имат право да играят в баражите за класиране в Югозапданата Трета лига, защото не отговаряме на лицензните изисквания.В никакъв случай не съм очаквал да се случи този грозен инцидент“, разказа президентът на Торнадо Красимир Гачев пред vitoshanews.com.Гостите повеждат с 2:0 до почивката. „Това вбеси футболистите на Своге. Един от тях скочи с бутоните в корема на нашия състезател. Можете да видите и снимките. На полувремето Христо Йовов и вратарят на домакините започнаха да заплашват главния съдия.Крещяха му, викаха му…Човекът може би се уплаши и през второто полувреме „обърна свирката“. Натика ни в нашата половина и фаул, фаул…все в наша вреда. Своге ни изравни – 2:2.В 82-ата минута реферът подари дузпа на съперника за едно смешно падане на Йовов в пеналта. Един от нашите футболисти в яда си изрита топката в публиката.На терена нахлуха няколко яки момчета и го набиха. Настана масово меле на игрището. Аз влязох, зада се опитам да разтърва биещите се, а не да търся сметка от съдията. Реферът явно се изплаши от публиката и реши да прекрати мача.Добре, че на стадиона пристигнаха още полицаи, които успяха да поуспокоят обстановката и успяхме да си тръгнем нормално от Своге“, обясни Гачев своята версия за инцидента.Пред OFFNews обаче Христо Йовов отрече версията на Безден. \"Става въпрос за тясно скроени хора. който ме познава, е наясно, че никога няма да искам влизане с нефутболни средства\", заяви бившият футболист на Левски.\"Нарочно поставят името ми на първо място, за да търсят ефект. Истината е, че моята намеса спря по-страшни последствия. Всичко тръгна от техен футболист. Играчите започнаха да се бутат, удари нямаше. После обаче сигурно на терена се появиха сто човека, няма как да видя кой какво е направил\", каза Йовов пред медията ни.Според него всичко се прави умишлено, за да може Своге да бъде изваден служебно от предстоящия бараж за \"В\" група срещу Елин Пелин.\"Аз се съгласих да помагам на Своге с най-чисти намерения, защото отборът е от местни момчета. Ритаме за удоволствие, не гоним на всяка цена класиране. Но някои хора избиват комплекси, спирам да им отговарям, няма нужда\", каза Йовов.За разлика от другите групи в България, където трудно намират желаещи за влизане във \"В\" група, в Софийско става кърваво.Екшън се очаква още в събота на баража между ЦСКА 1948 и Надежда Доброславци. И двата тима тима искат да се качат нагоре. Срещата вероятно ще е от 16,00 ч. на перфектния стадион в Бистрица.В първи плейофи ЦСКА 1948 отстрани 4:1 Локо БДЖ в мач с по един червен картон за съперниците. Любопитното е, че за жепейците като резерва се появи новият, стар шеф на БДЖ Владимир Владимиров.Надежда Доброславци пък надви 4:3 Витоша Бистрица 2 и ще търси реванш срещу \"червените\" за драматичното отпадане в турнира за Купата на аматьорската лига.", "date": "2017.05.29", "title": " 100 души се бият до кръв на мач в Своге, полиция едва ги спасява"}
{"url": "https://m.offnews.bg/news/Medii_73/Startira-nabiraneto-na-kampanii-v-konkursa-BAAwards-2017_656762.html", "text": "Започва набирането на кампании в конкурса BAAwards 2017 за изключителни постижения в маркетинговите комуникации. Системата за кандидатстване в четвъртото издание на конкурса за наградите BAAwards вече е активна на сайта . Организациите, които искат да подадат своите кандидатури, могат да го направят от 29 май до 25 август 2017 г. Приемат се кампании, осъществени в периода от 1 януари 2016 до 15 май 2017 г. Конкурсът, който отличава най-добрите постижения в сферата на маркетинговите комуникации, приема кампании в 10 категории: „Нов продукт\", „Нова услуга\", „Нова корпоративна марка\", „Ребрандинг на продукт\", „Ребрандинг на услуга“, „Корпоративен ребрандинг\", „Пускане на пазара на обновен продукт\", „Пускане на пазара на обновена услуга”, „Активиране на марка\" и „Корпоративна социална отговорност\". В журито са 11 изтъкнати маркетолози и комуникационни специалисти: Кирил Хаджидинев (председател), Юлиан Добрев, проф. д-р Христо Катранджиев, Кристина Петрова, Невена Цекова, Елица Серафимова, Ива Димова, Боряна Великова, Венцеслав Хиков, Д-р Кристиян Постаджиян и Валентин Коен.Критериите, по които ще се формира оценката на журито, са три - определяне на посоката, изпълнение и резултати. При критерия „определяне на посока“ ще се вземат предвид анализите на пазара и потребителските нужди, разбирането на потребителите, бизнеса, разкриване на нови възможности и поставянето на бизнес цели. При критерия „изпълнение на кампанията“ ще се оценяват инициативност, следене на развитието на проекта, придържане към основната посока, реагиране на промени, работа с партньори и с доставчици на услуги. При критерия „оценка на резултатите“ от значение ще бъде ефекта на кампанията върху познаваемостта и представата за марката, върху цялостния бизнес и постигането на поставените цели. В конкурса могат да бъдат раздадени до 21 награди в 10-те категории (10 екипни, 10 индивидуални и награда „изгряваща звезда“). Победителите ще бъдат обявени в последната седмица на септември на гала церемония. ", "date": "2017.05.29", "title": " Стартира набирането на кампании в конкурса BAAwards 2017"}
{"url": "https://m.offnews.bg/news/Politika_8/Denitca-Zlateva-Putin-idva-v-Balgariia-za-3-ti-mart_656724.html", "text": "Следващата година отбелязваме 140 г. от Освобождението на България, има покана и уверение, че на честванията ще присъства и руският президент Владимир Путин. Това заяви зам.-председателят на БСП Деница Златева, цитирана от партийния пресцентър. Русия е важен партньор в глобалния свят и трябва да има сътрудничество, особено по теми като международния тероризъм, каза още Златева по БНТ. Приоритетът - миграция и сигурност, свързан с българското председателство на ЕС, е изключително важен за България. Очаква се да се случат важни законодателни промени, свързани с европейската система за предоставяне на убежище – Дъблинското споразумение”. Това обясни зам.-председателят на БСП и служебен вицепремиер Деница Златева по БНТ, обяснявайки кои са основните приоритети на Българското председателство. Другият приоритет е свързан с конкурентоспособността, растежа на икономиката, заетостта. Като такъв е изведена и защитата на онеправданите, на социално слабите.Енергийният съюз е друг приоритет: „Важен е от гледна точка на енергийната диверсификация, интерконекторните връзки”- посочи Златева. Петият важен приоритет е ролята на Европейския съюз на глобалната, световната сцена. „Ние обаче трябва да изработим и нашите национални приоритети”, посочи тя и допълни, че трябва да се обърне внимание на теми като: Западните Балкани, кохезионната политика, изравняване на стандартите на икономическото и социалното развитие на отделни региони и на самите държави в съюза.Според зам.-председателя на БСП дебатът за приоритетите на държавата ни не може да бъде само в рамките на ресорните министерства, но и в парламента, както и да има публични дебати. „Важно е да покажем, че сме готови за председателството и да изградим доверие към нас”, обясни Златева.По повод Западните Балкани, Деница Златева обясни също, че ние държим много на договора за добросъседство с Македония. „Той засяга редица от спорните въпроси, но също може и да се надгражда”, обясни тя и изрази надежда, че той скоро ще бъде подписан. Тя предложи България да приеме и декларация, по примера на други държави, в която да са посочени много ясно ангажименти от страна на ЕС към европейското бъдеще на Западните Балкани.", "date": "2017.05.29", "title": " Деница Златева: Путин идва в България за 3-ти март"}
{"url": "https://m.offnews.bg/news/Izvan-terena_18817/Pol-Pogba-e-na-poklonenie-v-Meka_656723.html", "text": "Най-скъпият футболист в света Пол Погба замина за Саудитска Арабия за старта на свещения за мюсюлманите празник Рамадан. Припомняме, само няколко дни по-рано той вдигна с Манчестър Юнайтед трофей в Лига Европа, като вкара първия гол за успеха 2:0 срещу Аякс.Погба носеше семпла бяла препаска и беше остриган като войник от френския легион. Няма как точно на поклонението в Мека да се появи с традиционните си клоунски фризури, дори да струва и повече от 105 милиона евро.24-годишният халф е отдаден на Исляма, но едва ли ще може да спазва всички канони в следващия месец. Пол е част от националния отбор на Франция, която през юни има мачове с  Парагвай, Швеция и Англия.\"Петлите\" и скандинавците са в нашата група и излизат в битка за първото място. На същата дата България гостува на Беларус.Преди това Погба пусна и видео от пред дома си в Манчестър, на което е с куфар. \"На път искам да ви благодаря за сезона. Ще се видим скоро, Манчестър! Отправям се за молитви\".", "date": "2017.05.29", "title": " Пол Погба е на поклонение в Мека"}
{"url": "https://m.offnews.bg/news/Sviat-_12/Merkel-prizna-che-Evropa-ne-mozhe-da-razchita-na-Velikobritaniia-i-SA_656725.html", "text": "Германският канцлер Ангела Меркел призна, че страните от Европа вече не могат да разчитат на САЩ и Великобритания като надеждни партньори. \"Времената, в които бяхме в състояние да разчитаме изцяло едни на други, са вече зад нас. Усетих това през последните няколко дни\", заяви германският лидер, цитирана от Die Welt.Думите ѝ дойдоха след срещата на Групата на седемте (Г-7), която накара мнозина в Берлин да чувстват, че нова ера е изгряла за Запада, съобщава \"Фокус\". Пред близо две хиляди души в мюнхенския квартал Трудеринг тя призова европейците да вземат съдбата си в свои ръце.Въпреки това германският канцлер подчерта, че приятелските отношения с двете държави трябва да бъдат запазени, като и \"с Русия и други страни\". В същото време американският президент Доналд Тръмп определи срещата на Г-7 в Италия като \"голям успех за Америка\". \"Току що се завърнах от Европа. Голям успех за Америка. Тежка работа, но огромни резултати\", написа той в Twitter. В Италия Тръмп отказа да одобри Парижкото споразумение за климата или да потвърди, че САЩ се придържат към ангажимента спрямо Алианса.", "date": "2017.05.29", "title": " Меркел призна, че Европа не може да разчита на Великобритания и САЩ"}
{"url": "https://m.offnews.bg/news/Sviat-_12/Der-Spiegel-Erdogan-natrupal-milioni-ot-tajna-sdelka-za-korabi_656727.html", "text": "Турският президент Реджеп Тайип Ердоган е натрупал милиони от тайна сделка за кораби, от която семейството на Ердоган е забогатяло с внушителната сума от 23 млн. долара. Това пише германското издание Der Spiegel, като се позовава на документи - \"Malta Files\", предоставени от Европейската мрежа на съвместните екипи за разследване (EIC). Благодарение на тях се появяват подробности около сделка, в основата на която стоят зетят на Ердоган и роденият в Азербайджан милиардер Мюбариз Мансимов, съобщава изданието, цитирано от \"Фокус\".Съгласно медийните доклади Мансимов дължи турското си гражданство на Ердоган. През 2008 г. той е прехвърлил танкера \"Агдаш\" на компанията Bumerz Limited, ръководена от близък кръг роднини на Ердоган - неговия зет Зия Илген, неговия брат Мустафа и най-големия му син - Бурак. Сделката е извършена от компании, регистрирани в Малта и на известния като данъчен оазис британски остров Ман. През 2011 г. акциите на Bumerz Limited са прехвърлени на Ситки Аян, турски предприемач и приятел на Ердоган още от детските му години.Нито едно от изброените по-горе лица не е отговорило на молбата на EIC да коментират информацията, отбелязват от редакцията.Богатството на Реджеп Тайип Ердоган се оценява на повече от сто милиона евро, но така и не е ясно поради какви причини турският президент се радва на подобен просперитет. Критиците го обвиняват в корупция и непотизъм - може би съвсем не без основание, пише Der Spiegel.", "date": "2017.05.29", "title": " Der Spiegel: Ердоган натрупал милиони от тайна сделка за кораби"}
{"url": "https://m.offnews.bg/news/Obshtestvo_4/Protestirashti-kam-prezidenta-TcUM-gejt-e-zaplaha-za-natcionalnata_656754.html", "text": "Участниците в марша за европейско правосъдие настояват в дневния ред на Консултативния съвет за национална сигурност (КСНС) да влезе темата за нерегламентираните контакти на висши магистрати. На 30 май ще бъде свикан първият в мандата на Румен Радев КСНС, който е на тема \"Рискове и заплахи за националната сигурност на Република България и необходими мерки за нейното укрепване\". Инициативата \"Правосъдие за всеки\", която , изпрати до президента отворено писмо, в което настояват темата да бъде разгледана.Обществото очаква становище по събитията от последните месеци, случващи се в ръководния орган на съдебната власт - Висшия съдебен съвет, особено за тайно проведената среща на главния прокурор с частни бизнесмени и политическо лице извън установените за това места, по-известна като \"ЦУМ гейт\", за която същият отказва категорично да дава обяснения, се посочва в писмото.Според текста му такива събития \"бележат изключително опасна тенденция за нарушаване на законови норми и етични стандарти\" и се посочва още, че:", "date": "2017.05.29", "title": " Протестиращи към президента: \"ЦУМ гейт\" е заплаха за националната сигурност"}
{"url": "https://m.offnews.bg/news/Futbol_18793/Zvezdata-na-Levski-Sluchiloto-se-e-neprostimo_656728.html", "text": "Левски май ще изгони зорлем най-добрия си футболист! Мехди Бурабия реагира в социалните мрежи след дивашките изпълнения при загубата 0:3 от ЦСКА-София.Запалянковци от сектор \"Б\" изскочиха на пистата и потърсиха сметка на любимците си. Феновете съблякоха фланелките на няколко играчи, а един от тях бутна Веселин Минев.Друг от ултрасите се опита да съблече и Бурабия, но той отказа да изпълни желанието му и се прибра в съблекалнята.Ето какво написа Бурабия в една от социалните мрежи: \"Случилото се след мача е непростимо. Насилието няма място на стадиона и във футбола!Въпреки тежките времена, неприкосновеността на играчите не може да се нарушава. Бих искал да поздравя истинските фенове, които продължават да подкрепят отбора, въпреки резултатите\".Халфът дойде от Черно море и тази пролет единствен се мъчи да спаси честта на \"синята\" фланелка. И едва ли заслужава подобно унижение.", "date": "2017.05.29", "title": " Звездата на Левски: Случилото се е непростимо!"}
{"url": "https://m.offnews.bg/news/Obshtestvo_4/Balgarski-prevozvachi-blokirat-Kulata_656705.html", "text": "Български превозвачи излизат на протестират днес на граничния пункт \"Кулата\".Въпреки взетите мерки за облекчаване на трафика през границата шофьорите настояват за дългосрочно решаване на проблема с дългото чакане. Под техен натиск беше пуснат допълнителен кантар за ТИР-овете, но според тях това е само частично решение, съобщава БНТ.Началото на протеста е обявено за 10.00 часа тази сутрин. Очаква се да се включат повече от 200 шофьори на товарни камиони.За преговори с тях на Кулата ще пристигнат представители на Агенция \"Митници\" и Граничната полиция, съобщи областният управител на Благоевград Бисер Михайлов.Шофьорите са категорични, че трябва още по-добра организация на работа, за да няма опашки от чакащи.", "date": "2017.05.29", "title": " Български превозвачи блокират \"Кулата\""}
{"url": "https://m.offnews.bg/news/Obshtestvo_4/Vremeto-v-ponedelnik-Slanchevo-s-temperaturi-do-25-gradusa_656706.html", "text": "Времето в първия ден от седмицата ще бъде предимно слънчево и топло, като следобед се очаква да се развива купесто-дъждовна облачност и на отделни места в Южна България ще превали краткотраен дъжд.Температурите слабо ще се повишат, като максималните ще са между 20° и 25°. Над Черноморието ще преобладава слънчево време с временни увеличения на облачността. Ще духа слаб североизточен вятър. Максимални температури 19°-21°. Температура на морската вода 17°-18°, вълнение на морето около 2 бала.Над планините в следобедните часове ще се развива купеста и купесто-дъждовна облачност и на места ще превали и прегърми. Вятърът ще е слаб от североизток. Максималната температура на височина 1200 метра ще е около 14°, на 2000 метра – около 7°.", "date": "2017.05.29", "title": " Времето в понеделник: Слънчево с температури до 25 градуса"}
{"url": "https://m.offnews.bg/news/Politika_8/Radev-shte-bade-domakin-na-tarzhestvenata-vecheria-iftar-po-sluchaj-Ra_656708.html", "text": "Президентът Румен Радев ще бъде домакин на тържествената вечеря ифтар по случай мюсюлманския празник Рамазан Байрам. Това съобщиха от прессекретариата на държавния глава. Днес в София Хотел Балкан президентът Румен Радев ще бъде домакин на тържествената вечеря ифтар по случай свещения за мюсюлманите месец Рамазан.На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството.Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2017.05.29", "title": " Радев ще бъде домакин на тържествената вечеря ифтар по случай Рамазан Байрам"}
{"url": "https://m.offnews.bg/news/Psihologiia_18816/4-vazhni-kachestva-na-emotcionalno-inteligententnite_656201.html", "text": "В неотдавнашен доклад експерти в областта на човешките ресурси били попитани какво мислят относно професионалните умения, необходими на служителите, за да се развиват. Оказва се, че емоционалната интелигентност се превръща във важен фактор за успех в работата, надминавайки техническите възможности.През 2011 г. проучване на CareerBuilder сред повече от 2600 специалисти по наемане на кадри в САЩ разкри, че 71% оценяват емоционалната интелигентност на даден служител повече от високия коефициент на интелигентност.Четирите основни принципа, според които се определя емоционалната интелигентност, са Прозрачността е гореща стока в икономиката на отношенията. Понякога тенденцията е служителите и шефовете да ползват маски, за да избегнат трудни ситуации или конфликти. А тази маска скрива кои сме наистина. В екипи, които процъфтяват, ще откриете хора, които се проявяват с автентичност. Това води до истински разговори и идеи. Приоритетите са различни в почти всяка фирма и всяка работа. Заобиколете се с хора, които са гъвкави по време на промяна и ще помогнат по време на прехода. Те имат гъвкавостта да се справят с несигурни и непредвидими ситуации - отличителен белег на истинската емоционална интелигентност. Тези хора не си позволяват да се чувстват виновни за неща, които нямат общо с тях. Те знаят, че не са отговорни за действията и драмата на другите и никога не се месят в нещо, което някой друг е направил.Това попада в графа самообладание (или саморегулиране) на емоционалната интелигентност и е част от повечето високопроизводителни екипи. Въпросът за самоуправлението е прост: Мога ли да управлявам емоциите и поведението си с положителен резултат?Хората са привлечени от съпричастността. Това е привлекателно качество за изграждане на успешни взаимоотношения на работното място. Всъщност изследвания доказват, че емпатията е водеща за цялостното организационно представяне. Екипът с висока производителност, който показва емпатия, прави това от насърчаване на силни лични отношения и сътрудничество. Те ще мислят за своите колеги, ще разберат техните предизвикателства и разочарования и ще знаят, че тези емоции са толкова реални, колкото и техните собствени. Това помага за развитието на перспективата и отваря членовете на екипа, за да си помагат един на друг.", "date": "2017.05.29", "title": " 4 важни качества на емоционално интелигентентните"}
{"url": "https://m.offnews.bg/news/Futbol_18793/Fenove-na-Levski-Sablichaneto-na-igrachite-e-po-goliamo-padenie-vide_656707.html", "text": "Събличането на играчи след загубата от ЦСКА-София с 0:3 породи страхотно недоволство сред голяма част от левскарите. Ултраси атакуваха футболистите още пред сектор \"Б\". После недоволни запалянковци чакаха и на \"Герена\". Там обаче полиция позволи само устни лекции.\"Трагедията не е някаква си загуба от Литекс (така левскарите наричат ЦСКА-София) , трагедията е когато феновете се обърнат срещу фланелката! Както искате го разбирайте!\", написа фен на \"сините\" в един от форумите. Друг го подкрепи: \"СРАМ!!! Да бутаме и дърпаме играчи, носещи синята фланелка, е ДЪНОТО\".Трети добави: \"Футболистите сами трябва да си свалят фланелките. С агресия и унижение няма да ги мотивираме за по-добри резултати. Има други начини да покажеш недоволство си като интелигентен човек!\".Естествено, имаше левскари и на противното мнение: \"Медали ли да им дадем, господа пацифисти? Не, меся им питка, че ни превръщат в Калиакра... или стават, или вън. Май забравихте кои сме?\".Публиката на Левски отдавна е разбита и вчера си пролича. Две фракции официално напуснаха сектор \"Б\", Националният фенклуб е без председател, след като Степан Хиндлиян хвърли оставка.", "date": "2017.05.29", "title": " Фенове на Левски: Събличането на играчите е по-голямо падение (видео)"}
{"url": "https://m.offnews.bg/news/Obshtestvo_4/Portugalski-arhitekt-ni-uchi-kak-muzeite-sazhiviavat-gradove_656726.html", "text": "Португалският архитект Педро Гаданьо ще изнесе лекция за новата роля на музея като инструмент за маркетинг, активиране и съживяване на градовете утре, съобщиха от НАГ. Гаданьо е бивш куратор на департамента за архитектура и дизайн в MoMA, Ню Йорк, и настоящ директор Музея за изкуство, архитектура и технологии в Лисабон - МААТ. Лекцията е от 19.00 часа в Университета по архитектура, строителство и геодезия в София. Главният архитект на София Здравко Здравков ще открие срещата.Потугалецът е първият директор на МААТ и целта му е да го превърне в изключително място за изложби, събития, образователни програми и други активности, насочени към големи аудитории.Гаданьо е бил главен редактор и автор в различни издания за архитектура и носител на FAD Prize за критика през 2012 година. Куратор е на международни изложби, като Space Invaders (2002) за British Council в London; и Pancho Guedes, An Alternative Modernist, за Швейцарския архитектурен музей в Базел. През 2012 взима участие в съвета на Британския павилион за Венецианското биенале. Преподавал е в Oporto Faculty of Architecture (2000–2003).Лекцията на Педро Гаданьо в София е със свободен достъп и е част от програмата от събития за 75-та годишнина на УАСГ. Гаданьо е в София по покана на Посолството на Португалия в България и Instituto Camões в София.", "date": "2017.05.29", "title": " Португалски архитект ни учи как музеите съживяват градове"}
{"url": "https://m.offnews.bg/news/Futbol_18793/Futbolat-v-efir-dnes_656714.html", "text": "17,00 – Хъдърсфийлд – Рединг Англия, Чемпиъншип, плейофи, финал, пряко Диема Спорт17,30 – Локомотив ГО – Монтана, България, Първа лига, бараж за 13-о място, реванш, пряко Диема Спорт 220,00 – Славия – Нефтохимик, България, Първа лига, бараж за 11-о място, реванш, пряко Диема Спорт21,30 – Айнтрахт Брауншвайг – Волфсбург, Германия, плейоф за Първа Бундеслига, реванш, пряко Евроспорт 2", "date": "2017.05.29", "title": " Футболът в ефир днес"}
{"url": "https://m.offnews.bg/news/Obshtestvo_4/Nezriasht-balgarin-e-favoritat-za-Glasat-na-Frantciia-video_656713.html", "text": "Българинът с френско име Винсент Винел е фаворитът за \"Гласът на Франция\". Момчето е било изоставено в България от родителите си, тъй като се е родило със зрителни проблеми. Момчето обаче е осиновено от френско семейство, когато е било на 3 години. Това е и неговият късмет да води нормален начин на живот, а днес той е основният фаворит, който може да спечели \"Гласът на Франция\". Заради слепотата си Винсент развива другите си сетива. Той започва да пее, преди да заговори. А на 4 години започва да свири на пиано.Винсент свири на пиано на гарата \"Сен Лазар\", където събира стотици почитатели всеки ден.  Когато се появява в началото на формата преди три месеца, българчето изправя журито и публиката на крака. Днес той е стигнал до финалите и е фаворит да спечели най-голямото музикално състезание.\"Момчето пее божествено\", пишат френските медии. \"Той е незрящ, но Господ му е дал невероятен глас\", отбелязват изданията. Ето и едно от най-добрите му изпълнения по време на най-гледаното музикално предаване във Франция - \"Somеbody to love\" на гласовития Фреди Меркюри и Куин (Queen). ", "date": "2017.05.29", "title": " Незрящ българин е фаворитът за \"Гласът на Франция\" (видео)"}
{"url": "https://m.offnews.bg/news/Sviat-_12/Prebitiiat-besarabski-balgarin-glasuval-sreshtu-partcel-za-tcarkva-na_656709.html", "text": "Украински националисти са пребили, залели с \"Гранофурин\" и изхвърлили в кофа за боклук представител на българската общност в страната, който е общински съветник в Белгород. Нападението се случва преди седмица около сградата на Общинския съвет, където се разглеждал въпросът за предоставянето на земя на непризнатата от никого Украинска патриаршия.Пострадалият е Василий Кащи, който е гласувал срещу отдаването на парцел за строителство на православна църква на непризната от никого Украинска патриаршия.Група активисти от една от местните управляващи партии - \"Народен фронт\", е нападнала Кащи, информира Дарик радио, като се позовава на Антон Кисе, президент на Асоциацията на българите в Украйна. Той допълва, че се е обърнал към Службите за сигурност на Украйна и към губернатора на Одеска област с искане нападението на евромайданците да бъде разследвано.След няколко дни председателят на асоциацията на местните българи и депутат в украинския парламент Антон Кисе се обърнал към службите за сигурност, съобщи самият той пред радиото.„Хората са мирни тук. И не само българите, това е миролюбив край, живеят много националности и народности и никога не е имало конфликти, никога. Цари мир и съгласие. Тук най-многобройните българи по численост са бесарабските българи и в такива ситуации те изразяват своята позиция”, каза още той.Появи се информация обаче, че всичко това е част от хибридната война на Русия срещу България и че това е фалшива новина. ", "date": "2017.05.29", "title": " Пребитият бесарабски българин гласувал срещу парцел за църква на Украинска патриаршия"}
{"url": "https://m.offnews.bg/news/Zdrave_18753/Dariavat-na-Pirogov-linejka-za-novorodeni_656716.html", "text": "Спешната болница \"Пирогов\" ще получи първата в страната специализирана линейка за новородени и деца. Дарението е на стойност 150 хил. лв., съобщават от пресцентъра на болничното заведение. Сумата за дарението е събрана в рамките на кампанията „Да оставим следи IV“, организирана от сдружение „Кауза“. Това е четвъртата по ред кампания „Да оставим следи“, чиято основна цел е да насърчава инвестициите в нова, модерна и иновативна медицинска апаратура за детски отделения в страната.С набраните от предишните три кампании над 145 000 лв. бяха закупени последно поколение кувьози за недоносени, неонатологични монитори, както и специализирана медицинска апаратура за онкоболни деца и за деца с проблеми в ставно-мускулната система за различни детски клиники и отделения в София, Варна, Пловдив, Бургас, Русе, Карлово и Силистра.Бенифициент на четвъртата благотворителна кампания на сдружението е клиниката по детска хирургия в \"Пирогов\". Клиниката е създадена през 1964 г. и нейната мисия е да осигурява денонощна, безотказна и адекватна медицинска и хирургична помощ на деца от 0 до 18 годишна възраст. Всяка година повече от 250 новородени, в това число и недоносени постъпват в клиниката за спешно и планово специализирано хирургично лечение. Като елитно звено в областта на спешната и плановата детска хирургия и граничните специалности, пироговската болница ежегодно приема за довършващо лечение между 100 и 120 деца от различни болнични центрове в страната. Голяма част от тях са в клинични състояния, изискващи осигуряване на транспортни възможности за адекватни реанимационни мероприятия.Неонатологичната линейка за „Пирогов“ е базирана на модел Peugeot Boxer и е изработена съгласно европейски стандарти, които гарантират надеждност и високо качество на медицинското обслужване.Церемонията по връчване на дарението ще се проведе тази сряда от 13.00 ч. в залата за представяне на „София Франс Ауто“, бул. „Ботевградско шосе“ № 459.На събитието са поканени Заместник министъра на здравеопазването – д-р Мирослав Ненков, началниците на клиниките и отделенията по детска хирургия, анестезиология и реанимация в УМБАЛСМ „Пирогов“, популярни личности и представители на бизнеса, които подкрепят кампанията „Да оставим следи IV“на сдружение „Кауза“. ", "date": "2017.05.29", "title": " Даряват на \"Пирогов\" линейка за новородени"}
{"url": "https://m.offnews.bg/news/Obshtestvo_4/Zhiteli-na-Lozenetc-izliazoha-na-protest-zaradi-stroezha-na-zavedenie_656712.html", "text": "Жители на морското курортно село Лозенец излязоха на протест заради строежа на заведение. Министерството на туризма е отдало терена под наем за пет години като плаж на фирмата \"Даймънт инвест\". Според жителите на Лозенец обаче теренът винаги е бил поляна и е една от забележителностите на курорта.\"Поляната няма как да се отдаде като част от плажа. Ние искаме ново заснемане от страна на министерството и общината, за да сме сигурни, че ще бъде правилно заснета\", коментира пред Нова тв жител на курортното градче. Искането на местните жители е борунът, върху който се строи, да бъде изваден от границите на плажа.Те искат да бъде изготвен и общ устройствен план (ОУП), който няма да позволи нови нарушения. Вече има и подписка, с която настояват строежът да бъде спрян и поляната да остане свободна за посещение. От фирмата обясниха, че всичко е направено според изискванията и закона. \"Има много такива заведения в Гърция, Италия, Испания. Ние не смятаме да ограничаваме достъпа до мястото, ще може да се ходи по дървена скара, а не по тревата\", каза представител на фирмата.Собственикът ѝ Мая Иванова каза пред Нова тв, че мястото ще бъде направено, така че да е достъпно за всички туристи. \"Завършила съм туризъм и следя редовно търговете на Министерството на туризма\", обясни тя. Кметът на община Царево Георги Лапчев каза, че е установена кадастрална грешка и е издал заповед, с която всички дейности на мястото са прекратени. \"Ако имаше ОУП, нямаше да има такава грешка\", обясни министърът. Жителите на Лозенец са готови следващата седмица да направят жива верига, за да спрат строителството. ", "date": "2017.05.29", "title": " Жители на Лозенец излязоха на протест заради строежа на заведение"}
{"url": "https://m.offnews.bg/news/Tenis_18788/Nikol-Shertcinger-pristigna-pri-Grisho-v-Parizh_656719.html", "text": "Никол Шерцингер опроверга елегантно слуховете за раздяла с Григор Димитров. Или пък дойде да го \"инспектира\" след вечерята му с красивата французойка Ализе Лим?Певицата пусна снимки и видеа в Инстаграм от Париж. В тях красавицата се разхожда край Триумфалната арка и в квартал Монмартър.Както е известно, именно във френската столица е и самият българин. Гришо започна с победа участието си на Ролан Гарос.Стана ясен и втория съперник на Гришо. Това е испанецът Томи Робредо, №271 в ранглистата. 35-годишният ветеарн надви с 3:1 сета Даниел Евънс, в отделните части 5:7, 6:4, 6:3, 6:1.Робредо не започна добре срещата и изоставаше със сет и пробив – 5:7, 0:2, но успя да стабилизира играта си и стигна до обрат, подпечатвайки си място във втори кръг и дуел с Димитров.", "date": "2017.05.29", "title": " Никол Шерцингер пристигна при Гришо в Париж"}
{"url": "https://m.offnews.bg/news/Obshtestvo_4/Zapazete-Bedechka-iskat-da-spre-zastroiavaneto-i-na-mezhdublokovite_656720.html", "text": "Защитниците на старозагорския парк „Бедечка“ разпространиха декларация, в която подкрепят разрешаването на всички екологични проблеми и проблеми на градската среда в Стара Загора. Сред тях е спиране на сечта около града, опазване на междублоковите пространства от застрояване, както и предотвратянване на строителството в други градски паркове, като например парк „Бранителите на Стара Загора“.Не е пропуснат и проблемът с обгазяването на Стара Загора, който от години буни духовете в града на липите.На 18-и юни има местен референдумаз парк „Бедечка“ по инициатива на кмета на града Живко Тодоров. От групата „Запазете Бедечка“ призоваваха старозагорци да гласуват с „ДА“.Защитниците на Бедечка искат повече гаранции, че в предстоящите в Стара Загора реконструкции на ключови места като Аязмото и центъра на града не се предвижда повече комерсиализация или ново застрояване.Ето и цялата декларация на екоактивистите:Скъпи съграждани,Ние, защитниците на парк «Бедечка», подкрепяме всяка инициатива за по-добра среда на живот в града – за запазване на природата, за съхраняване на културно-историческото наследство, за по-добро развитие на градските пространства.Ние ви призоваваме да гласувате с ДА в местния референдум за парк \"Бедечка\" на 18-и юни. Нека нашето ДА за парк \"Бедечка\" в референдума на 18-и юни е ДА за решението на важните въпроси за средата на живот в града!\"Бедечка\" отдавна е символ – не само в Стара Загора, но и в България. Символ на борба за справедливост, борба за въздух и свободни пространства. Борба за по-високо качество на живота в нашите градове.Наред с \"Бедечка\" Стара Загора има още няколко проблема на градската среда, които заедно можем да решим. Посочете ни още проблеми, пишете ни, търсете ни. Ние ще направим възможното те да стигнат до Общината Стара Загора. И ще подкрепим всяка инициатива на Общината и другите отговорни институции за решаване на следните проблеми. Околностите на Аязмото и склоновете на Средна гора са обект на почти безконтролна сеч, което вече води до тежки екологични и градоустройствени проблеми.Застрашени са парк „Митрополит Методий Кусев”, парк „Бранителите на Стара Загора”, парк „Борова гора” и други зелени площи. Всичко това се случва заради формалното разглеждане на границите на паркове. Вместо това, нужна е защита на всички територии, които са на практика зелена площ. Сега е моментът всички фактически зелени площи да бъдат веднъж завинаги защитени.Старозагорци са принудени да живеят с този „замразен” проблем повече от десетилетие. Видими мерки не се предприемат.Това е огромен проблем, който ден след ден ескалира. Междублоковите пространства са \"бомба със закъснител\" за града.Напоследък в града се появяват и заведения върху озеленени площи. Това не бива да се толерира. Нужна е по-ясна регулация докъде са паркинги, докъде - междублокови зелени площи, докъде - детски площадки и т.н.В последните месеци се лансират проекти за облагородяване на парк \"Митрополит Методий Кусев\". Това е добре, но следва да има гаранции, че паркът няма да се комерсиализира, че всякакви нови обекти ще бъдат за сметка на асфалтовите площи, а не за сметка на зелените. Трябва да се гарантира, че няма да бъдат променяни характерните и достолепни настилки на знаковите места.Малкото останали сгради със специфичен архитектурен облик са застрашени – стари къщи, дворове, емблематични сгради са пред заплаха от събаряне и заличаване.Стара Загора от години страда от обгазяване. Нужна е много повече информация за качеството на въздуха, както и ясна отговорност за обгазяването.Обсъжданата промяна в облика на територията северно от универсалния магазин, на централната пешеходна зона, на териториите до т.нар. Партиен дом и т.н. например, трябва да доведе до увеличаване на свободните публични пространства, а не до ново строителство със съмнителни естетически качества.", "date": "2017.05.29", "title": " \"Запазете Бедечка\" искат да спре застрояването и на междублоковите пространства в Стара Загора"}
{"url": "https://m.offnews.bg/news/Obshtestvo_4/Napukan-asfalt-na-Ruski-pametnik-v-bitkata-za-paveta-na-Dondukov_656717.html", "text": "Асфалтът на Руски паметник се е напукал 2 години след като на кръстовището бе извършен основенСъщият проблем съществува и на бул. \"Цар Борис III\" между Околовръстното и Княжево, твърдят от организацията. Според представителите й това е довод да се запазят изцяло паветата при предстоящия ремонт на столичния бул. \"Дондуков\".  Три варианта за настилка предложиха от НАГ за обществено обсъждане, мненията на хората се разделиха между изцяло запазване на паветата и смесен вариант с асфалт по платното и павета по трамвайната линия. Вчера столичният кмет Йорданка Фандъкова обясни, че жълти павета няма да се премахват.Министерството на културата има последна дума за вида настилка на бул. \"Дондуков\". От Гражданска инициатива за обществен релсов транспорт настояват \"министър Боил Банов да обяви паветата в София едновременно за обект на движимото и недвижимо културно наследство и на всички улици, по които има павета, те да бъдат запазени\". ", "date": "2017.05.29", "title": " Напукан асфалт на \"Руски паметник\" в битката за павета на \"Дондуков\""}
{"url": "https://m.offnews.bg/news/Sviat-_12/Razsledvane-Srabskite-spetcsluzhbi-organizirali-pogroma-v-makedonskii_656715.html", "text": "Един от най-доверените депутати на сръбския премиер и бъдещ президент Александър Вучич Мирослав Лазански, заедно със сръбските спецслужби - БИА, е ръководител на медийната пропаганда в полза на бившия македонски премиер и лидер на ВМРО-ДПМНЕ Никола Груевски, както и на руските интереси в региона. Това става ясно от документи на македонското контраразузнаване, които бяха разпространени от сръбското разследващо издание \"Крик\", цитирано от БГНЕС.В \"македонския сценарий\" участват още и служителят на сръбското посолство в Скопие Горан Живалйевич и лидерът на сръбската партия в Македония Иван Стоилкович.Живалйевич предизвика огромно напрежение между двете държави поради влизането в парламента по време на \"Кървавия четвъртък\" на 27-ми април, когато се стигна до побой над депутати, журналисти, включително и на лидера Зоран Заев, бъдещият премиер на Република Македония.Живалйевич нахлу в парламента с първата група демонстанти и си направи \"селфи\" с тях. Горан Живалйевич е бивш заместник-директор на БИА, а от 10 години насам работи като дипломат и съветник в сръбското посолство в Скопие. Целта на кампанията е била да се подкрепя руската политика и Груевски, но и да се води битка срещу членството на Македония в НАТО, се казва в разследването.От документите става ясно, че цялата операция е била водена лично от Горан Живалйевич, който е свързал Лазански и Стоилкович и е координирал всички техни действия, включително и публикациите в медиите. В своите \"анализи\" Лазански твърди, че безредиците в Македония и Република Сръбска са предизвикани от САЩ, които искат да попречат на изграждането на \"Турски поток\". В текстовете си той хвали \"руската военна мощ и се обявява срещу НАТО\", се казва в разследването на сръбската медия.Миналата седмица сръбският посланик в Скопие бе извикан на разговор в министерството на външните работи поради поведението на Горан Живалйевич. Иван Стоилкович е депутат в македонския парламент от 2002 година. Според македонските спецслужби той Стоилкович е под специалното наблюдение на службите от 2013-та година, но въпреки този факт, Никола Груевски го приема като коалиционен партньор и го включва в депутатските листи. Пред \"Крик\" Лазански твърди, че \"е изпълнявал журналистическа работа и че няма връзка с никакви служби\", а Стоилкович отказва да отговаря на въпросите и затваря телефона.", "date": "2017.05.29", "title": " Разследване: Сръбските спецслужби организирали погрома в македонския парламент"}
{"url": "https://m.offnews.bg/news/Obshtestvo_4/33-dushi-sa-zadarzhani-na-macha-TcSKA-Levski_656704.html", "text": "33 души са задържани по време на футболната среща ЦСКА-София - \"Левски\", който се игра снощи на Националния стадион \"Васил Левски\" в София. Благодарение на бързата и своевременна намеса на полицията бе предотвратен сблъсък между две групи фенове пред заведение в района между Орлов мост и сградата на Софийския университет, съобщават от МВР.Не бяха допуснати сериозни нарушения на обществения ред преди, по време и след футболната среща.След края на столичното дерби, съгласно изготвения план, на стадиона бяха забавени привържениците на победилия отбор до оттеглянето на противниковите фенове.От СДВР информират, че към момента няма регистрирани нарушения на обществения ред по улиците в района и в посоките на изтегляне на привържениците на двата отбора.", "date": "2017.05.29", "title": " 33 души са задържани на мача ЦСКА-\"Левски\""}
{"url": "https://m.offnews.bg/news/Obshtestvo_4/Remont-zatvaria-tunel-Vitinia-do-petak_656722.html", "text": "Ремонт затваря тунел \"Витиня\" на магистрала \"Хемус\" до петък, движение няма да се осъществява двупосочно в тръбата за София, съобщи АПИ. Движението от и за Варна ще се отклонява чрез временна пътна връзка по София - Ботевград и ще се връща отново на магистралата при пътен възел \"Витинска река\".За пътуващите от Северозападна България АПИ препоръчва обходни маршрути през прохода Петрохан и Искърското дефиле. ", "date": "2017.05.29", "title": " Ремонт затваря тунел \"Витиня\" до петък"}
{"url": "https://m.offnews.bg/news/Obshtestvo_4/Grazhdanski-organizatcii-dadoha-Stolichna-obshtina-na-sad-zaradi-mrasn_656736.html", "text": "Неправителствени организации и адвокати заведоха колективен иск срещу бездействието на Столичната община по отношение на високите нива на замърсяване в София, съобщиха от \"Спаси София\". В \"Група за чист въздух\", дала общината на съд, влизат още За Земята, Достъп до правосъдие, Асоциация Диабет тип 2 и Център за независим живот, както и от адвокатите Димо Господинов, Христо Христев и Иван Велов. Те съдят столичното кметство “от името на всички живущи, работещи и учащи в столицата” за бездействието й в периода 2015-2017 г., когато въпреки сериозните нива на замърсяване с фини прахови частици (ФПЧ) не предприема никакви мерки, за да предпази населението.  София е столицата с най-мръсен въздух в целия Европейски съюз и един от най-замърсените градове в цяла Европа, напомнят активистите. И докато редица европейски столици приемат проблема със замърсяването като предизвикателство за нови, смели и иновативни решения за намаляване на емисиите, зелени и модерни политики в сферата на транспорта и градоустройството, Столичната община е допуснала да управлява града без приета стратегия цели две години. Вносителите на иска напомнят, че последната приета стратегия е изтекла през 2014 г., а гласуваната преди седмица Програма за качеството на атмосферния въздух 2015-2020г. все още не е публична, и предвид скандалния начин на приемането й, имат съмнения в нейната законосъобразност и ефективност.“Според доклад на СЗО за 2016г. около 9000 човека годишно умират в България от болести, които се дължат на мръсен въздух”, се посочва в иска на организациите и допълват, че по изчисления на Европейската комисия българската икономика е ощетена с 3 милиарда евро годишно от непреките разходи за здраве, произтичащи от замърсяването на въздуха. “То е сред водещите фактори за повишаване на сърдечносъдовите и респираторни заболявания, репродуктивните проблеми и влошаването на здравето на децата”, заявяват вносителите и припомнят също, че здравословната и благоприятна околна среда са гарантирани права от Конституцията на България в чл. 55.Организациите очакват от Софийския градски съд да установи дали и колко в периода 2015 - 2017 г. Столичната община е навредила с бездействието си на жителите на София, както и да я задължи да предприеме незабавни компенсиращи мерки след широко обсъждане с граждани и организации.“Ако успешно осъдим общината по този иск, това ще даде право на всички потърпевши от мръсния въздух на свой ред да завеждат дела на база подобно решение”, заявяват от “Група за чист въздух”.От инициативата напомнят, че очакват от новоизбрания зам.-кмет по екологията Йоана Христова да видят реални действия за предпазване на гражданите от замърсяването: да се оповестява адекватна и навременна информация за предстоящи и настоящи замърсявания; да се ограничава движението на автомобили в периодите на замърсяване; да се създадат зони с ниски емисии на вредни вещества; приоритетно да се развива градският транспорт и да се намалят пътуванията с лични автомобили; да се прекратят плановете за изгаряне на отпадъци в Топлофикация и др.“До този момент всякакви обявени мерки или намерения за борба със замърсяването са бланкетни, неконкретни и изцяло в сферата на пожеланията”, заявяват вносителите и обясняват, че се надяват подобни искове да се заведат и из други градове в страната. , заяви столичният кмет Йорданка Фандъкова на „Обществения форум за Зелена столица\", който се провежда днес. Тя припомни, че тази година в София ще тръгнат 60 нови газови автобуса. ", "date": "2017.05.29", "title": " Граждански организации дадоха Столична община на съд заради мръсния въздух"}
{"url": "https://m.offnews.bg/news/Futbol_18793/Chovek-na-dron-donese-topkata-za-final-v-Portugaliia_656735.html", "text": "Исторически момент за футбола! За първи път човек с дрон буквално долетя и донесе топката за мач. Случи се на финала за Купата на Португалия между Бенфика и Витория Гимараеш.\"Орлите\" от Лисабон направиха дубъл в Португалия. След титлата грандът взе и купата с успех 2:1.Не това беше впечатляващото на стадиона в Оейраш. Секунди преди началото на двубоя човек на дрон прелетя над терена, след което се приземи покрай тъчлинията и връчи топката за мача на главния съдия.Иначе Бенфика стигна до успеха благодарение на 2 гола в началото на второто полувреме. Раул Хименес откри в 48-ата минута, като при радостта си извади маска от гащетата си и я сложи на главата си. Едуардо Салвио удвои преднината на \"орлите\" 5 минути по-късно.Витория намали в 78-ата минута чрез Бонгани Зунгу, но не успя да доведе мача до продължения. Така Бенфика спечели 26-ата си Купа на Португалия. \"Червените\" са рекордьори по брой трофеи от този турнир с 29 трофея.", "date": "2017.05.29", "title": " Човек на дрон донесе топката за финал в Португалия"}
{"url": "https://m.offnews.bg/news/Temida_18762/Dvama-ot-Naglite-izlizat-predsrochno-ot-zatvora_656733.html", "text": "Двама души от групата за  ще излязат от затвора предсрочно, съобщава \"Правен свят\", позовавайки се на .Ивайло Евтимов-Йожи и Любомир Димитров-Гребеца са поискали от съда да излязат предсрочно. Молбите им са били одобрени. Решението обаче трябва да бъде потвърдено от Апелативния съд в София, което трябва да се случи в средата на следващия месец. Групата на \"Наглите\" действа от 2007 до края на 2009 г., когато при спецакция са арестувани 28 души. Сред жертвите на похитителите са са бизнесмените Киро Киров, Ангел Бончев и съпругата му Камелия, Борислав Атанасов, Вилхелм Краус, детето на разстреляния сикаджия Иво Марков-Джорджио и синът на Румен Гунински. На първа инстанция през 2012 г. Софийски градски съд оправда половината от участниците в групата, а останалите получиха общо 444 години затвор. По-късно присъдите бяха потвърдени от Върховния касационен съд (ВКС). Двама от групата са покойници - Юлиян Лефтеров - Кунгфуто беше убит преди да бъде разбита групата, а Кирил Кирилов-Шкафа , преди да чуе присъдата по делото.Йожи получи 18 г. затвор, но заради положен труд той е успял да намали с повече от 1/2 наказанието си. Това означава, че остатъка от нея той може да изтърпи условно на свобода. Предложението за освобождаването му е от началника на Централния софийски затвор от 19 април. Специална комисия е преценила, че Йожи се е превъзпитал и има положителна промяна в поведението му. Освен това активно се трудел, участвал в обучителни и спортни програми. В следващите 3 г. той ще бъде задължен да се среща с пробационен служител, който ще преценява как се справя на свобода и ще изготвя доклади до съда.Подобно, но малко по-сложно е положението с другия предсрочно освободен - Любо Гребеца. Неговата присъда беше най-малка от всички - 10 г. затвор. Също като Йожи и той бил примерен зад решетките, работил е, заради което е намалил наказанието си, и е участвал активно в мероприятията. Така към началото на май т.г. му остават още 1 г., 7 м. и 29 дни, които съдия Петър Стоицев му заменил с условна присъда на 5 май. При Любо Гребеца обаче има и проблем, заради който прокуратурата е против предсрочното му условно освобождаване.Той е подсъдим за две убийства - на Иван Пайнавелов-Сапата, сочен за мозък на Наглите, и на Юлиан Лефтеров-Кокошката, чието отвличане според прокуратурата е инсценирано, за да могат Наглите да получат откуп от богатия му чичо Александър Чонков. Труповете им бяха открити през 2010 г. Процесът още не е приключил. Според адвокатите на Любо Гребеца това не може да повлияе на условното му предсрочно освобождаване, защото важи презумпцията за невинност.Така на практика половината от групата на Наглите вече е изтърпяла ефективното си наказание - 7 г. и половина след арестите и точно 3 г. след окончателните им присъди от ВКС. В затвора все още са другите двама - Прокопий Прокопиев-Поли Културиста и Даниел Димитров-Данчо Релето. Засега те не са искали да излязат от затвора предсрочно. ", "date": "2017.05.29", "title": " Двама от \"Наглите\" излизат предсрочно от затвора"}
{"url": "https://m.offnews.bg/news/Kultura_33/Kak-izbiagala-ot-vojnata-sirijka-zhivee-v-Balgariia-s-trite-si-dashter_656734.html", "text": "Как живее в България сирийка, избягала от войната заедно с трите си дъщери? Отговор на този въпрос дава новата книга на писателката от българо-сирийски произход Даян Шаер, която разказва история по действителен случай в новата си книга, озаглавена \"На моята майка Сирия\".Вторият роман на Шаер излиза през юни и ще бъде представен в няколко града на страната. Първият - \"Има ли места в Рая\" - бе приет добре от българската публика.Главната героиня София (името е променено) бяга от Алепо. Защо избира България за свой втори дом и как успява да осигури подслон за семейства в Сирия? Отговори дава новата книга на Шаер, за която писателката споделя:\"Това е една история за важните неща в живота и моментите, в които губиш пътя пред себе си. Припомня за силата на душата и как звучи пулсът на забравените мечти. Пустинята винаги ще милее за своя дъжд така, както чужденецът за родината, но нека тази книга не бъде „Сбогом“ с родината, а едно ново „Здравей“ за душата, която съхранява в себе си цели светове, държави и истории“.На 9 юни писателката представя книгата си в София, в \"Арт клуб София\", на следващия ден е във Велико Търново, а на 11-и - в Русе. Следват представянията в Ловеч и Бургас.", "date": "2017.05.29", "title": " Как избягала от войната сирийка живее в България с трите си дъщери"}
{"url": "https://m.offnews.bg/news/Politika_8/Polovinata-chinovnitci-v-Plovdiv-bili-vrazkari_656737.html", "text": "Голяма част от служителите в пловдивските предприятия се назначават \"на тъмно\", в нарушение на закона. Това сигнализират от ДСБ - Пловдив с лидер Йордан Иванов. По думите му това се прави с цел да се купуват гласове за изборите. Преди месец, след спечелено дело кметът беше задължен да даде информация как се назначават служители в пловдивските общински предприятия. От информацията стана ясно, че над 1000 служители в \"Чистота\" са назначени, без да се уведомява Агенция по заетостта за свободните работни места, каквато е процедурата.Йордан Иванов, лидер на ДСБ - ПловдивДнес става ясно, че схемата е валидна и за останалите общински предприятия в града под Тепетата. В общинските предприятия се назначават хора, предимно от ромски произход. А после в замяна на назначението си те дават гласовете си на избори за партията, която ги е назначила. В местния пловдивски парламент мнозинството е на ГЕРБ, както и кметът Иван Тотев.Рекордьор е ОП “Паркове и Градини” – 2107 бр.ОП Жилфонд – 196 бр.ОП Траурна дейност – 90 бр.ОП Паркиране и репатриране – 133 бр.ОП Общинска охрана – 246 бр.ОП Дезинфекционна станция – 13 бр.ОП Зооветеринарен комплекс – 24 бр.ОП Чистота – 1183 бр.ОП Туризъм – 28 бр.ОП Общински пазари – 40 бр.ОП Многофункционална спортна зала – 12 бр.ОП Организация и контрол по транспорта – 12 бр.ОП Зоопарк Пловдив – 5 бр.Данните са официални за периода 01.01.2011 г. До 15.08.2016 г.\"С тези назначения управляващите партии в града, които са се превърнали в бюра по труда, купуват гласове през назначения с парите на пловдивчани\", заявява Йордан Иванов, лидер на ДСБ, които са поискали информацията. Във връзка с това погазване на закона и водени от убеждението, че институциите в Пловдив трябва да функционират прозрачно ДСБ настоява незабавно кметът на Пловдив да отговори защо системно е нарушавано българското законодателство при кадруването в общинските предприятия и заявява, че ще внесе сигнал в правна комисия към ОбС Пловдив. ", "date": "2017.05.29", "title": " Половината чиновници в Пловдив били връзкари"}
{"url": "https://m.offnews.bg/news/Politika_8/Radan-Kanev-Fatalnata-mi-greshka-e-che-iskah-da-bada-lider-na-RB-be_656742.html", "text": "Лидерът в оставка на ДСБ Радан Кънев обясни, че ще гласува по съвест при избора на нов председател на костовистите, който ще се проведе на 10 юни и ще е между кандидатите Атанас Атанасов и Светослав Малинов. Кънев коментира и какво трябва да стане в дясното политическо пространство и кои са най-големите му грешки чрез пост в личния си профил във Фейсбук. ", "date": "2017.05.29", "title": " Радан Кънев: Фаталната ми грешка е, че исках да бъда лидер на РБ, без да се откажа от ДСБ"}
{"url": "https://m.offnews.bg/news/Drugi_18773/Sportat-v-efir-dnes_656738.html", "text": "12:00 Тенис, „Ролан Гарос” Евроспорт 1/ Евроспорт 215:00 Тенис, „Ролан Гарос” БНТ HD17:55 Тото, теглене на тиража bTV18:30 Баскетбол, Берое – Лукойл БНТ HD03:00 NHL, Питсбърг – Нешвил Mtel sport 2", "date": "2017.05.29", "title": " Спортът в ефир днес"}
{"url": "https://m.offnews.bg/news/OFFTOPIC_18750/Sakskoburggotski-otide-na-kontcert-na-Kichka-Bodurova-v-Madrid_656718.html", "text": "Симеон Сакскобургготски бе сред гостите на концерта на известната българска певица Кичка Бодурова в испанската столица, съобщава пресслужбата на бившият монарх и премиер.На културното събитие е присъствал и посланикът на България Н.Пр.г-н Иван Кондов.От пресофиса уточняват, че концертната зала е била пълна със сънародници, живееещи в Мадрид и че концертът преминал в много вълнуваща атмосфера и с голям емоционален заряд.След представлението бившият монарх поздравил известната ни изпълнителка, която му припомнила, че са се виждали през 1994 г. в Ню Йорк при една от неговите срещи с българската общност.Сакскобургготски се снимал и с много сънародници след събитието.", "date": "2017.05.29", "title": " Сакскобургготски отиде на концерт на Кичка Бодурова в Мадрид"}
{"url": "https://m.offnews.bg/news/Politika_8/Radan-Kanev-Sadbata-na-KTB-e-reshena-na-druga-sreshta-v-BNB_656711.html", "text": "След публикуването на стенограмата за КТБ тя ще предизвика разочарование, това обяви пред бТВ лидерът на ДСБ Радан Кънев, който е сред политиците, присъствали на разговорите за банката.Президентът Румен Радев заяви намерението си да разсекрети стенограмата за КТБ, като в момента иска писмено съгласие от всеки от присъствалите на Консултативния съвет при президента Росен Плевнелиев по повод КТБ. Самият Радан Кънев каза, че е сред политиците, които вече са дали писменото си съгласие стенограмата да бъде разсекретена. Кънев обаче обясни, че седмица преди КСНС е имало друга - по-важна среща за КТБ, която се е състояла в БНБ. КСНС се е състоял на 29 юни 2014 г.. Съответно, по-важната среща е била около 20-ти юни същата година. Именно там е обсъждано да има банкова ваканция и става ясно кои партии са лобирали за това. На въпрос на водещия, Радан Кънев отговори, че това не е било само ДПС, а и друга партия. Дали чак след 4 години, когато изтече мандатът на това правителство, ще има обединена десница в парламента, Радан Кънев смята, че това няма да е така. А причината е, че в момента има тежка парламентарна криза в Народното събрание, тъй като няма приет нито един законопроект. \"Сегашният парламент показва неспособност през парламентарната квота да постигне много\", обясни Кънев. \"Някои хора се се обединили заради трапезата\", добави Кънев, визирайки \"Обединени патриоти\".\"Докато нямаме обща принципна и последователна позиция към ГЕРБ, колкото и документи да подписваме, единни няма да бъдем\", коментира лидерът в оставка на ДСБ. Той добави, че лицето-обединител на десните трябва да е човек, който досега не го е разделял. \"Дали ще е ново или старо, няма значение, важното е да не го е разделял\", каза още Радан Кънев. Той уточни, че именно заради това обединителят на десницата не може да е нито той, \"нито Христо\" (Христо Иванов, председател на \"Да, България!\"). В заключение лидерът на ДСБ добави, че десницата трябва да предложи на ГЕРБ като член на ЕНП нов модел за реформа на българското правосъдие, \"барабар със законопроектите\". \"Защото, ако гледаме днешното поведение на Захариева, Борисов, Цветанов и Цачева, те не са приятели\", добави Кънев.", "date": "2017.05.29", "title": " Радан Кънев: Съдбата на КТБ е решена на друга среща - в БНБ"}
{"url": "https://m.offnews.bg/news/Temida_18762/Shef-v-zemedelieto-otiva-na-sad-otkazal-da-proveri-nezakonna-dejnost_656744.html", "text": "Бившият директор на Областната дирекция \"Земеделие\" в Добрич ще бъде изправен пред съда за това, че отказал да извърши проверки за незаконна дейност от фирма на неговия баща.32-годишният Стелиян Митев е заемал поста от 13 ноември 2009 г. до 3 септември 2013 г., а понастоящем е директора на дирекция „Поземлени отношения и комасация“ в Министерството на земеделието, храните и горите. Специализираното звено „Антикорупция“ – СГП го обвинява в това, че с цел да набави облага за търговските дружества „Митев“ ЕООД - Добрич, собственост на баща му Димитър Митев, и на „Макситур - Бряг на изгрева“ – АД във Варна, не изпълнил служебните си задължения – престъпление по член по член 282, ал. 2, във връзка с ал. 1 от Наказателния кодекс.Според прокуратурата като директор на Областна дирекция „Земеделие“ в Добрич Митев не е сезирал кмета на община Балчик за това, че в държавен имот в землището на с. Кранево има преместваеми обекти, които са поставени там без съответните разрешения. Изпращаните от него проверки били фиктивни и съставени от доверени лица, които пропускали да опишат намиращите се в държавния имот незаконни сгради, поставени от фирмата на бащата.  Подсъдимият Стелиян Митев като длъжностно лице не издал и заповеди за сформиране на комисии, които да извършат проверки през летния сезон от 2010 г. до 2013 г., когато имотът се е ползвал най-интензивно.Престъплението предвижда наказание лишаване от свобода от 1 до 8 години, като съдът може да постанови и лишаване от правото да се заема определена държавна или обществена длъжност.Според установените до момента обстоятелства между концесионера на плажната ивица „Кранево-север“ „Макситур - Бряг на изгрева“ АД на Венцислав Антонов и едноличното дружество „Митев“ ЕООД в Добрич, с управител Димитър Митев, баща на подсъдимия Стелиян Митев, на 7 ноември 2011 г. бил сключен договор.Концесионерът възложил на подизпълнителя стопанисването, санитарно-хигиенното и медицинското обслужване на плажна ивица за шест години срещу 10 000 лева. На базата на договора Димитър Митев започнал да ползва обектите, които били построени от „Макситур - Бряг на изгрева“ АД на територията на плаж „Кранево север“. Към този период на плажната ивица „Кранево-север“ имало няколко заведения - „Бир хаус“, кафе-аперитив „Палма“, дискотека „Империал“, докато в имота от държавния поземлен фонд освен двуетажен хотел с издадена още през 2006 г. заповед за премахване, работели два ресторанта - „Винарна“ и „Пробитата лодка“. За търговски цели съществували и други постройки, построени още в периода 1994 -1999 г. , които следвало да бъдат премахнати по реда на Закона за устройство на територията.От 7 ноември 2007 г. до ноември 2013 г. бащата на подсъдимия Стелиян Митев не само използвал за търговски цели заварените обекти, но и противозаконно изградил в същия имот кухненски блок, чието предназначение било да обслужва намиращото се на плажната ивица питейно заведение „Бир хаус“. Митев-баща поставил противозаконно в имота 10 дървени бунгала, метални фургони и конструкции. Преместваемите обекти били електрифицирани и водоснабдени и се ползвали за спане и търговия.В началото на 2013 г. подизпълнителят Димитър Митев дори заградил с бариера входа към имота с цел да се събира такса от летуващите на плаж „Кранево-север“ и от посетители, паркирали каравани в държавния имот. Преграждането на държавния земеделски имот възпрепятствало свободния достъп до плажната ивица на плаж „Кранево-север“, въпреки задължението на концесионера да не събира под каквато и да е форма пари за вход.Предстои делото да бъде насрочено за разглеждане от състав на Добричкия окръжен съд.", "date": "2017.05.29", "title": " Шеф в земеделието отива на съд - отказал да провери незаконна дейност на баща си"}
{"url": "https://m.offnews.bg/news/Tehnologii_18759/Startira-chetvartiiat-Innovation-Hackaton-za-studenti_656747.html", "text": "За четвърта поредна година у нас ще се проведе безплатната Академия за иновации Събитието ще се реализира отново под формата на 24 часов Sofia Innovation Hackathon с награден фонд от 10 000 лв. за отбора студенти с най-креативна и приложима идея, който ще спечели и пътуване до Брюксел.През 2017 година в събитието ще участват студенти от Нов български университет (НБУ), СУ \"Св. Климент Охридски\" (СУ), Технически университет София (ТУ София), Университет за национално и световно стопанство (УНСС), Американски университет Благоевград (АУБГ), Софтуерен университет (СофтУни), Висше училище по застраховане и финанси (ВУЗФ) и др. университети в страната.В рамките на Академия за иновации 2017, студентите, ще имат възможността да разработват и презентират сами свои решения в три категории:На 30 и 31 май в НДК, Литературен клуб \"Перото\", младежи ще могат да разработят своите идеи под формата на кратки 15 минутни презентации и демо версии на продукти и услуги, по темите, изброени по-горе. Надпреварата се случва в 24 часа под менторството на журито и членове на нашия екип.Предварителна , които искат да участват в хакатона, в която ще се допускат отбори, (с не повече от 5 души в екип), ще тече от 10 март до средата на месец май в нашия сайт.На 31 май от 14:00 ч., при открити врати, в Литературен клуб \"Перото\" на НДК ще започнат презентациите и журирането за тях.Голямата награда за отбора победител през 2017 г. е 10 000 лв. и посещение в Брюксел. Още две идеи ще бъдат отличени със специални предметни и парични награди от партньори на Академия за иновации.На 30 май, от 9:00 до 13:00 всички други студенти, ще имат възможността да слушат безплатно лекции по темите иновации и креативност в градска среда, водени от водещи международни и български експерти.", "date": "2017.05.29", "title": " Стартира четвъртият Innovation Hackaton за студенти"}
{"url": "https://m.offnews.bg/news/Futbol_18793/Berbatov-vleze-v-roliata-na-don-Vito-Korleone-video_656743.html", "text": "Звездата на българския футбол Димитър Бербатов демонстрира по уникален начин качествата си извън терена. Нападателят публикува култово видео в официалния си профил във Фейсбук, преповтарящо един от любимите му филми - шедьовърът на Мартин Скорсезе \"Кръстникът\".В главните роли са Бербо, който играе великолепно като дон Вито Корлеоне, а дъщеря му Деа е гробаря Америго Бонасера, който иска услуга от Кръстника в първата емблематична сцена от легендарния филм.Естествено, етюдът е заснет с огромна доза чувство за хумор и променени реплики, за да насочи сюжета на филма изцяло към предстоящия благотворителен мач на 14 юни.Все пак с впечатляващото си представяне Митко и Деа дават сериозна заявка за своеобразен \"Оскар\" за най-добър сценарий, главна мъжка и главна женска роля в късометражното аматьорско кино. Посланието, което Берба написа над видеото е повече от ясно:\"Надявам се да се забавлявате и усмихвате толкова, колкото ние го правехме докато снимахме този шедьовър\", написа нападателят.", "date": "2017.05.29", "title": " Бербатов влезе в ролята на дон Вито Корлеоне (видео)"}
{"url": "https://m.offnews.bg/news/Intcidenti_6/Fenove-na-Levski-chupili-bireni-butilki-v-sofijskata-dzhamiia_656764.html", "text": "Фенове на футболния клуб \"Левски\" са чупили бирени бутилки в Софийската джамия след загубата от ЦСКА. Това се разбра от публикация на районния мюфтия на столицата Мустафа Избищали във фейсбук. Постът му е придрушен и със снимки на акта на гамените и са последвали много гневни коментари.Избищали обаче укротява страстите с втора публикация:Тази вечер президентът Румен Радев ще бъде домакин на тържествената вечеря ифтар по случай по случай свещения за мюсюлманите месец Рамазан в столичния хотел Балкан.На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството.Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2017.05.29", "title": " Фенове на \"Левски\" чупили бирени бутилки в софийската джамия"}
{"url": "https://m.offnews.bg/news/Politika_8/Voennite-ne-dostigat-za-smetka-na-tova-niama-da-im-uvelichat-zaplatit_656740.html", "text": "Увеличение на заплатите на военнослужещите тази година няма да има. Под въпрос остава и намерението на министъра на отбраната Красимир Каракачанов да вдигне заплащането от 2018 година.В интервю за в. \"Българска армия\" той заявява, че за да се случи исканото увеличение на заплатата в армията, трябва да има актуализация на бюджета за тази година. Такава обаче не била предвидена. В същото време очакванията на МО за повече средства за догодина са попарени от финансовия министър Владислав Горанов. \"Нашите усилия ще бъдат насочени към осигуряване на допълнителни средства за персонал в бюджета на МО за 2018 г., които да позволят увеличение на заплатите на военнослужещите\", пояснява министърът.На заседанието на правителството от 17 май исканията на военното министерство и МВР за увеличение на средствата не са предвидени в Средносрочната бюджетна прогноза за периода 2018 - 2020 г. Единственият вариант това да стане е при актуализацията ѝ през септември. На въпросното заседание финансовият министър заяви, че сигурността и отбраната остават приоритетни за правителството, но те били много \"ресурсоемки\": Каракачанов държи на увеличението, тъй като така ще може да се попълнят вакантни длъжности във военните формирования и да се увеличи размерът на заплатите на военнослужещите. В момента недостигът от военни е близо 5 хил. Намеренията си да увеличи заплащането на военните Каракачанов изложи по време на посещение в 68-ма бригада Специални сили в Пловдив, когато заяви, че според него редник трябва да получава 1000 лв. По време на посещението му командоси се оплакаха, че са принудени сами да си купуват екипировката, за да се подготвят за мисиите.Както стана ясно миналата седмица \"приоритетно\" правителството има намерение да се откаже от проекта за купуване на нов изтребител. Премиерът Бойко Борисов заяви, че \"изтребителите ни са последен приоритет\", като обясни, че съветските МиГ-29 могат да бъдат ремонтирани и у нас. Вместо това той смята, че трябва да бъдат купени нови кораби и сухопътни машини. На този фон бъдещето на идеята за връщането на наборната служба, която военният министър лансира в първите дни от мандата на правителството, се оказва все по-неясно. Преди дни Каракачанов поясни, че е водил разговор с финансовия министър за това колко ще струва на бюджета връщането на наборната служба, но въпросът не бил актуален \"със сегашния бюджет\". По думите му по-важно е да се говори за военното обучение в училищата и за доброволната военна служба.  ", "date": "2017.05.29", "title": " Военните не достигат, за сметка на това няма да им увеличат заплатите"}
{"url": "https://m.offnews.bg/news/Liubov-i-seks_18813/Liubovta-na-Melaniia-i-Donald-Tramp-spored-ezika-na-zhestovete-video_656759.html", "text": "Още от първите публични изяви на президента на САЩ Доналд Тръмп и съпругата му Мелания стана ясно, че и двама не са фенове на публичното изразяване на интимности. Особено мисис Тръмп. Със суровото си изражение и навика си на ходи зад съпруга си, Мелания идеално се вписа в стереотипа за по-младата и добре изглеждаща жена на богатия бизнесмен.В сравнение с Барак и Мишел Обама, които често си разменяха публично ласки и интимни погледи, Тръмп очевидно е привърженик на по-старомодното поведение от типа \"нямам против да водя и жена си на работа, стига да е веднъж годишно\", пише International Business Tribune.По-обраното публично поведение не е категорично лошо, особено като се има предвид модата сред политиците да се демонстрира режисирано семейно щастие, което невинаги изглежда убедително, добавя изданието. А и различните двойки имат различна склонност да излагат на шпоказ чувствата си.Парадоксално, но именно заради строгото си поведение президентът и първата дама станаха обект на подигравки. Няколко кадъра успяха да уловят неловки опити за интимност. Те обаче изглеждаха лишени от всякакви емоции, като напълно липсват тези мигновени погледи, докосвания и фини жестове, които една двойка обичайно използва за невербално общуване на публично място. Интимните жестове на Тръмп дотук се оказаха тромави, не на място и често отблъснати от половинката му.Първият заснет провал беше при встъпването на Доналд Тръмп в длъжност като президент. Тогава Мелания му се усмихна сравнително нежно, но в момента, в който мъжът й й обърна гръб, тази „усмивка“ изчезна като светкавица, заменена от ледена физиономия.Последваха неколкократни опити Тръмп да хване Мелания за ръката, но тя упорито намираше начини да я отблъсне – като си оправя косата, дръпва я встрани или леко го перва като непослушно дете.Записани са и кадри, в които Тръмп очевидно е забравил да постави ръка на сърцето си по време на химна. Мелания леко го побутва, за да го подсети какво гласи етикетът.Тръмп има един-единствен миг на успех, в който прегръща Мелания през кръста. Може би големият брой репортери са били причина този път тя да не го отблъсне. Поведението на първата дама може да означава, че по отношение на интимния им живот тя е водещата и казва какво е допустимо и кое не.Той се държи като алфа мъжкар от Джурасик парк, е заключението на International Business Tribune. Навикът на Мелания да ходи след президента, а не рамо до рамо с него, пък я описва като красива, но предала се съпруга. В двойката не се усеща равнопоставеност, което е в пълен контраст със семейство Обама, които са олицетворение на модерния брак - с равенство между партньорите, вкл. и на интелектуално ниво.", "date": "2017.05.29", "title": " Любовта на Мелания и Доналд Тръмп според езика на жестовете (видео)"}
{"url": "https://m.offnews.bg/news/Futbol_18793/Balkanska-legenda-e-porednata-zvezda-za-macha-na-Berbatov_656765.html", "text": "Eдин от най-добрите нападатели в европейския футбол от края на 80-те и средата на 90-те години на 20 век - Предраг Миятович, е поредното попълнение към съзвездието за мача на Димитър Бербатов и Луиш Фиго на 14 юни.Безпощадният таран е сред най-големите футболни звезди на Балканите и сред най-великите спортисти на Черна гора.„Той е легендарен нападател на Реал (Мадрид). Заби решителния гол за 1:0 над Ювентус във финала за Шампионската лига през 1998 г. и след 32 г. чакане „белият балет“ отново спечели най-ценния клубен трофей, за да продължи да пише рекорди в историята на турнира и до днес.Безпощадният таран е сред най-големите футболни звезди на Балканите и сред най-великите спортисти на Черна гора. Футболист №1 на Югославия през 1992 г., Спортист №1 на Югославия през 1997. Тръгнал от Будучност, показал на света огромния си талант в Партизан, премина във Валенсия където вкара 56 гола в 104 мача. За да премине в Реал (Мадрид) и да стане наистина велик. Заформя атомно нападение с Давор Шукер и Раул.Още в първия си сезон печели титлата в Испания, допринасяйки с куп голове и асистенции. През същата 1997 г. е втори за „Златната топка“ след Феномена Роналдо и пред Зинедин Зидан. От 2006 до 2009 г. той бе и спортен директор на Реал (Мадрид).Предраг Миятович! Поредната легенда в отбора на Фиго за Мача на годината в София на 14 юни!\"", "date": "2017.05.29", "title": " Балканска легенда е поредната звезда за мача на Бербатов"}
{"url": "https://m.offnews.bg/news/Obshtestvo_4/Balgarski-studenti-sazdadoha-edna-ot-naj-ikonomichnite-koli-v-sveta_656769.html", "text": "След дълга борба за създаването на възможно най-икономичния автомобил в тазгодишния Shell Eco-Marathon Европа, приключи и участието на трите български отбора в олимпийския парк „Куин Елизабет“ в Лондон. В английската столица учениците от Професионалната гимназия по селско, горско стопанство и туризъм „Н.Й. Вапцаров“ от Чепеларе и студентите от Русенския университет „Ангел Кънчев\" и Техническия университет в София се наредиха сред над 170 тима от млади инженери от Стария континент и записаха достойно представяне.Студентите от Техническия университет в София се наредиха на трето място при водородните автомобили от градски тип, т.е. Карбоновият „Феникс“ на столичани застана зад творенията на студенти от Холандия и Франция, след като постави най-добър резултат от 189 км/м водород. Стойността е сравнително по-ниска от миналогодишните 229,2 км/м, но и трасето за 2017 г. бе променено, така че директни съпоставки не могат да бъдат направени.Победителят в класа на ТУ-София е Университетът на Твенте, Холандия, чийто автомобил измина 227,8 км с кубичен метър водород.Битката бе особено ожесточена при ниските прототипи с батерии, с които се състезаваха отборите ни \"Автомобилист\" от Русе и blue-ev от Чепеларе. В класa участваха над 40 отбора и докато голяма част от тях бяха спънати от техническата инспекция, 29 достигнаха до същинското състезание.Техническите проблеми не подминаха и Русе, които дори успяха да счупят волан, но след пет опита за записването на 10 най-икономични на пистата пистата белият болид на русенци постави топ резултат от 360 км с кВтч. Това му отреди 12 място сред европейските отбори или с едно по-ниско от 2016 г.Що се отнася до учениците от Чепеларе и техния ДДТ, те направиха поредна крачка напред в класирането като след миналогодишното 25-о място, сега завършиха на 22-о. Младият пилот от южния град Стоян Илъков съумя да достигне разход от 253 км/кВтч.При електрическите прототипи и тази година крайни победители са испански студенти с впечатляващите 729 км/кВтч.Макар и без българско участие, в другите категории също се бе изключително оспорвано. При прототипите с двигатели с вътрешно горене победителите от Франция постигнаха невероятните 2503,9 километра с литър гориво, което иначе казано са 0,04 л/100 км. И ако това ви изненадва, имайте предвид, че същият отбор Microjoule държи световния рекорд от 3371 км/л или под 0,03 л/100 км.Какво обаче означава всичко това за бъдещето на транспорта, доколко разработваните от младите умове технологии ще намерят място в шосейните коли и какво означава подобно състезание за сруднетите? На тези въпроси потърсихме отговор от генералния мениджър на екомаратона Норман Кох.\"Това, което студентите научават тук, е особено значимо и релевантно. Да, те може и да не разработват нови двигатели или композитни материали, но най-важното нещо, което научават тук - и да не забравяме, че годишно в програмата участват 10 000 души - е да работят и да се справят в реална обстановка. Те трябва да се спраят с времето и парите. Ако не са готови този уикенд, ще е прекалено късно. Ако не намерят начин да си набавят средства или да създадат колата с парите, които имат, няма да дойдат тук\", обяснява Кох.По думите му големи компании следят какво се случва в събитието, а създадени от студентите технологии биват патентовани, така че връзката с индустрията е реална.Самият той вижда зелените технологии като бъдещето и отхвърля казва, че ако участва в надпреварата, би създал водороден автомобил от градски тип. Отхвърля опасенията за слабозарвитата водородна инфраструктура - едно време горивото за колите се е купувало само от аптеки, контрира Кох.Тази година Shell организира и нов предварителен кръг под Shell Eco-marathon Challenger Eventз за отборите, които за пръв път пристъпат към еко състезанието. В Истанбул през септември ще участват три нови български отбора: от Професионалната гимназия по механотехника в Русе, втори екип от Русенския университет „Ангел Кънчев“ и от Професионалната гимназия по транспорт и транспортен мениджмънт в Казанлък.", "date": "2017.05.29", "title": " Български студенти създадоха една от най-икономичните коли в света"}
{"url": "https://m.offnews.bg/news/Obshtestvo_4/Sadiat-18-godishna-majka-za-smartta-na-bebeto-%D1%9D-pochinalo-ot-nedohra_656768.html", "text": "18-годишна майка от Чирпан отива на съд заради смъртта на бебето ѝ, починало от недохранване. Според прокуратурата Нермин е причинила смъртта на детето по непредпазливост, като не е полагала достатъчно грижи за него след раждането. Момченцето е родено през август 2016 г., като Нермин и приятелят ѝ, с когото живеели на съпружески начала, имали и по-голяма дъщеря. Бебето е изписано от болницата в добро състояние. След това няколко пъти Нермин посещавала консултации при лекар, който ѝ давал съвети за правилното хранене и гледане на детето. Въпреки това според прокуратурата тя не хранела добре детето и не му осигурявала необходимите течности. На 7 октомври миналата година Нермин завела детето на профилактичен преглед, а лекарят му поставил диагноза \"бронхопневмония\". Майката и бебето били приети в болницата, но няколко часа по-късно Нермин напуснала лечебното заведение с детето. На следващия ден тя завела бебето отново на преглед, а лекарят установил, че то е с дихателна недостатъчност и тежко белтъчно-енергийно недохранване. Бебето било слабо и с лоша хигиена, съобщи Нова телевизия. Двамата отново били приети в болницата. Няколко дни по-късно бебето е изписано здраво, а на майката са дадени препоръки за правилно хранене. Нермин трябвало да доведе момченцето и на два контролни прегледа, но тя не го завела на лекар. Детето развило двустранна пневмония заради недохранване и лоши битови условия, категорични са от прокуратурата. Бебето е прието отново в болница на 1 декември миналата година в тежко състояние. На следващия ден момченцето починало. Според експертизата причината за смъртта е възпалителен процес на белите дробове, който се получил от недохранване на детето и лоши санитарно-битови условия. ", "date": "2017.05.29", "title": " Съдят 18-годишна майка за смъртта на бебето ѝ, починало от недохранване"}
{"url": "https://m.offnews.bg/news/Kultura_33/Preporachvame-vi-Kapana-fest-i-ajliak-v-Plovdiv_656755.html", "text": "С очакването на първите горещи дни доста от нас си задават въпроса: \"Къде да отида - на планина или на море?\" Отговорът е нито едното, нито другото. Или казано в рима \"вместо на море, на тепе\". Пловдив е един от най-хубавите български градове, който разцъфтява в края на пролетта и началото на лятото, отваряйки обятията си за туристи от България и света. Това е и времето, в което се провежда лятното издание на  в творческия квартал на града, като тази година лятното издание ще бъде между 2 и 4 юни. Капана фест е цяло двудневно културно изживяване, където всеки може да намери нещо по вкуса си - филми, музика, книги, ръчно изработени изделия, сувенири, мода, изискани шапки и ръчен шоколад. Два пъти годишно - през лятото и есента, квартал Капана става едно от най-добрите места, на което може да задоволим артистичните си пориви. По време на събитието кварталът се преобразява - улиците на Капана се изпълват с хора, построява се специален пазар и барове, а над главите на посетителите се веят веселите флагчета, символ на фестивала. Стотици хора от различни народности се събират в няколкото улички на уютния пловдивски квартал, където занаятчиите показват творенията си, търговците са подбрали най-добрите си продукти, а организаторите на фестивала са подготвили интересни концерти, литературни събития, занимални за деца и кинопрожекции.Тази година музикалната програма на Капана фест включва концерт на американския изпълнител Kan Wakan, трибют на Боб Марли и закриване от една от любимите ни групи - Irfan, на сцената на ул. \"Загреб\". Литературната зона пък ще приюти разговорите с авторката на книгата \"Моши моши, Япония\" Юлияна Антонова-Мурата, която ще разкаже историите си от Страната на изгряващото слънце, и тези със съвременните български \"ъндърграунд\" автори. Ще бъдат организирани специални четения и представления, където българските писатели ще представят творбите си. Кинопрограмата включва много български филми, както и копродукции с участието на България. На 4 юни ще се прожектират филмите от специалната документална селекция, сред които е и филмът на нашия автор Николай Фенерски \"Резерват Северозапад\", който разказва за съдбите в най-бедния район на България. Капана фест е изживяване за всички, които търсят нови емоции и познанства. В датите на фестивала градът приема много гости от всички краища на света и България, а многообразието от култури и нрави се усеща навсякъде. Отседнете ли в някой от известните хостели по главната улица или Стария град със сигурност ще завържете интересен разговор с чуждестранен посетител на града. Ако пък се заговорите с някоя \"майна\" ще бъдете потопени в изкуството на айляка - почивката, люлеенето на хамак в някой от парковете под тепетата, пиенето на хладни напитки и хапването от множеството места за бърза закуска, също запазена марка на Пловдив. Баровете в Капана също са част от изживяването по време на фестивала, защото винаги са пълни и предлагат интересни участия на изпълнители и други събития. Ако пък решите да избягате за малко от фестивала, може да се разходите из Пловдив, който винаги е подготвен за посетители с множеството си галерии, музеи и ресторанти.Атмосферата на квартала и жаркото слънце, което винаги се показва в Пловдив, дават старта на летните изживявания и са определено добра загрявка за приключенията на морето. ", "date": "2017.05.29", "title": " Препоръчваме ви: Капана фест и айляк в Пловдив"}
{"url": "https://m.offnews.bg/news/Intcidenti_6/Avariral-TIR-blokira-dvizhenieto-kraj-Vitinia_656788.html", "text": "Аварирал ТИР блокира движението в района на тунел \"Витиня\", съобщи \"Фокус\". На път I-1 при тунела се образува километрична опашка. Задръстването е в района на обходния път, по който пътуват шофьорите заради ремонта на тунела. Тунелът \"Витиня\" ще остане затворен до петък, като движение няма да се осъществява двупосочно.", "date": "2017.05.29", "title": " Аварирал ТИР блокира движението край \"Витиня\""}
{"url": "https://m.offnews.bg/news/Kultura_33/Kvadratat-vze-Zlatnata-palma-na-70-iia-iubileen-Kan_656787.html", "text": "„Квадратът” на шведския режисьор Рубен Йостлунд отнесе „Златната палма” на 70-ия юбилеен Кан. Малко неочаквано, но напълно заслужено.„Не трябва да се подценява елементът случайност при една „Златна палма”, каза пророчески в деня на откриването президентът Алмодовар. А режисьорът казва, че е искал да направи „елегантен филм, с визуални и реторични похвати, които да провокират и забавляват. Тематично филмът се движи сред въпроси като отговорност и доверие, богати и бедни, власт и безсилие. Растящата вяра в индивида и намаляващата вяра в общността. Недоверието към държавата, медиите и изкуството.”Филмът взе и независимата награда „Вулкан” на Висшата техническа комисия за изображение и звук за „забележителен художествен принос като цялостно звучене и инвенция”. Жанр – хаплива сатира на снобеещия артистичен свят в развитите общества. С финес е осмяна агресивната PR индустрия, претенциозния нарцисизъм на всевъзможни пърформанси, инсталации, презентации, перцепции и т.н., на мушка с убийствена ирония е взето арт-словоблудството, претенциите и светската показност.Главният герой е уважаван куратор в Кралския музей за съвременно изкуство, елегантен и приятен мъж на средна възраст, разведен, с две чудни деца. Кара екологична кола, живее в дизайнерска среда, поддържа добрите каузи. Подготвя инсталация, наречена „Квадратът”, в която се включват минувачи, които да покажат своя алтруизъм. Мотото й е: „Квадратът е олтар на доверието и доброжелателството. Вътре в него всички имаме еднакви права и задължения.” Дотук добре, но когато му устройват уличен „пърформанс” и му открадват телефона и портфейла, реакцията му е далеч от благородството… „За мен това беше начин да посоча, че сме стадо животни” – пояснява режисьорът.Животинското се мярка комично на няколко пъти – гаджето на куратора живее с голямо шимпанзе, дискретно разхождащо се из апартамента й, а към финала ставаме свидетели на чудовищен пърформанс, който ще влезе в киноисторията. На официална гала-вечеря на спонсорите на музея, за да разберат нагледно за какво отиват парите им, се появява мъж, изобразяващ животно. Гол до кръста той тръгва на четири крака с чудати приспособления-ръце и възбудено започва своя „номер”. Но така се превъплъщава, че бързо минава границата на изкуството и изправя на нокти добрите буржоа. Отключва се ужас, агресия и абсурд. Страховита сцена, достойна за Бунюел и Форман - да си спомним величественото ходене по масата от „Коса”.Филмът повдига и неудобния въпрос за имигрантите, за изолацията на цели пластове от обществото, за токсичната роля на социалните мрежи. Но най-вече е размисъл за упадъка на културата, разполагаща с великолепни пространства, с най-модерни приспособления, но въпреки това не постигаща най-важната си мисия - човечност и духовност. Символиката на квадрата е използвана майсторски-двусмислено - като стерилно „квадратно” мислене, но и като свещеното място у всеки, където можеш винаги да влезеш и да си истински. Без да е зловещо-критичен, филмът постига трудния баланс да постави неотложните морални и социални въпроси забавно, но и сериозно. Гран при – втората по важност награда от Кан, беше връчена на „120 удара в минута” на Робен Кампило, борбен филм за личното отдаване на една кауза и необходимостта от обединение пред злото, било то епидемията от СПИН или безразличието на институциите. Предизвестен успех при еуфорията на френската преса и президент, особено чувствителен към темата, както писаха някъде. „Това беше колективно предизвикателство, каквато е и историята във филма. Можем да сме големи, хубави и силни само ако сме много” – каза при получаването на трофея Кампило, съсценарист на „В класната стая” („Палма” 2008 и номинация за чуждоезичен „Оскар”).София Копола получи Наградата за режисура за живописно-костюмния филм „Измамените” в остра конкуренция. Някъде мернах заглавие „Копола измами Кан”, което, колкото и да е шегаджийско и неточно, улавя нещо от истината. Филмът е по романа на южноафриканския писател Том Кълинан от 1966 и е римейк на филм на Дон Сиигъл (1971) с Клинт Истууд в главната роля. Различното тук е историята, разказана от гледна точка на жените. Действието се развива по време на Гражданската война в Америка, един ранен войник от Севера е спасен от момичета от пансион за благородни девици от Юга, но избуяват еротични страсти, съперничества, ревност. Накрая вземат връх животинските инстинкти - по време на война всички стават зверове. Няма да разказвам финала, но е страшничко.Филмът, освен с дискретно чувство за черен хумор привлича масовия зрител и със звезди – Никол Кидман, Колин Фаръл, Кирстен Дънст, Ел Фанинг. Кидман получи извънредна Награда за 70-та годишнина на фестивала. Тя блестеше с цели 4 роли в Официалната селекция - в „Убийството на свещен елен” от конкурса и в „Как да говорим с момичета по купони” и тв сериала на Джейн Кемпиън „Top of the Lake: China Girl”.Наградата за мъжка роля след оспорван дуел (например с Клаес Банг от „Квадратът”) получи американският актьор Хоакин Финикс за „You Were Never Really Here” на Лин Рамси. Пълен с насилие, въображаемо, но и реално, това е бърз трилър за объркания живот на един здравеняк, ветеран от военни мисии, който си изкарва хляба като връща отвлечени деца. Въвлечен в история с корупция и отмъщение, той далечно напомня „Шофьор на такси”.Наградата за женската роля като че ли най-безусловно пасна на Диан Крюгер (неотдавна била от другата страна като член на журито в Кан). Любопитното е, че въпреки, че е родена в Германия, филмът „В нищото” (Aus dem Nichts) на Фатих Акин е първият й немскоезичен филм. В него тя прави потресаващ образ на германка, чийто мъж турчин е взривен в атентат заедно със сина им само защото е чужденец. Акин, за мен един от претендентите за „Палмата”, обясни защо я е поканил във филма: „Харесва ми как изглежда с това наистина германско лице. Харесва ми идеята, че истинска арийка се бори срещу нацистите. Това внася още един пласт в историята.”Големият губещ тази година е Андрей Звягинцев. Неговият „Нелюбов” беше фаворит на критиката до последно. Най-цялостният, най-мощният и най-дълбокият филм на фестивала остана с Наградата на журито.Отличието за сценарий беше поделено между „Убийството на свещен елен” и „You Were Never Really Here”.Без претенции за изчерпателност може да се обобщи, че журито поощри филмите, които правят бърз контакт с публиката, оставайки в същото време ангажирани и сериозни като послание. Безкомпромисни филми с модерен киноезик, заредени с тревога и критицизъм.", "date": "2017.05.29", "title": " \"Квадратът\" взе Златната палма на 70-ия юбилеен Кан"}
{"url": "https://m.offnews.bg/news/Obshtestvo_4/Manolova-obiavi-reshenieto-na-VKS-za-taksa-sgradna-instalatciia-za-n_656789.html", "text": "Омбудсманът Мая Манолова обяви решението на Върховния касационен съд за такса \"сградна инсталация\" за несправедливо към гражданите. Преди дни ВКС реши, че таксата не противоречи на Закона за защита на потребителите, според който гражданите не са длъжни да плащат за нежелана услуга. Именно Манолова поиска от съда да се произнесе по казуса. До момента при спорове между потребители и топлофикационни дружества някои съдии приемаха, че не е необходимо подписване на индивидуален договор, защото доставката на топлинна енергия до сгради етажна собственост е колективна услуга. Други съдии обаче приемаха, че при противоречие между два закона се прилага този, който е в интерес на потребителя, а в този случай с предимство е текстът, забраняващ доставка на топлинна енергия без поискване. От решението на Гражданската колегия на ВКС се разбира, че според магистратите потребител на топлинна енергия не е отделният собственик или ползвател на апартамент, а самата етажна собственост. Затова и отделният собственик не може сам да се откаже изцяло от парно и да не плаща за общите части. \"Решението на ВКС е несправедливо спрямо българските граждани. Смятам, че то е и необосновано, но в крайна сметка всички сме длъжни да уважаваме съдебните решения и да ги изпълняваме, така функционира демокрацията и правовата държава\", заяви Манолова в Русе. „ВКС не е намерил противоречие между два закона – между Закона за енергетиката и Закона за защита на потребителите, но това не значи, че двата закона и по-специално Закона за енергетиката са справедливи спрямо българските граждани. Институцията, която може да промени този закон, в интерес на избирателите  си, е българското Народно събрание“, каза още омбудсманът.Манолова обясни, че предстои да напише препоръки до Министерския съвет, до енергийния министър Теменужка Петкова и до парламента за промяна на Закона за енергетиката, който според нея в момента не защитава гражданите. „Ще препоръчам конкретни промени на депутатите, защото те са хората, които могат да поправят тази несправедливост. В крайна сметка, ако не са готови да отменят такса „сградна инсталация“, да напишат текстове, според които изчисляването на таксата да бъде по-справедливо и хората да плащат минимални размери, а не огромните суми, които плащат сега, мръзнейки и без да искат да имат нещо общо с „Топлофикация“. В момента всички неблагополучия и лошото управление на столичната „Топлофикация“ се плащат от столичани, от тези, които не искат да ползват парно, но плащат „сградна инсталация“, категорична бе Манолова. ", "date": "2017.05.29", "title": " Манолова обяви решението на ВКС за такса \"сградна инсталация\" за несправедливо"}
{"url": "https://m.offnews.bg/news/Kultura_33/Dubioza-Kolektiv-s-nova-pesen-za-balkanskata-trevozhnost-video_656790.html", "text": "“Himna generacije” е първи официален сингъл от предстоящия студиен албум на Dubioza Kolektiv, който ще излезе тази есен.В началото на април групата реализира снимките към видеоклипа на “Himna generacije” в Сараево с участието на 400 доброволци, които музикантите поканиха чрез социалните мрежи. Режисьор на видеото е Салем Кантарджич, а оператор – Алмир Джиколи.Снимките на видеото на “Himna generacije” е вторият най-мащабен проект, осъществен в Сараевския кантон, от заснемането на епичните сцени във филма \"Валтер брани Сараево\" през 1972 година. \"След като години наред неоснователно бяхме обявявани, че представляваме “официалния глас на изгубеното поколение”, най-накрая решихме да се възползваме от този етикет и да сътворим подходящо за темата музикално произведение. На Балканите \"непрестанната тревожност\" е превърната в национален спорт. Ние се тревожим за всичко, при това постоянно. Превърнали сме тази тревожност вече в самоцелна дисциплина на дълги разстояния. За всичко се безпокоим: от застрашените от изчезване южноамерикански прерийни опосуми до евентуална ядрената война на Корейския полуостров, от избора на Тръмп за президент на САЩ до победителя в конкурса за таланти в Забрде, Сараево. И, ако досега песните ни прославяха простите човешки желания като любовта към жената или алкохола, решихме, че е крайно време да възпеем \"любовта към тревогата\" поне веднъж\", споделят в типичния си ироничен стил музикантите от групата по повод вдъхновението за създаването на новата им песен. От бандата обещават, че ще представят както песни от предстоящия си проект, така и селекция от най-популярните парчета на групата през годините.", "date": "2017.05.29", "title": " Dubioza Kolektiv с нова песен за балканската тревожност (видео)"}
{"url": "https://m.offnews.bg/news/Liubov-i-seks_18813/Tri-zadalzhitelni-razgovora-s-polovinkata-predi-braka_656785.html", "text": "Често женени двойки обясняват как са разбрали, че половинката им е именно за тях, с думите „просто зная”. Несъмнено обаче има въпроси, които трябва да бъдат обсъдени, преди да се впуснете в брак и да се съгласите да прекарате живота си с някого.Темите не са много интересни и забавни, но е ключово да отметнете определени разговори, за да сте сигурни, че и двамата искате същите неща дългосрочно и сте наистина съвместими.Много хора се смятат, че трябва да \"препитат\" партньора си по колкото се може повече въпроси, преди да се ангажират да прекарате живота си заедно - това е начинът да се уверите, че наистина го познавате.Проучване разкрива най-важните разговори, които една двойка трябва да проведе преди брака.Ако не сте съгласували дали искате деца, как ще се управляват семейните финанси и какво би станало, ако някой от вас получи добра оферта за работа в друг град и т.н., има голяма вероятност да си създадете сериозни главоболия. Въпросите за кариерата и плановете за деца вървят ръка за ръка. За голяма част от хората планирането на деца е от първостепенно значение.Ако и двамата родители искат да останат у дома, някой ще трябва да прави компромиси - почти същите, както ако и двамата родители искат да продължат да работят. Ако обсъдите това преди да се ожените, може да сте в състояние да избегнете сериозни скандали по-нататък.Друг важен разговор е дали половинката ви има някакви парични дългове. Често тези неизказани проблеми сериозно спъват почти всеки бъдещ план, тъй като приходите спадат рязко за определен период от време.Едни от важните въпроси, на които трябва да получите искрен отговор, са: Обичаш ли ме? Уважаваш ли ме? Ще бъдеш ли за мен? Мога ли да разчитам на теб? Ще решим ли нещата заедно? Можем ли правим компромиси заедно?", "date": "2017.05.29", "title": " Три задължителни разговора с половинката преди брака"}
{"url": "https://m.offnews.bg/news/Sviat-_12/Aresti-i-ostavki-sled-skandal-za-koruptciia-v-moldovskoto-pravitelstvo_656784.html", "text": "Арести и оставки последваха разразилия се скандал за корупция в правителството на Молдова. Министърът на околната среда Валериу Мунтяну и двама негови заместници подадоха оставка, след като Либералната партия, на която са членове, се оттегли от управляващата коалиция заради ареста на нейния зам.-председател Дорин Киртоаке, заподозрян в корупция. Очаква се оставки да подадат още министърът на образованието Корина Фусу и вицепремиерът Георге Брега.В края на миналата седмица либералите напуснаха управлението в протест срещу ареста на кмета на Кишинев и заместник-председател на партията Дорин Киртоаке, обвинен в злоупотреба със служебно положение при разпределянето на обществени поръчки за паркингите в столицата.Киртоаке, който е под домашен арест, е един от седемте представители на властта и бизнесмени, задържани през последните три седмици във връзка с разследването за корупция при сключването на договорите за паркингите.Защитници на Киртоаке твърдят, че арестът му е политически мотивиран, а не резултат от желание на властите да се борят с корупцията, пише Ройтерс, цитирана от БТА.Според тях подкрепяният от Москва президент Игор Додон е в дъното на кампанията срещу либералите, искащи обединение с Румъния. Управляващата коалиция, която вече е двупартийна, запазва мнозинството си в 101-местния парламент, но напускането на Либералната партия крие риск от допълнителна нестабилност в страната, в която след 2015 г. три последователни правителства приключиха предсрочно мандата си.", "date": "2017.05.29", "title": " Арести и оставки след скандал за корупция в молдовското правителство"}
{"url": "https://m.offnews.bg/news/Futbol_18793/V-TcSKA-1948-se-strahuvat-ot-novi-ekstcesii-v-Kardzhali_656786.html", "text": "Ръководството на аматьорския ЦСКА 1948 излезе с официално писмо относно предстоящия търг за емблемата на фалиралия армейски клуб, който ще се състои в Кърджали утре. От лагера на тима се обръщат към премиера Бойко Борисов и всички институции в България, с призив да се погрижат да бъдат спазени правилата и законите при провеждането на търга, за да не стигне до повторение на проваления вече търг на \"Българска армия\", когато представител на клуба не беше допуснат да подаде оферта.", "date": "2017.05.29", "title": " В ЦСКА 1948 се страхуват от нови ексцесии в Кърджали"}
{"url": "https://m.offnews.bg/news/Futbol_18793/Beshiktash-i-Roma-dopalniha-grupite-v-Shampionskata-liga_656795.html", "text": "Ето и всичките 22 участника в груповата фаза на Шампионската лига:С приключването на водещите европейски първенства станаха ясни имената на всичките 22 участника в груповата фаза на Шампионската лига, които ще играят там по право и според коефициентите на страните си.Последните две места бяха попълнени от турския шампион Бешикташ и от вицешампиона на Италия Рома.Останалите 10 места ще бъдат разпределени в квалификациите в два потока - шампионски и нешампионски. Англия може да стане с цели пет представителя в групите на Шампионската лига, ако Ливърпул преодолее успешно квалификациите, след като и Манчестър Юнайтед си осигури място чрез победата си в Лига Европа преди няколко дни.Германия и Испания към момента имат по три участника, но могат да ги увеличат до четири при успешни квалификации на 4-тите отбори в съответните първенсства. Максимално по три отбора могат да вкарат пък Италия, Франция и Португалия.Англия: Челси, Тотнъм, Манчестър Сити, Манчестър ЮнайтедИспания: Реал Мадрид, Барселона, Атлетико МадридГермания: Байерн Мюнхен, РБ Лайпциг, Борусия ДортмундИталия: Ювентус, РомаПортугалия: Бенфика, ПортоФранция: Монако, Пари Сен ЖерменРусия: Спартак МоскваУкрайна: Шахтьор ДонецкБелгия: АндерлехтХоландия: ФейенордТурция: БешикташШвейцария: Базел", "date": "2017.05.29", "title": " Бешикташ и Рома допълниха групите в Шампионската лига"}
{"url": "https://m.offnews.bg/news/Obshtestvo_4/Shte-remontirat-Vitinia-samo-prez-noshtta-zaradi-tapite_656797.html", "text": "Ремонтът на тунел \"Витиня\" ще става само през нощта, съобщиха от Агенция \"Пътна инфраструктура\". Решението е взето с цел да се намали трафикът и да се избегнат задръстванията в района, посочиха от АПИ. Ремонтът на тунела започна днес и ще приключи в петък. Ремонтните работи ще се извършват от 22 до 6 ч.Така през деня леките автомобили ще могат да преминават двупосочно в тръбата на \"Витиня\" за София. Тежкотоварните автомобили ще преминават по път I -1 София - Ботевград.Движението в района днес беше значително затруднено и от аварирал ТИР, който блокира обходния маршрут. ", "date": "2017.05.29", "title": " Ще ремонтират \"Витиня\" само през нощта заради тапите"}
{"url": "https://m.offnews.bg/news/Tenis_18788/Favoritite-tragnaha-bez-problemi-na-Rolan-Garos_656792.html", "text": "Големите фаворите за спечелване на трофея от втория за годината турнир от Големия шлем - \"Ролан Гарос\" в Париж, Новак Джокович и Рафаел Надал преодоляха без проблеми първия кръг на надпреварата.Защитаващият титлата сърбин Новак Джокович се наложи на старта над испанеца Марсел Гранойерс с 6:3, 6:4, 6:2 в първия си мач под ръководството на новия си личен треньор Андре Агаси. Белградчанинът, който преди седмица навърши 30 години, поведе с по 4:1 гейма във всеки един от сетовете и в крайна сметка триумфира след почти два часа и половина на корта.Джокович, който се стреми към четвърти пореден финал на \"Ролан Гарос\", пласира 30 печеливши удара, но допусна цели четири пробива в двубоя. 31-годишният Гранойерс, осминафиналист в Париж през миналия сезон, в дълги периоди успяваше да бъде равностоен на съперника, но в крайна сметка в ключовите моменти сърбинът показа по-високото си класа.Деветкратният шампион Рафаел Надал също стартира с категорична победа. Поставеният под номер 4 Надал спечели срещу представителя на домакините Беноа Пер с 6:1, 6:4, 6:1 след 112 минути игра. Испанецът имаше затруднения единствено във втория сет, в който се наложи да преодолява ранен дефицит от 1:3 гейма.Надал допусна само 18 непредизвикани грешки, 10 от които във втората част, докато Пер направи общо 32. Така във втория кръг деветкратният победител на \"Ролан Гарос\" ще играе срещу Робин Хаазе (Холандия). Домакините нямаха много поводи за радост днес, след като Никола Маю отпадна в първия кръг от Симоне Болели (Италия) с 4:6, 2:6, 2:6, а Пол-Анри Матийо загуби от десетия поставен Давид Гофен (Белгия) с 2:6, 2:6, 2:6.Петият в схемата Милош Раонич (Канада) записа победа със същия резултат 6:3, 6:4, 6:21 над белгиеца Стийв Дарси в първия кръг. Четвъртфиналистът през 2014 година Раонич по традиция беше много солиден на сарвис. Той пласира 15 аса и не допусна пробив, като направи 44 печеливши удара срещу едва 13 на противника в 91-минутния сблъсък.Поставеният под номер 14 Джак Сок (САЩ) за първи път не успя да преодолее първия кръг в Париж при петото си участие след поражение с 5:7, 5:7, 3:6 от чеха Иржи Весели. Представителят на домакините Жил Симон пък отпадна на старта на \"Ролан Гарос\" за първи път от 2008 година. 31-ият в схемата Симон падна от Николоз Басилашвили с 6:1, 2:6, 4:6, 1:6, като грузинецът записа дебютен успех при третото си участие в Париж.", "date": "2017.05.29", "title": " Фаворитите тръгнаха без проблеми на \"Ролан Гарос\""}
{"url": "https://m.offnews.bg/news/Sviat-_12/Rejtingat-na-Putin-s-istoricheski-rekord_656796.html", "text": "Нов рекорден рейтинг на руския президент Владимир Путин отчете социологическият институт \"Левада център\". Според данните от проучването, ако в неделя имаше избори, за Путин биха гласували рекордните 82% от избирателите, които вече са определили своя фаворит. От всички участници в проучването тези, обявили, че биха гласували за Путин, са 66%. 20% са отговорили, че не биха искали Путин да спечели изборите през 2018 г., а 14% се затруднили с отговора. 56% от участниците в проучването са убедени, че до догодина няма да се появи политик, способен да замени Путин на президентския пост. 26% от руснаците пък мислят, че такъв все пак може да се появи. Далеч зад Путин по рейтинг остават лидерът на Либералдемократическата партия Владимир Жириновски с 6% и лидерът на Комунистическата партия Генадий Зюганов с 4%. Най-известният критик на Кремъл Алексей Навални получава едва 2% одобрение. Това е най-високият резултат на Путин в историята, отбелязва \"Левада\". Година преди последните президентски избори в Русия рейтингът на Путин беше 68%, а преди изборите през 2008 г. той е бил 43%.Президентските избори в Русия са през март 2018 г. Намерение да се явят на изборите обявиха Алексей Навални, Владимир Жириновски и Григорий Явлинский. Путин все още не е обявил дали е решил да се кандидатира за нов мандат, или не. ", "date": "2017.05.29", "title": " Рейтингът на Путин с исторически рекорд"}
{"url": "https://m.offnews.bg/news/Obshtestvo_4/Darzhavata-si-prizna-che-niama-nezavisim-organ-za-borba-s-koruptciiat_656794.html", "text": "Антикорупционните органи у нас са недостатъчно независими, с недостатъчен капацитет, а отговорността се размива между тях.Това се посочва в доклад на Центъра за превенция и противодействие на корупцията и организираната престъпност. Центърът е юридическо лице, второстепенен разпоредител с бюджетни средства и беше създаден специално за реализацията на проекта БОРКОР.Докладът на БОРКОР, озаглавен \"Анализ на органите по превенция и противодействие на корупцията в Република България\", констатира, че дейността на изградените в България органи по превенция, противодействие и борба с корупцията не съответства в пълна степен на международните стандарти, утвърдени в Конвенцията на ООН за борба с корупцията.Институционалната рамка у нас е разпокъсана и липсва координация между отделните структури, пише в документа.Друга констатация е, че липсва институция с ясен ангажимент към разследване на корупцията по високите етажи, което е основна препоръка на Европейската комисия по Механизма за сътрудничество и проверка, неизпълнена от 2007 г.В програмната си реч пред Народното събрание премиерът Борисов се ангажира до края на годината да бъдат изпълнени всички 17 препоръки към страната от мониторинговия доклад на Европейската комисия и да бъде приет изцяло нов антикорупционен закон. Предвижда се създаването на единен антикорупционен орган на основата на действащата Комисия за отнемане на незаконно придобитото имущество, информират от БОРКОР.\"Изготвихме този доклад, за да подпомогнем изпълнителната власт при вземане на управленско решение. Целта ни е да се въведат международни стандарти в дейността по превенция и противодействие на корупцията, да се оптимизира структурата на отделните институции и да се подобри качеството на нормативните актове и процедурите\", заяви Елеонора Николов, и.д. директор на Центъра за превенция и противодействие на корупцията и организираната престъпност (ЦППКОП).Експертите на центъра препоръчват решението за създаване на антикорупционен орган да се базира на сериозен анализ на потенциала на съществуващите институции, разпределението на компетентностите и отговорностите между тях.\"Анализът трябва да изпреварва управленското решение. Опитът показва, че копирането на чужди модели без предварителен анализ и фетишизирането на \"добри практики\" често се проваля поради липса на реална оценка на тукашните политически, икономически, социални и културни условия\", каза Елеонора Николова.Анализаторите на центъра препоръчват ако се създава нов антикорупционен орган, то той да бъде \"позициониран равно отдалечено от трите власти и да има висока степен на независимост, като своеобразен „остров на интегритет и компетентност\".Независимостта на структурата трябва да се гарантира и с прозрачен избор на политически безпристрастен ръководител с безупречна професионална репутация. Необходимо е и солидно финансово и персонално обезпечаване.В доклада се препоръчва ревизиране на сега действащата Национална стратегия за превенция и противодействие на корупцията 2015 - 2020 г. или изготвяне на нова Стратегия след извършване на цялостен анализ и мониторинг върху изпълнението на дейностите от страна на отделните звена.Анализът на ЦППКОП показва следния парадокс: съществуват два стратегически документа, приети с решение на Министерски съвет в рамките на малко повече от месец, които уреждат по различен и противоречив начин институционалната система в България. Стратегията ограничава превенцията на корупцията само до лицата с публични длъжности, като игнорира ролята на превантивно звено, което да извършва секторни анализи (което е изискване на Конвенцията на ООН). Посочва се също, че правомощията на създаденото ново звено - Национален съвет по антикорупционни политики към МС почти изцяло се дублират с тези на ръководния орган на ЦППКОП - Консултативен съвет. И двата органа са създадени за изпълнение на 2 поредни национални стратегии, едната от които е вече отменена.\"Наблюдаваме липса на всякаква управленска логика, на последователност в стратегическите решения и действията по тяхното изпълнение. Проблемът в България е липсата на системен подход, липсата на предварителен анализ на въздействието на стратегическите документи. Има и чести промени в законодателните актове. Възприетият у нас подход \"на парче\" е и причина за неудовлетворителните резултати\", обобщи Елеонора Николова.", "date": "2017.05.29", "title": " Държавата си призна, че няма независим орган за борба с корупцията"}
{"url": "https://m.offnews.bg/news/Sviat-_12/Moldova-izgoni-petima-ruski-diplomati_656799.html", "text": "Молдова обяви петима руски дипломати за персона нон грата, съобщи РИА Новости, позовавайки се на Publika. Руският посланик в Молдова Фарит Мухаметшин е потвърдил информацията. Посланикът посочва, че в момента полученият от молдовските власти документ се изучава и от посолството по-късно ще обявят повече подробности по въпроса. Подкрепяният от Кремъл молдовски президент Игор Додон обяви, че действията на правителството са \"възмутителен акт\". По думите му правителството настоява руските дипломати да напуснат страната до 72 часа. В петък руски дипломати бяха изгонени и от Естония. Генералният консул на Русия в естонския град Нарва Дмитрий Казьонов и консулът Сергей Сургаев са помолени да напуснат страната. От руското Министерство на външните работи тогава обявиха, че \"това е поредният неприятелски акт, който не е обоснован от нищо и няма да остане без отговор\".", "date": "2017.05.29", "title": " Молдова изгони петима руски дипломати"}
{"url": "https://m.offnews.bg/news/Analizi_289/Pod-igoto-na-normata_656802.html", "text": "Остават броени дни до ФАРА, Фестивалът на българските рекламни агенции, на който българските рекламисти ще мерят сили по творчески умения в Пловдив.ФАРА е и стимулът, който кара всяка година хората от рекламния бранш да крадат от и без това кратките си нощи, за да работят извънредно върху кампании и реклами, които никой не им е поръчал. Това са именно тези проекти, които не слагат бариери и ограничения на полета на въображението и мисълта, защото нямат търговска умисъл зад себе си и клиент, който да пречи на този полет. Това са проектите, които могат да спечелят ФАРА и да отличат тези рекламисти като най-добри в работата си за годината. Случвало се е често през годините, ще се случва и занапред и не е нищо, което трябва да критикуваме – така правят навсякъде по света.В навечерието на ФАРА в медиите и социалните мрежи се зашумя за една кампания, която живот и здраве ще видим на следващия рекламен фестивал. Българската светиня “Под игото” беше издадена на шльокавица. Събитието отприщи бурни коментари “за” и “против” действието и намерението на издателите. Отпред застана едно от най-заслужилите за развитието на българската духовност издателства - “Жанет 45”. Отзад се спотайва агенция, която вярва в силата на провокацията и потенциала на този провокация да промени една вредна тенденция.На пръв поглед ефектната идея е рекламно попадение – провокация има, тя генерира интерес, хората говорят, пишат, дават мнение, а това в света на комуникацията се нарича безплатно произведен ПР. Повечето добри и лоши коментари се въртят около “Под игото”, неговата святост и мръсните ръце, с които някой посяга на светинята. Едните казват – лошо е, но е за добро, а другите – тези неща не се пипат. Малко хора, обаче си задават въпроса – с какво и защо всъщност воюва тази провокативна кампания? Коя висока цел е оправдала рискованото занимание да издадеш най-обичаната българска книга, победителят в “Голямото четене” на въпросната презряна и обитаваща долните нива шльокавица?Какво всъщност е шльокавицата и кой точно я употребява?Това е общото название за набор от латински букви, понякога и кирилица, цифри и символи, които не са краен брой и в употребата им няма система и точни правила. Тези знаци служат за транскрибирана алтернативна “долна” азбука на българския език. Шльокавицата е неформален начин на писане, а аналози на подобна неформална азбука има дори с по няколко варианта във всеки един език, който използва кирилицата за официална азбука. Шльокавицата съществува и на латиница и възниква в езиците по напълно прагматични причини – масовото използване на компютри и телефони.Ограниченият брой символи, които можем да използваме при писането на sms, желанието за бързина на изписването, което води до съкращения, некирилизирани версии на операционни системи – както на стария Windows, така и на телефоните, които българинът използва през годините. Причината да се използва шльокавица е също така удобството – в днешния свят времето е най-голямата ценност, затова всеки метод да бъде спестено, става част от ежедневието ни. В началото на компютърната ера в България, маймуницата беше почти единственият начин да пишеш бързо, защото потребителите често се сблъскваха с проблема дали написаният на кирилица мейл ще бъде четим от отсрещната страна. С развитието на интернет проблемът става още по-масов и ежедневен. Тинейджърите, които са основните писачи на шльокавица, са и основните потребители на компютърни игри в мрежа, където чатовете са на латиница – заради възможности на компютрите и нужда от голяма бързина на изписването. Всеки от нас си спомня колко много от телефоните ни нямаха опция за писане на кирилица. Когато се появиха първите кирилизирани телефони, продължаваше да има бъгове в текстовите съобщения, които не рядко се получаваха на “маймуни”. Така отрасна цяло едно поколение, за което шльокавицата е единствен или бърз начин да комуникират през компютър и телефон. Поколение, което не е виновно за това, че използва тази азбука, защото когато е започнало да го прави, е нямало алтернатива. Тези процеси не се отнасят само за България, те са валидни за дигиталното поколение на много държави, което подчертава фактът, че явлението “шльокавица” не е умишлен саботаж срещу свещената ни родна писменост и език. Още по-малко – заплаха за тяхното изчезване.С времето алтернативите се появиха и днес е възможно и удобно да се пише на чист български език с кирилски букви на почти всички устройства, които използваме. Постепенно използването на шльокавица рязко намаля, особено сред поколенията, които са получили своето образование преди дигиталната ера – за тях писането на тази нова азбука представляваше категорична трудност, с която те се справяха с променлив успех през годините. За младото поколение от ерата на дигиталната комуникация, шльокавицата се беше превърнала в норма – така става с всичко онова, от което комуникационната среда има нужда и което няма алтернатива. В продължение на почти десетилетие шльокавицата беше комуникация без алтернатива – достатъчно време, за да се превърне в норма за общуване без претенции за правилност и книжовност. Нещо повече, в своето алтернативно битуване шльокавицата стана специфичен дискурс – помислете си колко много хора, които в ежедневната си комуникация в социалните мрежи пишат на чист български език, понякога използват шльокавицата като форма на друг дискурс, когато искат да подчертаят някакъв конкретен смисъл на посланието си. Ако гледаме на шльокавицата като на един от многото възможни дискурси, които обитават ежедневието ни, който се появява спонтанно и естествено и е част от духа на времето, вероятно не бихме били така критични към съществуването му. Още повече, че използването на шльокавица намалява с естествени и доста бързи темпове с развитието на дигиталните технологии. Днес децата и тийнейджърите продължават да смятат, че използването на една клавиатура е по-удобно и че шльокавицата им спестява време и нито една книга, издадена на тази “ниска” система за писане, няма да ги убеди в обратното. И не е нужно – шльокавицата се е превърнала в културен феномен, без да е част от високата култура. Нейната устойчивост във времето е въпрос на необходимост и тъй като процесите в езика винаги са естествени, вероятно с времето тя ще остане много нишов феномен или дори напълно ще изчезне. Да не забравяме, че културата – в това число на говорене и писане, най-трудно и бавно се променят, дори след като дадени социални промени са настъпили отдавна.Да се твърди, че шльокавицата е заплаха за езиковите традиции и норма, е културен фундаментализъм. Още повече, че причините за това явление са напълно естествени и никой не е виновен за тях. Да се борим срещу шльокавицата с издание на “Под игото” е недомислица, защото именно поколението на доскорошните и настоящи тийнейджъри, които са най-големите потребители на шльокавица, срещат огромни затруднения, когато четат този роман на кирилица. “Под игото” е пълен с архаизми и турцизми – десетки на страница, което прави четенето трудно и непълноценно за по-младите. От години се говори за речник, който да придружава ученическите издания. Младите хора и без това са развили чувството на вина и неразбиране към този роман, приемат неговата важност, но в голяма степен не познават текста, което неизбежно развива вътрешен конфликт у тях по отношение на възприемането на тази книга. Това я прави крайно неподходяща за кампанийни цели – да създаваш вина у младите хора чрез творба, към която те изначално чувстват скрита вина, е неефективно.Шльокавицата не е и никога няма да бъде норма.Тя не е проникнала на нито едно от нивата, на които кампанията претендира, че е навлязла, следователно не заплашва нито един от фундаментите, които които кампанията се опасява, че са заплашени.Шльокавицата е дискурс на другостта, тя е като е начин да приложиш друг код, тогава, когато е необходимо или когато той би подчертал допълнителен смисъл. Да градиш различни дискурси, слава богу е присъщо на човека от стотици години. Карл Велики, говорил с любовниците си на италиански, с бога на испански, с мъжете на френски, а с конете си на немски. Това е друго измерение на културността, но ако познавате достатъчно добре историята от тези векове, ще знаете, че езикът тогава битува в безкрайно много диалекти, които биха обезкуражили всеки уважаващ себе си съвременен лингвист. Езикът, както и човекът, имат нужда от вариации и това не е задължително лошо. Представете си, че ходите навсякъде и при всеки случай, облечени в едно и също облекло – официален костюм. В ежедневието ви това не е възможно – със сигурност, когато тренирате, обличате анцуг, колкото и “ниско” да е това облекло. Езикът и неговото писмено отражение имат нужда от своята “почивка”, различно превъплъщение, защото ако не жив организъм, е жив процес.Със сигурност същият този език и писменост имат нужда от своите стражи и действия за опазване. Като например незабавна образователна реформа или опит да се спрат грубите правописни грешки, които ни дразнят в рекламите. Последното си заслужава кампания.", "date": "2017.05.29", "title": " Pod igoto на нормата"}
{"url": "https://m.offnews.bg/news/Ikonomika_59/54-izlozhiteli-i-poveche-ot-130-branda-ochakvat-posetitelite-na-TRUCK_656800.html", "text": "54 изложители и повече от 130 бранда очакват посетителите на най-голямото изложение за тежкотоварни автомобили в България TRUCK EXPO 2017. Изложението се организира от Асоциацията на автомобилните производители и техните оторизирани представители в България и ще се проведе от 1-ви до 3-ти юни на летище Лесново.„Върху площ от 10 000 кв.м. ще бъдат събрани водещите производители на автомобили, които ще представят най-новото в света на тежкотоварните камиони и автобуси, оборудването и технологиите в сектора“ заяви председателят на ААП и представител на BMW и MINI Александър Миланов на пресконференция по повод предстоящото откриване.Тежката автомобилна индустрия ще представят DAF, FORD TRUCKS, ISUZU, IVECO, KARSAN, MAN, MERCEDES-BENZ, OTOKAR, RENAULT TRUCKS, SCANIA, SETRA, VOLVO TRUCKS и др. За първи път в България на изложението ще присъства и лекотоварният сегмент с моделите за транспорт на товари с тегло до 3.5 тона на CITROEN, FIAT, FORD, HUNDAI, ISUZU, GREAT WALL, OPEL, PEUGEOT, SSANG YONG и VOLKSWAGEN .„Най новите технологични разработки и носителите на всички престижни награди за 2017 г., като „Камион на годината“, „Пикап на годината“ и т.н., ще бъдат представени на изложението“, допълни ръководителят на секция Камион в асоциацията и представител на SCANIA Петър Дончев. „Посетителите ще могат да видят и изпробват модели, оборудвани с двигатели от следващо поколение - с нисък разход на гориво и минимални емисии на отработени газове, ново ниво на безопасност при тежките машини - в т.ч. системи за предотвратяване на сблъсъци, подпомогнато шофиране, повишена стабилност при натоварен автомобил, безконтактно отваряне на врати и други улеснения при товарене и разтоварване и т.н. Комфортът за шофьорите в новите модели също е впечатляващ, допълни Дончев. По думите му, специално за TRUCK EXPO 2017 пристига колекционерски камион, шампионът от Рали Мароко 2017, най-голямата кабина за тежкотоварен автомобил и още много други интересни и впечатляващи експонати.Освен тежки и лекотоварни автомобили и автобуси, на изложението ще бъде представена цялата палитра от продукти и услуги за сектора - компании за финансови облекчения и услуги, производителите на ремаркета и полуремаркета, оборудване и екипировка, резервни части, гуми, масла, застрахователни компании и др.Специален тест-драйв за професионални шофьори ще даде шанс на почитателите на световните производители и марки да изпитат възможностите тежките машини.„Като асоциация и като производители работим активно за създаване на условия за ползването на екологични и безопасни превозни средства; да има стимули за обновяване на автопарка на транспортните компании“, подчерта Георги Загоров – член на Управителния съвет на асоциацията и представител на DAF. „България е единствената страна в света, където при покупка на употребяван автомобил се плащат по-малко данъци, такси и застраховки, отколкото за нов. Затова от ААП предлагаме конкретни мерки, част от които са нов начин за формиране размера на годишния данък, който да съдържа екокомпонента по принципа „замърсителят плаща“, реформиране на правото за данъчен кредит, регламентиране на сервизната дейност, държавна подкрепа за автомобили с алтернативни горива и ток и т.н. Това е част от целта да имаме безопасен транспорт, по-малко загинали по пътищата и чист въздух“, категоричен бе Георги Загоров.В момента, при голям интерес, на сайта на изложението truckexpo.eu продължава регистрацията за достъп на специализирани посетители. 84% от заявилите желание да присъстват са представители на бизнеса, а 16% са регистрирани като физически лица. Специализираните посетители са от 6 европейски държави и покриват 69 общини в България. 78% от всички регистрирани посетители са управители на фирми, изпълнителни директори, мениджъри и ръководители на транспорта, т.е. хората, които взимат инвестиционните решения в компаниите. 34% са в сектора на транспорта, спедицията, логистиката и транспортните дирекции на фирмите. Останалите 56% са представители от цялата палитра на икономиката.Организатор на изложението е Асоциацията на автомобилните производители и техните оторизирани представители в България (ААП).За повече информация – ", "date": "2017.05.29", "title": " 54 изложители и повече от 130 бранда очакват посетителите на TRUCK EXPO 2017"}
{"url": "https://m.offnews.bg/news/Futbol_18793/Barselona-obiavi-ofitcialno-noviia-trenior_656805.html", "text": "Ръководството на Барселона обяви името на наследника на Луис Енрике на треньорския пост на \"Камп Ноу\".Очаквано това е Ернесто Валверде, чийто договор ще бъде за срок от 2+1 години.Бившият наставник на Атлетик Билбао ще вземе в щаба си и двамата си най-доверени хора, с които работи и при баските – Йоан Аспиасу, който ще му бъде първи асистент, както и Хосе Антонио Посанко, чиято отговорност ще бъде физическата подготовка.Триото работи неизменно заедно от сезон 2008/2009 насам, когато изведе Олимпиакос до титлата в Гърция.Официалното представяне на Ернесто Валверде ще се състои в четвъртък.53-годишният специалист има два сезона като футболист на Барселона между 1988 и 1990 година печели Купата на краля и КНК.", "date": "2017.05.29", "title": " Барселона обяви официално новия треньор"}
{"url": "https://m.offnews.bg/news/Sviat-_12/Makron-zaplashi-s-nezabaven-otgovor-pri-ataka-s-himichesko-orazhie-v-S_656803.html", "text": "Френският президент Еманюел Макрон заплаши с незабавен отговор от страна на Париж при всяко използване на химическо оръжие в Сирия. Това стана ясно от думите на Макрон на общата пресконференция с руския му колега Владимир Путин след срещата им в двореца Версай. Макрон посочи, че иска засилване на партньорството с Русия в борбата с тероризма в Сирия и в икономическото пратньорство между страните, предаде Франс прес, цитирана от БТА.\"Нашият абсолютен приоритет е борбата с тероризма. Това е нещото, което трябва да ръководи нашите действия в Сирия и по което аз искам отвъд работата, която ние вършим в рамките на международната коалиция, да можем да засилим и нашето партньорство с Русия\", каза Макрон.Той допълни, че иска в Сирия да бъде постигната демокрация, като се запази целостта на сирийската държава. Френският президент каза още, че е обсъдил с Путин правата на гейовете в Чечня и допълни, че ще бъде \"бдителен по този въпрос\". Двамата са обсъдили и ситуацията в Украйна. Макрон се обяви за бързо провеждане на среща на върха в нормандски формат (Германия, Франция, Русия и Украйна). Утре подобна среща на ниво заместник-външни министри ще има в Берлин.Макрон каза още, че разговорът му с Путин е бил откровен и че имат разногласия. \"Ние сме изпълнени с решимост да търсим съвместни решения на всички тези проблеми - разбира се, по такъв начин, че те да не влошават ситуацията, а само да я подобряват\", каза Путин, от своя страна.Руският лидер изтъкна, че двамата са се обединили около мнението, че \"най-важната задача днес е нашата обща борба с тероризма\".Според него е \"невъзможно да се бориш с терористичната заплаха, като разрушаваш държавността в страните, които и без това страдат от вътрешни проблеми и противоречия\". Той съобщи, че на преговорите Макрон е предложил да се създаде специална работна група, чиито представители биха могли да посетят Москва и Париж и \"в практически план да установят взаимодействие в борбата с терористичната заплаха, която е извънредно опасна както за нас, така и за европейските страни, включително Франция\".В отговор на журналистически въпрос Путин за пореден път отрече руска намеса на изборите в която и да било страна. Той допълни, че тази тема не е била засягана по време на разговора с Макрон и той не е проявил никакъв интерес към този въпрос. Путин каза още, че срещата му с лидера на партията \"Национален фронт\" Марин льо Пен в Москва не означавала, че Русия се е опитвала да влияе на изборите във Франция.\"Ако госпожа Льо Пен ни е помолила за среща, то защо трябва да й отказваме, още повече (и това е главното за нас) тя публично винаги е заемала позиция за развитие на отношенията с нашата страна. Но това не означава, че ние се опитваме някак да повлияем на изборите\", подчерта Путин.\"Фундаменталните интереси на Москва и Париж са много по-важни от текущата политическа конюнктура\", подчерта Путин. Той обърна внимание, че за последните години нито една френска компания от почти 500 не е напуснала руския пазар. Според него преките френски инвестиции в икономиката на Русия са нараснали с 2,5 млрд. долара през 2016 г., а стокооборотът е нараснал с 14 процента.", "date": "2017.05.29", "title": " Макрон заплаши с незабавен отговор при атака с химическо оръжие в Сирия"}
{"url": "https://m.offnews.bg/news/Izvan-terena_18817/Aktiorat-Tom-Kruz-stana-diushekchiia_656801.html", "text": "Знаменитият американски актьор Том Круз вече има фланелка на Атлетико Мадрид със своето име и номер 8 на гърба.Звездата посети испанската столица по повод премиерата на приключенския филм \"Мумия\", в който изпълнява една от главните роли.По традиция холивудските звезди не пропускат да посетят и \"Висенте Калдерон\", но след като той затвори врати, те вече са водени на новата арена на \"дюшекчиите\" \"Уанда Метрополитано\".Екипите на Атлетико са много разпространени в Холивуд. Само през последния месец с такива се сдобиха Вин Дизел и Чарлийз Терон.", "date": "2017.05.29", "title": " Актьорът Том Круз стана \"дюшекчия\""}
{"url": "https://m.offnews.bg/news/Obshtestvo_4/IAnevagejt-Hora-na-Tcvetan-Vasilev-predlagat-redaktcii-v-doklad-za_656793.html", "text": "Хора на Цветан Василев предлагат да се направят редакции в доклад за СРС, който трябвало да бъде представен в Брюксел от шефа на Бюрото за контрол на СРС Бойко Рашков. Именно той щял да направи и редакциите, защото бил \"техен човек\".Това става ясно от нов епизод на \"Яневагейт\", публикуван от \"Биволъ\". Срещу това те поискали отвод по делото на Иво Дачев, като не се разбира за кое дело става дума. От думите на Мондешки се разбира, че предложението от \"хората на Цветан Василев\" е дошло при него. Този сюжет се появява във вече публикувани разговори на адв. Мондешки, Янева и Ченалова. Това е моментът, от който става ясно, че „Делян“ е говорил с „Бойко“ и с „Главния“, за да спаси Янева от „опраскване“:Янева: Тва е спорен въпросМондешки: Значи този който е за петък не е Борето Сарафов, а Бойко Рашков, аз съм объркал имена. Бойко Рашков в понеделник ще го внася.Ченалова: Къде ще го внася?М.М: В Брюксел. Щот ми предложиха да го погледнем и да преценим - кое да не внася и кое да внасяме. Мхм?В.Я: Мислиш ли, че ще си спазят ангажимента?М.М: Единственото, за което ме помолиха е отвод на… тази по делото на Иво Дачев.Р.Ч: Не знам, на мене нещо ми е много мътно. Значи първо, Бойко ти праща там, хората и тъка-тъка-тъка.М.М: към В.Я: Дай тва да го обмислим просто и (не се разбира)Р.Ч: След това Главният ти казва, че няма проблем.В.Я: към М.М: Добре ще го (не се разбира)В.Я: Делян е говорил с двамата. И изведнъж се появява тва чудо.В новия епизод от \"Яневагейт\" въпросната оферта, Мондешки и Янева говорят насаме и шепнат. От новия запис става ясно за какво е говорил Мондешки. Мондешки: Сега, хората на Цветан Василев…Янева: Няма как да се одобрят синдиците без министъра на финансите.М.М.: Единствено молят само за отвода по това дело където Иво Дачев се обади.В.Я.: Ми добре, ще видя какво мога…М.М.: И в замяна да ти донесат на Бойко Рашков ли, на Боби Сарафов ли, какъв беше де да го знам…В.Я.: Ми Бойко Рашков е, ама те…М.М.: Доклада и да кажат кое да махнем.В.Я.: Как ще стане тва?М.М.: Има как!В.Я.: Как ще стане?М.М.: Работи за тях. Работи за тях! Страшно много са превзели ключови позиции, страшно много.В.Я.: Как ще стане това при положение, че то е официален доклад? И го пращат (не се разбира) ? Той как избирателно ще прати нещо…М.М.: Бойко Рашков го прави. Бойко Рашков го прави.В.Я.: Тва според мен е уловка.М.М.: Каквото са ми казали досега не са ме подвели. Тва, че ще си платят.В.Я.: Ами хубаво, това е хубаво!Темата за плащане на пари срещу услуги в съдебната власт е с продължение. Веднага след офертата за доклада, Мондешки съобщава, че „пибаджиите“ събират фонд за спасяването на Янева, защото били много притеснени. Двамата се смеят доволно и гръмогласно на тази новина.В публикувани по-рано разговори Мондешки демонстрира близост и с хората на Делян Пеевски. От думите му се разбира, че е бил в ролята на брокер и посредник към синдиците на КТБ.Потърсен за коментар от сайта, Бойко Рашков заявява, че това са измислици.\"Карате ме да коментирам някакви отрепки, на които не знам какви са им били истинските цели, правейки тия записи и като ги разпространяват, нямам никаква идея\", казва той.На въпрос дали има начин да се манипулират данните в официалния доклад на Бюрото за контрол на СРС Рашков посочва, че това е невъзможно. \"Tова са толкова нелепи неща, че даже не знам доколко си заслужава някой да коментира – каза той видимо раздразнен – Защото докладът, както и сега, готов е и след 3 дена ще бъде в парламента. Оттам нататък няма никаква корекция, защото тука става дума за цифрови данни. Цифровите данни са обобщени по силата на закона. Те не са, да кажем, еди кой си е подслушван, еди кой си не е подслушван. Има обобщени данни – колко са наблюдаваните лица, колко са били предходната година, колко са сега, каква е тенденцията, колко са оперативните способи. И ние тия данни, които сме ги събрали от институциите, те се събират, освен това и от парламентарната комисия, която наблюдава тази дейност. \"Не може такова нещо да стане, просто няма подобен механизъм някой да коригира, защото ние освен всичко останало сме 5-членен състав. Този 5-членен състав е назначен от различните политически партии от парламента. Това означава, че тоя човек си прави имидж, че едва ли не, може да въздейства на цялата политическа представителност в Народното събрание. То е смешно. Кой е тоя, какъв е тоя – някакъв обикновен второ, треторазряден регистриран в Стара Загора адвокат. Който, предполагам, че разнася някакви куфарчета напред и назад по някакви дела. Единственото, което може да прави вероятно, за да има някакво имущество, да печели нещо, това е да носи разни куфари, да урежда някакви дела на ниско ниво. Това може да прави той… Не ме интересува даже дали се справя, дали може. Така съм чувал с половин ухо някъде да коментират, когато беше по-актуално. Но в крайна сметка, всеки може да говори, каквото иска и като прекали трябва да отговаря и в рамките на закона в един момент\", посочва още Рашков.\"Някакъв непознат човек приказва нещо, придава си някакви важности.. За какво са направени тия записи, дали са ги направили, за да се спасява Янева, или са ги направили да се правят на интересни и да държат в шах хора около тях или пък такива като мен? Мен това не ме плаши, изобщо не ме плаши. Някакви там тъпанари, неграмотници, които са забравили правото, които си въобразяват, че като са поставени на тия постове, могат да си правят, каквото поискат… Видя се, че не става така, видя се, че въз основа точно на тоя доклад беше осъдена…тая жена\", допълва той.", "date": "2017.05.29", "title": " \"Яневагейт\": Хора на Цветан Василев предлагат редакции в доклад за СРС за Брюксел"}
{"url": "https://m.offnews.bg/news/Futbol_18793/Kardzhali-pod-obsada-zaradi-targa-na-TcSKA_656807.html", "text": "При засилени мерки за сигурност ще протече втория опит за търг за активите на фалиралия ЦСКА, сред които най-желана е емблемата. Търгът е насрочен за утре, 30 май, и ще се проведе в Кърджали, откъдето е синдик Дора Милева.Първият опит беше на \"Българска армия\", но тя го прекрати под предлог, че представител на аматьорския ЦСКА 1948 не е допуснат от събралото се пред стадиона множество да подаде офертата си. Полицията в Кърджали ще отцепи периметър около апартамента в Кърджали, където ще се проведе мероприятието, за да не бъдат допуснати фенове в близост.Ще има ангажирана и жандармерия, разказа пред bTV директорът на областната дирекция на МВР старши комисар Венцислав Момчилов.Той не пожела да разкрие колко служители на реда ще бъдат ангажирани с взривоопасното събитие, но подчерта, че броят им ще бъде достатъчен. Осигурено е и присъствието на жандармерия.\"Може да се очаква всичко, но ние сме готови. Ще реагираме адекватно на всяка ситуация. Още от тази вечер в района ще има патрули. От едната страна на блока е пазарът, от другата - ромската махала. Това е предпоставка за ескалация на напрежение - говорим за ултраси, които могат да предизвикат напрежение с ромските фамилии. Всички хора в района са предупредени, издадени са полицейски разпореждания да няма паркирани автомобили в близост\", обясни Момчилов.По-рано през деня от ЦСКА 1948 изразиха притесненията си преди търга и настояха да бъдат взети всички мерки за спазване на правилата.От ЦСКА-София пък обявиха, че ще излъчат на живо процедурата по клубната телевизия. Началото на търга е насрочено за 13 часа и трябва да приключи до 14. В сайта cska.bg дори беше публикуван физическият адрес в Кърджали, където ще се проведе търга в улеснение на феновете, които желаят да изразят позицията си по казуса утре.", "date": "2017.05.29", "title": " Кърджали под обсада заради търга на ЦСКА"}
{"url": "https://m.offnews.bg/news/Drugi_18773/Tajgar-Uuds-arestuvan-za-shofirane-v-netrezvo-sastoianie_656798.html", "text": "Най-голямата звезда в голфа Тайгър Уудс е бил арестуван заради шофиране в нетрезво състояние във Флорида тази сутрин, съобщи местната полиция.Уудс е бил арестуван в 7:18 часа местно време, а няколко часа по-късно е бил освободен. От полицията разпространиха и снимка на Тайгър Уудс, направена му в участъка и трябва да признаем, че той не изглежда никак добре на кадъра.41-годишният голфър се възстановява от претърпяна наскоро операция на гърба.По-рано през месеца той написа, че хирургическата интервенция е облекчила силната болка, която е изпитвал в последните години.", "date": "2017.05.29", "title": " Тайгър Уудс арестуван за шофиране в нетрезво състояние"}
{"url": "https://m.offnews.bg/news/Obshtestvo_4/Izdirvat-85-godishna-zhena-s-dementciia-v-neizvestnost-e-ot-sedmitca_656804.html", "text": "Полицията във Варна издирва 85-годишна жена по молба на близките ѝ. Веселина Петрова Ангелова е видяна за последно на 23 май около 10 часа сутринта в района на Кооперативния пазар в града. Жената страда от старческа деменция и най-вероятно е загубила представа за ориентация и местоположение, след като е излязла от дома си.Веселина е висока 148 см, със слабо телосложение (около 45 кг), косата ѝ е със средна дължина, боядисана в кестеняво-червен цвят, с пъстри очи. \"Моля тези от вас, които живеят в гр. Варна да се оглеждат за нея (Веселина Петрова Ангелова) и ако я разпознаят да уведомят полицията на номер 112 или да подадат сигнал за нейното местонахождение в най-близкото поделение на МВР\", пише внукът на Веселина. Той е написал призива си на .ДОПЪЛНИТЕЛНИ ТЕЛЕФОНИ ЗА КОНТАКТ:+359 877 322 144 - Камен Ангелов (син на Веселина)+44 7 801 229 756 - Соня Ангелова (дъщеря на Веселина)+33 633 481 470 - Константин Димов (внук на Веселина)\"Моля споделете на профилите си или препратете информацията и на ваши приятели и контакти, които се намират във въпросния район, и които биха могли да са от допълнителна помощ при издирването! За всеки отклик ще съм изключително признателен! Не се колебайте да ми пишете и директно на лични съобщения, коментари, смс-и и др., ако имате допълнителни идеи за съдействие! БЛАГОДАРЯ ВИ\", пише още той!", "date": "2017.05.29", "title": " Издирват 85-годишна жена с деменция, в неизвестност е от седмица"}
{"url": "https://m.offnews.bg/news/Intcidenti_6/Linejka-ostavi-patcient-na-pejka-v-Sofiia-obnovena_656806.html", "text": "Пациент е бил оставен от линейка на пейка в София тази вечер. Това е станало в квартал \"Сухата река\", съобщи БНР. Около 18.10 часа днес жена и мъж са подали сигнал за изоставен от линейка пациент.Двамата са информирали директно и полицията. Полицейски патрул, който бил наблизо, е отишъл на мястото.Мъжът е бил с рана на крака. Тази сутрин той е откаран с линейка в \"Пирогов\". Там станало ясно, че болният няма осигуровки и е без адрес в София. Според неофициална информация се е налагала и тежка операция, която мъжът е отказал. След това той е бил оставен от линейка на улицата в \"Сухата река\". Служителите на МВР, извикани на мястото, се обадили на Спешна помощ. Оттам обаче отрекли техен автомобил да е в района и да е оставил пациент на улицата. Пред БНР от Спешна помощ са отрекли и да са изпращали кола тази вечер. Оттам са уточнили, че преди обяд в действителност са откарали пациента до болницата. По-късно говорителят на Спешна помощ е обяснил, че мъжът сам помолил да го оставят на пейка в \"Сухата река\", след като отказал да се лекува в болницата. Полицията разследва инцидента. ", "date": "2017.05.29", "title": " Линейка остави пациент на пейка в София (обновена)"}
