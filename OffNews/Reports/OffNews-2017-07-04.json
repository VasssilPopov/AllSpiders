{"url": "https://m.offnews.bg/news/Obshtestvo_4/Borisov-Da-varnem-detcata-v-uchilishte-tova-e-magistrala-na-znanieto_659754.html", "text": "Безработицата в момента е 6% и няма как да падне повече. Това заяви днес министър-председателят Бойко Борисов по време на представянето на По думите му всяко едно дете в България трябва не само да посещава, но и да излиза образовано, да чете и пише, да е с познания от училище.По думите му безработицата няма как да падне повече, защото все още има хора, които не могат да четат и пишат. „По този начин не могат да си намерят каквато и да е работа. Искаме всички институции да бъдат въвлечени, всяко дете да посещава училище и да излиза от там ограмотено. Това с всички ресурси, които имаме, трябва да бъде направено. Молбата или заповедта ми е, че това е най-важното нещо, това е магистрала от знание. Само с човешкия потенциал, който имаме, може да достигнем до по-голяма производителност на труда“, допълни премиерът. Според Борисов, не навсякъде се работи еднакво лесно с ученици и има райони, където се изисква специална грижа.  „Министърът на образованието трябва да направи такава формула, че тези учители, които работят в по-трудна среда, не искам да говоря аз за етноси, защото за всеки български гражданин и българче ни е важно и ценно, но преподавателите, майка ми е била учителка и знам, като си дойдеше казваше „надува ми се главата“, заяви премиерът.Според него в Асеновград и Столипиново образованието не е на необходимото ниво, затова правителството е решило \"незабавно да говори за увеличение на заплатите на преподавателите\". \"За тези, които създават образовани хора. Всичките ни други програми за иновации, растеж в икономиката минават през нивото на преподавателите“, коментира Борисов.", "date": "2017.07.04", "title": " Борисов: Да върнем децата в училище, това е магистрала на знанието"}
{"url": "https://m.offnews.bg/news/Futbol_18793/Fenovete-na-Levski-poiskaha-ostavkata-na-izpalnitelniia-direktor-na-s_659758.html", "text": "От НКП на Левски поискаха оставката на изпълнителния директор на клуба Красимир Иванов. Привържениците не го искат в тима, тъй като според тях той не защитава интересите на тима от \"Герена\".Една от причините е, че той е отказал да защитава правото пред БФС \"сините\" да домакинстват на собствения си стадион в мачовете с \"ребрандирания отбор от с. Микре\".", "date": "2017.07.04", "title": " Феновете на Левски поискаха оставката на изпълнителния директор на \"сините\""}
{"url": "https://m.offnews.bg/news/Obshtestvo_4/Vojnishkiiat-lav-se-vrashta-na-miastoto-si-sled-demontazha-na-pametni_659732.html", "text": "Лъвът от мемориала с войнишките плочи, разрушен за да се издигне паметникът \"1300 години България\", се връща на мястото си. Той се намира във Военно историческия музей и е в сравнително добро състояние. Кметът на София Йорданка Фандъкова вече е изпратила писмо до военния министър Красимир Каракачанов, който има последната дума за съдбата на лъва. Вярвам, че г-н Каракачанов ще откликне на молбата ни, заяви Фандъкова.Подземното пространство под паметника на Валентин Старчев ще бъде уплътнено, за да е безопасно, и затревено. Върху него ще се изправи лъвът и ще остане задължителна част от комплекса, в който няма как да се включат старите плочи с имената на загиналите войници, защото, макар да съществуват все още, са вандалски повредени още при събарянето им. Паметникът пред НДК няма акт 16, който му е отнет две години след завършването му. Тогавашният министър на строителството Григор Стоичков установява, че строежът е недовършен и опасен и нарежда да му се отнеме акт 16. Още при приемането на обекта недостатъците му са констатирани. През годините \"1300 години България\" не е ремонтиран, няма инициативи за укрепването и възстановяването му, обясни Фандъкова. Тя припомни и, че през 2006 г. експертиза, в изготвянето на която са участвали създателя на монумента Валентин Старчев и Светлин Русев, е обявила, че паметникът е в аварийно положение и трябва пластиките и плочите му да бъдат демонтирани.През 2011 г. друга експертиза установява, че и металната конструкция е компрометирана. Тогава се премахнати около 1000 тона от железата и са демонтирани част от плочите, припомни още Фандъкова.Няма как да не бъде демонтиран паметника, но това се извършва изключително внимателно, за да не се повредят пластиките, подчерта тя. Те ще бъдат прибрани в НИМ. Предстои да се обяви конкурс за монумент, който да пресъздаде паметника на загиналите от I и VI войнишки полк.Кранът, с който се демонтират пластиките е пристигнал от Пловдив, защото \"Софинвест\" не разполага с толкова голям, уточни главният архитект на София Здравко Здравков. В момента подготвяме заданието за възстановяване на паметника. За разлика от 80-те години то ще премине през всички възможни фази на обществени обсъждания, ще трябва задължително да се съгласува с министъра на отбраната, защото в България действа и Закон за военните паметници“, обясни Тодор Чобанов. „Няма как да дадем срок за конкурса, тъй като има много стъпки в тази процедура, които не зависят само от нас. Ще се съобразим с темпа на взимане на решения на останалите участници в процеса“, коментира той. „Години наред проучваме обективната истина за това какво се е случило. За съжаление физическата основа върху която са били положени плочите на войнишкия паметник е разрушена“, посочи зам.-кметът и допълни, че голяма част от тях съществуват, но при самото демонтиране са сериозно пострадали. „За това е конкурсът да се търсят най-добрите и най-убедителните решения, защото тук има кауза - възстановяване на паметта“, посочи Тодор Чобанов. „Физическият носител на тази памет, ако може да е оригиналният най-добре, но ако той е в лошо състояние, както в случая за тези светини за хиляди софиянци, ще се търсят други съвременни решения“, каза още той.", "date": "2017.07.04", "title": " Войнишкият лъв се връща на мястото си, след демонтажа на паметника пред НДК"}
{"url": "https://m.offnews.bg/news/Izvan-terena_18817/Bremenna-v-chetvarti-mesetc-se-pusna-na-Uimbaldan_659715.html", "text": "Пет месеца след като Серина Уилямс спечели Откритото първенство на Австралия, друга тенисистка се появи на турнир от Големия шлем, докато е бременна.Манди Минела съобщи добрата новина след отпадането й в турнира \"Уимбълдън\". Тенисистката обяви, че е бременна от четири месеца и половина.Минела загуби с 6:1 6:1 от италианската ветеранка Франческа Скайоне. Поставената под номер 82 в ранглистата обаче все още няма да се оттегли в майчинство, тъй като ще играе при двойките.Манди в момента се подготвя с партньорката си Анастасия Севастова. Те ще се изправят срещу дуета Ипек Сойлу и Вачачая Уонтеанчай в първия кръг на двойките при жените.Минела, която отпадна и в първия кръг на \"Ролан Гарос\" през май, е женена за треньора си Тим Сомер. Очаква се рожбата им да се появи в края на годината.", "date": "2017.07.04", "title": " Бременна в четвърти месец се пусна на \"Уимбълдън\""}
{"url": "https://m.offnews.bg/news/Ikonomika_59/Poroite-ostaviha-zhp-linii-pod-voda_659721.html", "text": "Вече е възстановено е движението на влаковете в наводнените участъци от железопътната инфраструктура, съобщиха от релсовата компания НКЖИ.Вчерашните поройни дъждове оставиха под вода някои от жп линиите в страната и движението на влаковете в страната беше затруднено. Някои от тях натрупаха закъснения от по няколко часа.Голямото количество на валежите в Северна България доведе до наводняването на жп гарите Плевен и Пордим. Наводнени бяха участъците Долна Митрополия – Сомовит и Ореш – Морава, където движението на влаковете беше временно преустановено.Силен вятър и паднали дървета доведоха до скъсване на контактната мрежа и блокираха движението в жп възел Русе и участъка Твърдица - Казанлък от 3-та жп линия (Подбалканската).Всички аварийни екипи и техника на НКЖИ бяха мобилизирани за своевременно отстраняване на последствията в засегнатите от бурите места.Оперативен щаб на НКЖИ следи метеорологичната обстановка, а аварийните екипи са в готовност за своевременна реакция при възникване на нови усложнения по железопътната инфраструктура, уточняват от компанията.", "date": "2017.07.04", "title": " Пороите оставиха жп линии под вода"}
{"url": "https://m.offnews.bg/news/Kultura_33/Rut-Beloslava-i-Milenita-otnovo-se-sabirat-za-kontcert-v-Majmunarnika_659720.html", "text": "Рут, Белослава и Миленита отново се събират за общ концерт. Стилните певици се завръщат за концерт под звездите на 6 юли в клуб \"Маймунарника\" в Борисовата градина.Нова музика, нова стилистика и много заряд са малка част от изненадите, които Рут, Белослава и Миленита обещават за концерта като добавка към останалите им добре познати песни.Към момичетата ще се присъедини и набиращата популярност млада изпълнителка Vick, която ще подгрее публиката с акустичен сет от 19:30 часа. От 20:15 часа пред публиката ще излезе Белослава, час по-късно на сцената ще видим Рут, а Миленита ще закрие събитието в 22:15 часа.Билети се разпространяват в мрежата на Eventim.bg на цена от 18 лв. Организаторите препоръчват предварителното закупуване заради силния интерес.Билети може да закупите  и на каси: щанд EVENTIM - ул. \"6-ти септември\", щанд EVENTIM - The Mall, Office 1 Superstore, OMV, Orange Center, Orange.bg, Usit Colours, Билетен център НДК, Български пощи, Вастелс България, Каса Арена Армеец, Технополис, Duende Travel София, книжарница „Бард“, книжарница „На спирката“, както и онлайн през сайта на компанията.Вратите на клуб \"Маймунарника\" отварят в 19:00 ч.За повече информация следете", "date": "2017.07.04", "title": " Рут, Белослава и Миленита отново се събират за концерт в Маймунарника"}
{"url": "https://m.offnews.bg/news/Politika_8/Borisov-i-patriotite-obsazhdat-koalitciiata-sled-kato-Simeonov-se-zak_659724.html", "text": "Премиерът Бойко Борисов и съпредседателите на „Обединени патриоти“ – Валери Симеонов, Красимир Каракачанов и Волен Сидеров провеждат среща за коалиционните политики в сградата на Министерски съвет.Това каза пред журналисти преди срещата председателят на парламентарната група на патриотите Волен Сидеров.По-рано днес вицепремиерът Валери Симеонов се оплака, че е поставил въпрос пред Борисов, като не е получил отговор. Става въпрос за приватизацията на Български морски флот. Симеонов заяви, че повторно ще постави въпроса на заседание на Министерския съвет. Симеонов се оплака действията на Дирекция за национален строителен контрол (ДНСК) и нейния началник инж. Милка Гечева, за която заяви, че ще поиска оставката ѝ.\"Не особено безсилен, а по-скоро саботиран се чувствам. Но аз не се отказвам лесно, първо. Второ - аз искам да напомня на нашите партньори, че все пак ние не сме от ГЕРБ. Ние сме самостоятелна политическа сила, която не е влязла в управлението, за да заеме определени постове и за да се кипри на тях и да се снима по коктейлите\", заяви Симеонов.", "date": "2017.07.04", "title": " Борисов и патриотите обсъждат коалицията, след като Симеонов се закани на Домусчиев"}
{"url": "https://m.offnews.bg/news/Obshtestvo_4/Bozhidar-Dimitrov-za-iasnovidkata-tcaritca-Teodora-sania-na-Balduin_659723.html", "text": "Националният исторически музей /НИМ/ разширява постепенно археологическата си кампания. След крепостта Белоградец, Ивайловградско, НИМ ще започне и разкопки на крепостта Букелон край село Маточина - на няколко десетки метри от турската граница.Ето и още от историческата справка на професора:Крепостта, от която за съжаление са запазени само основите под земята, е смятана за команден пункт на кан Крум в 813 г. преди победната битка при Версиникия и на цар Калоян в 1205 г. преди битката при Адрианопол. Смята се, че тук е преспал за първа нощ като пленник император Балдуин. Ако въобще е можел да спи...Букелон се споменава за последен път в 1328 г. По това време Букелон е в границите на Византия и е превърнат в средище на ловните полета на император Андроник III Палеолог. Българският цар Михаил Шишман е съпруг на сестрата на императора - Теодора, преди това съпруга на цар Светослав Тертер /1300 – 1321 г./. Между двете държави цари безметежен мир. Неочаквано византийският флот превзема Созопол. Императорът се оправдава пред шурея си, че созополските гърци, мнозинство от населението в града, поискали да живеят във Византия. Нямало да разширява настъплението, това не означавало война и прочие бла-бла.Михаил Шишман бил сравнително кротък човек. Преценил, че ако вдигне армията и атакува добре укрепения почти островен град, ще загуби 2 – 3000 войници. Струва ли си животът на толкова българи за един богат, все пак, но малък град и бил склонен да се примири. Царкинята обаче побесняла и казала, че е въпрос на престиж за България да си върне Созопол. /Може би е била ясновидка и е знаела, че там ще се роди Божидар Димитров - враг №1 на македонизма/.Теодора подсказала на Михаил Шишман как да избегне големите загуби при щурм на Созопол. Предложила му българската конница да завладее Букелон и с преговори да го обмени със Созопол. Въпросът с престижа сега щял да застане пред императора.Така и станало. Един конен български полк разгромил незначителната стража при Букелон, изпил запасите на отлежало вино от избата на императора, избил и изял голяма част от елитните животни. Императорът се съгласил на преговори и обменил Созопол за Букелон.Разкопките ще се ръководят от гл. асистент д-р Мариела Инкова, една от най-добрите археоложки на НИМ. Националният исторически музей призовава все повече посетители да посещават НИМ - всяка визита фактически е патриотичен принос в проучването и реставрацията на нови старобългарски крепости и манастири като Букелон и Белоградец.", "date": "2017.07.04", "title": " Божидар Димитров за \"ясновидката\" царица Теодора, съня на Балдуин и отлежалото вино в Букелон"}
{"url": "https://m.offnews.bg/news/Futbol_18793/Dzheki-Ne-mozhe-niakolko-maloumnika-da-razdavat-prisadi-na-Berbatov_659722.html", "text": "Легендарният защитник на ЦСКА Георги Димитров - Джеки коментира, че декларацията на феновете по повод евентуалното преминаване на Димитър Бербатов в Берое е неприемлива и призова привържениците да си гледат работата. \"Бербатов още не е подписал договор с никой отбор в България, за да го обсъждаме. Той е много голям и може да си избира къде да играе.Не разбирам критиките към него. Повечето от тези фенове са никои, защото не разбират от играта, но пък пишат декларации. Те дори са поставени лица, на които им казват какво да правят.Бил съм 10 години капитан на ЦСКА. Не може да ми определят и мен какъв съм, що съм или да ми дават съвети какво да правя. Какво е това сърца \"червени\", зелени или кръстове някакви?Мнения дават разни комплексари, които не са оставили нищо зад гърба си. Всички уж сме равнопоставени, но не сме равноотговорни. Да не би да се завръща комунизмът? Той си е намерил добра почва в Норвегия.Бербатов, Божинов и Ивелин Попов са големи футболисти и трябва да им се радваме, а не да ги осмиваме. Затова не приемам анонимните декларации, които целят да омаскарят някого. Не може няколко малоумника да раздават присъди\", сподели Джеки пред \"Меридиан Мач\".", "date": "2017.07.04", "title": " Джеки: Не може няколко малоумника да раздават присъди на Бербатов"}
{"url": "https://m.offnews.bg/news/Kultura_33/Sgrada-v-Hadzhi-Dimitar-stana-proizvedenie-na-izkustvoto-s-unikalni_659713.html", "text": "След като миналата година създадоха единствената по рода си изложба There is Light, отваряйки своеобразна галерия на открито с над десет стени в квартал „Хаджи Димитър“, Оставайки верни на идеята ни Souls in Walls – души в стените, графитърите продължават да вграждат парченца от себе си в творбите, които създават.Поредното дело на графити артиста Nasimo се намира в столичния район Подуяне, квартал „Хаджи Димитър“, улица „Доктор Албърт Лонг“ номер 10. Върху новопостроена сграда артистът и целия екип на Urban Creatures създават \"Memorial\".Картината върху стената на блока е завършена на връх рождения ден на Nasimo - 28 юни, и полага началото на тазгодишното издание на Urban Creatures, което обещава много нови творби из градските пространства. \"За наша радост стените от квартала излязоха извън границите на страната и множество артисти от целия свят се свързаха с нас с желание да се присъединят към нашето семейство. Поради големия интерес и множеството разнообразни идеи, тази година ще удължим продължителността на Urban Creatures до края на годината с няколко разнообразни проекта, с които сме сигурни, че ще ви изненадаме\", обещават графити артистите. \"Сигурни сме, че и творбите от тази година ще представляват интерес за жителите и гостите на столицата. Още от началото на годината наблюдаваме засилен интерес към квартал „Хаджи Димитър“, който стана място за разнообразен поток от туристи\", пишат те, \"продължаваме да вярваме в силата на изкуството и в таланта на родните ни артисти. Благодарим на София, че продължава да прави всичко възможно да се развиваме и да надграждаме с все по-мащабни идеи\".За поредна година Urban Creatures e част от културния календар на столицата, в който графитите най-накрая заемат заслужено място. ", "date": "2017.07.04", "title": " Сграда в \"Хаджи Димитър\" стана произведение на изкуството с уникални графити (галерия)"}
{"url": "https://m.offnews.bg/news/Politika_8/Zaharieva-shte-bdi-nad-borbata-s-koruptciiata_659725.html", "text": "Правителството определи вицепремиера по правосъдната реформа и министър на външните работи Екатерина Захариева за председател на Националния съвет по антикорупционни политики.В състава на Съвета се включват допълнително представител на вицепремиера по обществения ред и сигурността и министър на отбраната – член на политическия му кабинет, директорът на Центъра за превенция и противодействие на корупцията, както и представител на Националното сдружение на общините.Националният съвет по антикорупционни политики е създаден постановление през 2015 г. като междуведомствен орган със съвещателни, координационни и контролни функции по отношение на разработването и изпълнението на политиките в областта на превенцията и противодействието на корупцията.Промяната в постановлението се налага във връзка с новата структура на Министерския съвет и определянето на вицепремиера Екатерина Захариева за национален координатор по антикорупционни политики. От друга страна, разширяването на състава на Съвета с нови членове ще допринесе за повишаване на ефективността на работата му.", "date": "2017.07.04", "title": " Захариева ще бди над борбата с корупцията"}
{"url": "https://m.offnews.bg/news/Sviat-_12/Seriia-trusove-kraj-Ohrid-aktiviziraha-vulkana-kraj-s-Kosel_659695.html", "text": "Серия от земетресения край македонския град Охрид са активизирали действащия вулкан край село Косел, разположен на 7 км. северно от града, съобщават македонски медии, цитирани от \"Фокус\".В местността Дувалото са се отворили нови скални дупки, от които излиза сероводород. Местни медии съобщават, че покрай вулкана има и мъртви животни.Снощи са регистрирани две нови земетресения. В 1.32 ч. местно време (2. 42 ч. българско време) е регистрирано земетресение със сила 2,8 по скалата на Рихтер, с епицентър на 9 км северно от село Янковец, Ресенско и на дълбочина 1 км под земната кора.Два часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на 4 км западно от село Янковец, Ресенско на дълбочина 2 км под земната кора.", "date": "2017.07.04", "title": " Серия трусове край Охрид активизираха вулкана край с. Косел"}
{"url": "https://m.offnews.bg/news/Sviat-_12/Gratckata-bregova-ohrana-strelia-po-turski-tovaren-korab_659694.html", "text": "Гръцката брегова охрана е открила предупредителен огън срещу товарен кораб, плаващ под турски флаг край егейския остров Родос, съобщава електронното издание Ekathimerini. Инцидентът се е случил в понеделник. Предполага се, че плавателният съд е превозвал наркотици.Съгласно разпространените данни, огънят е открит, след като товарният кораб не е отговорил на многобройните призиви, отправени от бреговата охрана на Гърция. Ситуацията се е нормализирала, когато плавателният съд е навлязъл в турски териториални води. Телевизионният канал CNN Turk предаде, че гръцката брегова охрана е открила огън, след като съдът с турски флаг е отказал да изпълни инструкциите да се прибере в пристанището на Родос за проверка.Инцидентът се случи на фона преговорите на високо равнище за Кипър в швейцарския курорт Кран-Монтана, които навлязоха във втора седмица. На дневен ред в обсъжданията е спорният въпроса за сигурността на разделения от десетилетия остров.", "date": "2017.07.04", "title": " Гръцката брегова охрана стреля по турски товарен кораб"}
{"url": "https://m.offnews.bg/news/112_6/Napadateliat-na-lekarkata-e-genetik-i-teolog-presledvasht-bezsmartiet_659705.html", "text": "Владимир Стоянов, който нападна и остави в безпомощно състояние д-р Албена Гагова в \"Шейново\", е специализирал генетика в Англия и е запален изследовател на темата за стареенето и пътя към безсмъртието. Стоянов има научни трудове на тема стареене на организма и собствена фирма, наречена \"Ейджинг Стоянов\" (в превод от английски ейджинг/aging означава стареене).Още преди ден директорът на АГ болницата д-р Велев коментира пред медиите, че инцидентът е особено страшен, защото извършителят е високо интелигентен, завършил е в чужбина. Самият Владимир Стоянов е публикувал своя биография в интернет, според която е изучавал генно инженерство в медицинския университет в Кийл, Англия, и в университета \"Куин Мери\" в Лондон. Посочва, че има докторска степеп. Любопитно е, че преди да се насочи към медицинска специализация, е завършил теология в Софийския университет.У нас той работи в собствен изследователски център в столичния квартал \"Западен парк\". Интересува се от отглеждане на свтолови клетки. Особен научен интерес за него представляват теломеразата - ензим, свързан със стареенето на клетките. В профила на компанията си във фейсбук Стоянов е публикувал диаграма на борбата със стареенето, в която посочва, че човек трябва да се запаси с \"килограми\" собствено отгледани стволови клетки, които да си инжектира.Изглежда именно в стволовите клетки, на които е богата плацентата, ученият търси ключът към забавяне на стареенето. Спорът с д-р Гагова възникнал за плацентата на новороденото, кяото бащата поискал, но не предоставил нужната документация. Било му отговорено, че болницата ще съхрани плацентата, докато се изчисти този въпрос. Този отговор изглежда не го удовлетворил и нападнал лекарката.Както стана ясно, Стоянов е познат добре на полицията. Бил е задържа и съден условно за грабеж и притежание на наркотици. Последното му провинение е укриване на група нелегално пребиваващи в страната.Жители на кв. \"Западен парк\" са подавали сигнали срещу него, защото преградил незаконно част от парка и започнал да развъжда животни. Полицията премахнала незаконната ограда. Междувременно имотът бил пуснат за продажба. Собственикът посочва, че има намерение да замине на работа в чужбина.В сряда, между 8:30 и 10:30 ч, в двора на \"Шейново\" ще се проведе граждански протест срещу насилието над лекари.", "date": "2017.07.04", "title": " Нападателят на лекарката е генетик и теолог, преследващ безсмъртието"}
{"url": "https://m.offnews.bg/news/Sviat-_12/V-Indiia-posadiha-nad-66-mln-darveta-samo-za-12-chasa_659698.html", "text": "Доброволци в Индия счупиха всякакви рекорди и успяха за 12 часа да засадят повече от 66 млн. дървета из цялата страна, съобщава британският в. \"Индипендънт\".В акцията, посветена на опазването на околната среда, са участвали над 1,5 млн. души.Индия е част от Парижкото споразумение за климата, като източната държава е поела ангажимента да увеличи своите горски площи с 5 млн. хектара до 2030 година.Миналата година в същата акция индийци успяха да посадят повече от 50 млн. дървета, но тазгодишният опит ще бъде записан и в книгата на рекордите \"Гинес\".Между 7 часа сутринта и 19 часа вечерта вчера 66.3 млн дървета бяха посадени от доброволците, като в акцията са участвали  много деца, както и възрастни.", "date": "2017.07.04", "title": " В Индия посадиха над 66 млн. дървета само за 12 часа"}
{"url": "https://m.offnews.bg/news/Futbol_18793/V-Polsha-Ludogoretc-iska-noviia-Levandovski_659697.html", "text": "Лудогорец готви сериозен удар на трансферния пазар. Шампионът ни ще опита да привлече новия Левандовски -Давид Ковначки, съобщават медиите в Полша, цитирани от \"Меридиан мач\".През миналата седмица белгийският Стандард Лиеж е стартирал преговори с 20-годишния нападател. Изненадващият интерес от българския клуб може да попречи на сделката.Ковначки стартира кариерата си в Лех Познан – бившият клуб на Лева, и още на 16 години записва мач в Екстракласата. В първия си сезон той дори бележи два гола. Талантът вкара и на европейските финали до 21 години това лято при равенството 2:2 с Швеция.В момента Лудогорец ползва двама играчи за върха на атаката – Кешерю и Кафу, но твърде вероятно единият ще бъде продаден още този трансферен прозорец.Ковначки пък изглежда отлична инвестиция предвид възрастта си и сравненията с голямата звезда на Байерн Мюнхен и на полския футбол.  със сигурност тя няма да е евтина, тъй като в родината на Ковначки се раздават повече от прилични заплати.", "date": "2017.07.04", "title": " В Полша: Лудогорец иска новия Левандовски"}
{"url": "https://m.offnews.bg/news/Futbol_18793/Levski-s-udar-na-pazara-vzima-igrach-na-rumanskiia-shampion_659700.html", "text": "Левски е на път да направи удар на трансферния пазар. Халфът на румънския шампион Виторул - Нелут Росу, ще бъде следващото ново попълнение в \"сините\".Очаква се по-късно днес 23-годишният играч да премине медицински прегледи и да подпише договор. Не  е изключено с него да се появи още един чужденец.Все още не се съобщава каква ще бъде трансферната сума за халфа. Росу има действащ договор с Виторул до 2020 г.Росу ще бъде деветият нов играч за \"сините\" през това лято след Александър Любенов, Иван Горанов, Милош Цветкович, Георги Ангелов, Васил Панайотов, Антонио Вутов, Жуниор Мапуку и Сержиу Буш.Виторул е изключително интересен проект на легендата Джика Хаджи. Преди 10 години Марадона на Карпатите създава своя школа в родния град Констанца. Сам купува терен, изгражда първо школа.Резултатът е поразителен. Виторул стана шампион тази година само с един чужденец в състава. Нещо повече, 70 процента от румънците в състава на  Хаджи са момчета от града.", "date": "2017.07.04", "title": " Левски с удар на пазара, взима играч на румънския шампион"}
{"url": "https://m.offnews.bg/news/Temida_18762/Dogovorat-na-Nenchev-s-Polsha-za-iztrebitelite-e-katastrofa-kaza-prez_659702.html", "text": "Бившият министър на отбраната Николай Ненчев катастрофира в договора с Полша за интегрирана логистична поддръжка на изтребителите. Това коментира президентът Румен Радев, който днес се яви като свидетел по делото срещу ексминистъра, който е обвинен, че от 5 май 2015 г. до 9 септември 2015 г. не бил изпълнил служебните си задължения и не е осигурил авиационната безопасност и летателната годност на самолети от изтребителната авиация на Военновъздушните сили (ВВС).Радев дава показания пред съда, тъй като по това време беше командир на ВВС.Винаги съм твърдял три неща към министър Николай Ненчев в много документи: Първо незабавен договор с РСК МиГ за спасяване на нашата изтребителна авиация, така, че да не останем на земята. Второ – в средносрочен план търсене на възможности за диверсификация на доставки и услуги с Полша. Трето в стратегически план – доставка на нов самолет, каза Радев, цитиран от БГНЕС.„Първото условие министър Ненчев не изпълни, второто също. Министър Ненчев се провали с Полша, успя да издейства само един договор за ремонт на шест двигателя. Но големият договор за интегрирана логистична поддръжка, който той трябваше да сключи и за който го предупреждавах, че ще бъде дълъг и труден, може би невъзможен, министър Ненчев се хвърли към него слепешката. Това е неговата одисея, той катастрофира с Полша, а в същото време отряза доставките от Русия. И накрая – авиацията изпадна в пълен колабс“, каза още президентът.По думите му самолетите в момента летят, благодарение на усилията на инженерния състав на ВВС, който е извършил удължаване на ресурса на агрегатите на самолетите, \"което противоречи на всички технически и технологични норми\". По думите му рискът и отговорността се носи от инженерите на ВВС. За срещата си с премиера Бойко Борисов президентът Радев коментира: „Говорихме как да предотвратим войната между институциите, която някои политици от ГЕРБ се опитват да разпалват. Виждате как някои твърдения, декларации и действия на г-н Борисов все по-често си противоречат с тези на г-н Цветанов. Оценявам усилията на г-н Борисов – това е държавнически подход“, каза Радев. За създадената парламентарна комисия за избора на изтребител Радев посочи, че „това е опит българският парламент да се превърне в постоянен трибунал за политически въздействия. Този парламент не произвежда закони, а политически скандали“, заяви президентът. „Г-н Цветанов не разбира нищо от изтребители, той разбира от апартаменти. Единствената връзка между г-н Цветанов и авиацията е, че той говори на автопилот. Някой друг му задава курса“ допълни Румен Радев. Заседанието на 8-ми състав на СГС се гледа при затворени врати заради класифицирана информация, която се съдържа в отговорите пред съда на свидетеля Румен Радев в качеството си на свидетел е и Димитър Стоянов. В залата са бившият министър на отбраната Николай Ненчев и неговите трима адвокати - Радан Кънев, Менко Менков и Петър Божков.", "date": "2017.07.04", "title": " Договорът на Ненчев с Полша за изтребителите е катастрофа, каза президентът"}
{"url": "https://m.offnews.bg/news/Sport_18752/Napusna-ni-bivsh-shef-na-Loko-Plovdiv-i-osnovatel-na-vestnik-Maritca_659699.html", "text": "Тази нощ почина известният пловдивчанин Атанас Спасов. Бившият шеф на Локо и съосновател на Пресгрупа \"Марица\" издъхна на 59 години в Пловдив след дълго боледуване, съобщава sporta.bg. Признателните фенове на \"смърфовете\" винаги ще помнят своя събрат.Атанас Спасов бе сред най-видните журналисти у нас и се славеше като безкомпромисен радетел на свободното слово, чието перо бе неподражаемо.Най-щастливият му период бе този, в който бе начело на любимия Локомотив, когато съумя да запази \"черно-белите\" традиции и дух, въпреки трудния престой в \"Б\" група.Атанас Спасов бе създател на много журналисти, даде им път в професията и по-свой уникален начин ги караше да бъдат различни и перото им да жили.", "date": "2017.07.04", "title": " Напусна ни бивш шеф на Локо Пловдив и основател на вестник \"Марица\""}
{"url": "https://m.offnews.bg/news/Sviat-_12/KNDR-obiavi-parvi-uspeshen-test-na-mezhdukontinentalna-raketa_659701.html", "text": "Северна Корея обяви, че е извършила днес първия си успешен опит с междуконтинентална балистична ракета, предаде японската национална информационна агенция Киодо.По-рано през деня затворената комунистическа страна изстреля ракета, която падна в изключителната икономическа зона на Япония. След това Северна Корея каза, че ще направи днес \"важно съобщение\".Според първоначални оценки на американските въоръжени сили обаче това е била балистична ракета със среден обсег, отбелязва Асошиейтед прес.Впоследствие японското министерство на отбраната заяви, цитирано от Ройтерс, че ракетата е достигнала височина от много над 2500 метра. Тя е прелетяла 930 километра преди да падне в изключителната икономическа зона на Япония.Според експерти ракетата може да достигне Аляска, но останалите 49 американски щата, включително Хавай, са извън нейния обсег.", "date": "2017.07.04", "title": " КНДР обяви първи успешен тест на междуконтинентална ракета"}
{"url": "https://m.offnews.bg/news/Obshtestvo_4/Dazhdovete-prodalzhavat-na-mesta-i-dnes_659686.html", "text": "Днес преди обяд все още на места в Източна България ще има превалявания, но вече по-слаби и в процес на спиране. Над останалата част от страната облачността ще се разкъсва и намалява в следобедните часове до предимно слънчево време - това е прогнозата на НИМХ към БАН.В източната половина от страната ще духа умерен и временно силен север-северозападен вятър. Максимални температури между 21° и 26°. Атмосферното налягане е по-ниско от средното за месеца – ще започне да се повишава. По Черноморието преди обяд ще е предимно облачно с валежи, в отделни райони с гръмотевици. Около и след обяд валежите ще спрат и облачността ще се разкъса и ще намалее. Ще е ветровито с умерен и силен север-северозападен вятър. Максимални температури на въздуха: 23° и 25°. Температурата на морската вода е 25-28°, на север от н. Калиакра – 16 - 18°. Вълнението на морето ще бъде 3-4 бала. Над планините преди обяд облачността ще е значителна и все още на места в масивите от Централна и Източна България ще има превалявания. След обяд валежите ще спрат и облачността ще се разкъса и намалее. Ще духа силен северен вятър. Максимална температура на височина 1200 метра - около 15°, на 2000 метра – около 9°.", "date": "2017.07.04", "title": " Дъждовете продължават на места и днес"}
{"url": "https://m.offnews.bg/news/Obshtestvo_4/Dashteriata-i-zhenata-na-zam-glavniia-miuftiia-ni-narichaha-ku-vi-i_659687.html", "text": "Непълнолетните момичета, които бяха обвинени, че са нападнали дъщерята на зам.главния мюфтия у нас, твърдят, че са били провокирани и обиждани от семейството на Бирали Бирали. Това разказаха двете девойки, пожелали анонимност, пред \"Господари на ефира\".\"Прибирахме се с моята приятелка и минавайки покрай паркинга и една жена с две деца, чухме подхилквания, шушукания и обиди по адрес на облеклото ни\", разказаха момичетата. Те са били облечени с потници и къси панталонки. Сред обидните квалификация по адрес на двете момичета имало и думи като \"ку*ви\" и \"боклуци\".Едно от момичетата попитало има ли проблем, а след това към тях се приближила и дъщерята на зам.главния мюфтия, която разбила устата на девойката. За това тя има медицинско свидетелство.В спора минути по-късно се включил и самият Бирали Бирали, който, по думите на момичетата, им казал: \"Ако докоснеш някой от семейството ми, аз лично ще се саморазправя с теб, дали ще е с бой, или по друг начин, ще реша аз.\"Родителите на момичетата са възмутени, но и притеснени от заплахите на Бирали. Двете момичета са били арестувани, докато другите, замесени в инцидента, са били на свобода.Според родителите на камерите се вижда как двете момичета подминават семейството на Бирали, а след това се връщат към колата им на паркинга, явно провокирани от обидите.\"Не може едно религиозно лице да се държи по този начин. И това, че те имат някакво специално облекло, не значи, че трябва да го налагат на другите\", каза бащата на едно от момичетата.", "date": "2017.07.04", "title": " \"Дъщерята и жената на зам.-главния мюфтия ни наричаха ку*ви и боклуци\""}
{"url": "https://m.offnews.bg/news/Sviat-_12/Pak-naprezhenie-sled-nov-raketen-test-na-Severna-Koreia_659689.html", "text": "Нов рекетен тест на Северна Корея, определена като \"провокация\" от Япония, беше извършен на 4 юли. След 40 минути полет ракетата е паднала, вероятно във водите на изключителната икономическа зона на Япония, съобщи главният секретар на японското правителство Йошихиде Суга.Южнокорейският президент Мун Дже-ин пък свика спешно заседание на Съвета за национална сигурност след поредното ракетно изпитание на Пхенян, предаде Ройтерс.Ракетата бе изстреляна в деня на националния празник на САЩ и броени дни преди срещата на Г-20 в Хамбург.\"Това момче няма ли нещо по-добро за вършене?\", попита Тръмп в Туитър по адрес на севернокорейския лидер Ким-Чен Ун. После той изрази надежда, че Китай ще накара Северна Корея да \"прекрати това безумие веднъж завинаги\".Южнокорейските военни съобщиха, че севернокорейската ракета е прелетяла 930 километра, преди да падне, предаде Ройтерс.", "date": "2017.07.04", "title": " Пак напрежение след нов ракетен тест на Северна Корея"}
{"url": "https://m.offnews.bg/news/Obshtestvo_4/Bez-voda-v-chasti-ot-Lozenetc-Liulin-i-oshte-5-mesta-v-Sofiia_659619.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на бул. „Джавахарлал Неру“ в „Люлин“ 7 налага спиране на водоподаването от 9:00 до 21:00 часа на бл. 705; 706-ниска зона; 707; 711; 712; 713; 714; 715; 750; 751; 751-А; 752-А; по бул. „Джавахарлал Неру“ от ул. „Индира Ганди“ до бул. „Луи Пастьор“, по бул. „Царица Йоана“ от ул. „Ген. Асен Николов“ до бул. „Луи Пастьор“ и бул. „Луи Пастьор“ №30. Във връзка с подмяна на сградно водопроводно отклонение на ул. „Росица“ в Център, се налага спиране на водоподаването от 9:00 до 17:00 часа по ул. „Росица“ от бул. „Васил Левски“ до ул. „Дунав“ и по ул. „Чумерна“ от ул. „Искър“ до ул. „Росица“. Монтаж на изпускатели на довеждащ водопровод над с. Мърчаево налага спиране на водоподаването от 10:00 до 22:00 часа на с. Мърчаево. Поради реконструкция на уличен водопровод на ул. „Кожух планина“ в „Лозенец“, се налага спиране на водоподаването от 9:30 до 21:30 часа по ул.“ Кожух планина“ от ул. „Богатица“ до ул.“ Милевска планина“, по ул. „Милевска планина“ от ул.“ Цветна градина“ до бул.“Арсеналски“, по ул.“ Димитър Хаджикоцев“ от ул. „Болград“ до ул. „Борис Пожаров“ и ул. „Борис Пожаров“. Подмяна на сградно водопроводно отклонение на ул. „Университетска“ в „Лозенец“ налага спиране на водоподаването от 9:00 до 18:00 часа на ул. „Университетска“. Заради подмяна на сградно водопроводно отклонение на ул. „Перуника“ в с. Бусманци, се налага спиране на водоподаването от 9:00 до 16:00 часа по ул. „Перуника“ от ул. „Троянски път“ до ул. „Асен Игнатов“. На сухо във връзка с подмяна на сградно водопроводно отклонение на ул. 517 в „Христо Ботев“ ще са от 9:30 до 17:30 часа на ул. 511, ул. 519, ул. 510, ул. „Георги Спасов“. Без вода заради подмяна на сградно водопроводно отклонение на ул. „Камчатка“ в местност „Гърдова глава“ ще бъдат от 10:30 до 18:30 часа на ул. „Камчатка“. ", "date": "2017.07.04", "title": " Без вода в части от Лозенец, Люлин и още 5 места в София"}
{"url": "https://m.offnews.bg/news/Evropa_18764/EP-glasuva-nominatciiata-na-Mariia-Gabriel_659691.html", "text": "Днес следобед в европейския парламент ще се гласува номинацията на Мария Габриел за еврокомисар по цифровизацията. Вотът в Страсбург ще бъде таен.След изслушването й на 20 юни, двете компетентни комисии единодушно препоръчаха Мария Габриел за поста.Ако вотът днес е положителен, както се и очаква, до няколко дни тя трябва да бъде одобрена и от Съвета на Европейския съюз.При положително за Габриел гласуване, нейният мандат ще продължи до средата на 2019-та година.", "date": "2017.07.04", "title": " ЕП гласува номинацията на Мария Габриел"}
{"url": "https://m.offnews.bg/news/Obshtestvo_4/Protest-za-pavetata-na-bul-Praga-mestiat-gi-na-kvartalni-ulitci_659696.html", "text": "Граждани сигнализират министъра на културата, прокуратурата и РДНСК за ремонта на столичния бул. Прага, който предвижда паветата в участъка от Петте кьошета до бул. \"Пенчо Славейков\" да бъдат заменени с асфалт. Това съобщиха от инициативата за обществен релсов транспорт. Според тях така се нарушава Закона за културното наследство. Булевардът е посочен поименно в заповед на Вежди Рашидов, упълномощил тогавашния зам. министър, а сега министър на културата Боил Банов за обявяване на всички керамични и гранитни паважни улици в София за недвижима културна ценност от местно значение, твърдят от ИОРТ. „Необхидимостта от ремонта е безспорна, но ние настояваме паветата да се пренаредят качествено. Това, което е пропуснато да се направи и до момента, бе да се поставят по цялата дължина на булеварда паветата спо-малки размери (8-10 см.) на арки, каквито са в частта до бул. Пенчо Славейков”, коментира Георги Статков от инициативата за обществен и релсов транспорт. Други проблеми с проекта са свързани и с липсата на яснота какво ще се случи със изключително ценните гранитни бордюри, които струват 5 пъти по-скъпо от бетоновите си аналози. Не е ясно дали на булеварда се предвижда изграждане на велосипедна алея. Има опасения и, че след евентуално асфалтиране, много от кестените щеизсъхнат, твърдят още от Инициативата. Утре от 19 часа е насрочена среща за запазване на паветата по бул. Прага на кръстовището на Петте кьошета.  На местата, където бордюрите липсват, те ще бъдат подменени с нови, но не бетонни, а пак гранитни, обясни той. Според него няма връзка между състоянието на дърветата - кестените по булеварда, и вида настилка на платното.  , каза още Крусев. Той даде пример с ул. \"Вашнгтон\", на която асфалтът се подменя с павета. Към момента велоалея на \"Прага\" няма да се прави, уточни зам.-кметът. ", "date": "2017.07.04", "title": " Протест за паветата на бул. Прага, местят ги на квартални улици"}
{"url": "https://m.offnews.bg/news/Futbol_18793/Koshmar-za-tima-na-Hero-nad-Varna_659688.html", "text": "Лошо време над Варна докара кошмарни момента за бургазлията Димитър Димитров - Херо е неговите момчета от Иртиш. Отборът от Казахстан пристигна рано у нас, а в четвъртък ще се изправи срещу Дунав в Русе в реванша от първия квалификационен кръг за Лига Европа.Заради лошото време самолетът с футболистите от Казахстан е кръжал 70 минути над Варна. Все пак е получил разрешение от кулата за приземяване, съобщава sports.kz.След кацането футболистите на треньора Димитър Димитров - Херо са пътували още два часа до Русе, където са отседнали в хотел “Рига”. Така общо пътуването на павлодарци е излязло над 11 часа.Първата среща в Павлодар завърши 1:0 в полза на домакините, като Дунав започна уплашено мача, но после се окопити бързо и дори удари греда.В Русе цари еуфория и от Дунав се похвалиха, че са продали 75 процента от билетите. Няма съмнение, трибуните ще са претъпкани за европейското шоу.", "date": "2017.07.04", "title": " Кошмар за тима на Херо над Варна"}
{"url": "https://m.offnews.bg/news/Tenis_18788/Grigor-Dimitrov-zapochva-bitkata-na-Uimbaldan-dnes_659692.html", "text": "Българите Григор Димитров и Цветана Пиронкова ще започнат участието си на \"Уимбълдън\" днес. Двамата ще играят в следобедните часове съответно на корт №12 и корт №5.Гришо е поставен под №13 и ще се изправи срещу Диего Шварцман от Аржентина. Двубоят е трети на корт №12 в \"Ол Инглънд клъб\".Там програмата започва в 13:30 часа наше време с мача между Ришар Гаске и Давид Ферер. След това е срещата между Кристина Макхейл и Кейти Боултър.Пиронкова ще играе на корт №5. Пловдивчанката се изправя срещу Сара Ерани от Италия в последен, четвърти, мач на това игрище. Цвети ще излезе на корта след двубоя между Стефанос Циципас и Душан Лайович. Очаква се това да стане не по-рано от 19,30 часа.На централната арена пък са предвидени мачовете на двама от големите фаворити - Новак Джокович и Роджър Федерер.", "date": "2017.07.04", "title": " Григор Димитров започва битката на \"Уимбълдън\" днес"}
{"url": "https://m.offnews.bg/news/Obshtestvo_4/Oproverzhenie_659775.html", "text": "Уважаеми читатели на OFFNews, в статия със заглавие: „“, публикувана на 31.10.2016 г., отразихме твърдение на президента на КТ „Подкрепа“ Димитър Манолов, изказано по време на семинар на тема: „(Не)адекватните пенсии: защо две пенсии могат да се окажат по-малко от една?“, че месечната заплата на Даниела Петкова, председател на УС на ПОК „Доверие“ е 200 000 лева и че не е съгласен това да става с парите за пенсии.По-късно Димитър Манолов заяви, че в дискусията нито веднъж не е споменал името на г-жа Петкова и не носи отговорност за това, че нашият автор е разбрал и предал думите му по този начин.Въпреки че сме убедени, че от контекста на репликата на г-н Манолов се разбира, че той визира именно това, което сме написали, след като г-н Манолов не застава зад думите си, смятаме за нужно да премахнем това твърдение.Наред с това, пред OFFNews, г-жа Петкова недвусмислено доказа, че твърдението за 200 000 лева месечна заплата не просто не отговаря на истината, но и че получаваната от нея заплата е значително по-малка от посоченото число. Не отговаря на истината и твърдението, че нейната заплата се формира от пари за пенсии.Редакцията приема за доказано, че информацията, която публикувахме в цитираната статия, относно възнаграждението на г-жа Петкова и начина за неговото формиране е невярна. Тъй като написаното в OFFNews е цитирано многократно от други медии, публикуваме настоящото опровержение, като поднасяме искрените си извинения на г-жа Петкова.Информираме своите читатели, както и медиите, ползвали ни за източник, че след една седмица, считано от днес, текстът в цитираната статия, който съдържа въпросната невярна информация, ще бъде заличени от съдържанието ѝ.Следвайки принципите на етична журналистика, се обръщаме към медиите, които са се позовали на тази информация, изнесена в OFFNews и по този начин са въвели в заблуждение и своите читатели, да коригират или премахнат това невярно твърдение и от своето съдържание. Ние ще се възползваме от правилата и процедурите, които предлагат Google и други търсачки, за да бъдат отстранени линковете, съдържащи тази информация.Надяваме се на колегиално отношение и вярваме, че усилията за чиста медийна среда са общи и трябва да бъдат отстоявани във всички случаи, когато се докаже, че съдържанието на една новина не отговаря на обективната истина.", "date": "2017.07.04", "title": " Опровержение"}
{"url": "https://m.offnews.bg/news/Izvan-terena_18817/Ronaldo-pokaza-muskuli_659708.html", "text": "Суперзвездата на Реал Мадрид Кристиано Роналдо демонстрира завидната си мускулатура по време на ваканцията си. Нападателят се наслаждава на слънчева почивка след загубения полуфинал за Купата на конфедерациите, като не пропусна да направи съпричастни феновете си с хубавите емоции, които изживява.Носителят на „Златната топка“ пусна своя снимка в официалния си профил си в социалната мрежа Инстаграм.Същевременно неяснотата около бъдещето на Роналдо продължава. Както е известно, все още не се знае дали нападателят ще продължи в Кралския клуб.Припомняме, че след като стана ясно, че прокуратурата е повдигнала обвинения на Роналдо за данъчни измами, плъзнаха слуховете, че той ще се раздели с европейския клубен шампион.Затова мълчанието на португалската звезда по темата предизвиква все голямо напрежение сред фенове, ръководители и дори съотборници на футболиста.Роналдо се завърна в Испания преди няколко дни и мнозина очакваха първата му работа да бъде да се срещне с босовете на клуба.Той обаче се отдаде на семейството си и двете си новородени деца. От клуба обявиха само, че уважават желанието на играча да прекара малкото си почивни дни с най-близките си.", "date": "2017.07.04", "title": " Роналдо показа мускули"}
{"url": "https://m.offnews.bg/news/Kultura_33/Broeni-dni-ni-deliat-ot-sedmoto-izdanie-na-A-to-JazZ-programa_659709.html", "text": "На 7, 8 и 9 юли в Южен парк 2 ще посрещнем едни от най-добрите световни и български джазмени. Фестивалната програма ще бъде открита в 18:00 часа, а след края на концертите на хедлайнерите, емоцията A to JazZ ще се пренесе на джем сешъните в бар Caché, на метри от парка.В петък А to JazZ ще стартира с дебюта на  под ръководството на един водещите джаз изпълнители в България – Михаил Йосифов. Веднага след тях, в , а в  с джаз аранжименти. Вечерта ще завърши с хедлайнерите  по начин, по който никой не го е правил досега.Втората фестивална вечер ще ни запознае с младата фънк и фюжън група от Австрия . Фънк вълната ще бъде поета от , който ще представи заедно с бандата си своята авторска музика в 19:00 часа. Веднага след това Jazzanitza ще ни изненадат с комбинация от съвременен джаз и българска народна музика, а в  от A to JazZ ще започне с модерен джаз на високо европейско ниво в изпълнение на формацията  ще ни поднесе палитра от музикални стилове, последвана от словашкия квартет на  ще бъде поставен от неуморната енергия и величие на една от най-значимите фигури на световната джаз сцена – Във фестивалната програма са включени още детската образователна програма A to JazZ KIDS, посветена на най-малките почитатели на музиката в събота и неделя от 10:30 ч. В рамките на фестивалната зона ще ви очакват още пъстър арт-базар, специален A to JazZ & Rush щанд с официален мърчандайз, както и разнообразие от напитки и храни, които вече могат да бъдат поръчани бързо и лесно, докато се наслаждавате на любимия си фестивал.Повече информация, детайли и новини около фестивала следете в и ", "date": "2017.07.04", "title": " Броени дни ни делят от седмото издание на А to JazZ (програма)"}
{"url": "https://m.offnews.bg/news/Obshtestvo_4/8-chasa-za-Sofiia-Burgas-s-polet-na-Balgariia-Er_659693.html", "text": "8 часа е отнело изпълението на полета София-Бургас вчера на родния превозвач \"България Ер\", съобщава bTV.Хората, сред които малки деца, прекараха часове на столичния аеропорт в неведение кога ще излетят. След като няколко пъти часът на полета им беше отлаган, накрая се наложи да изчакат самолета от Милано, който също се движеше със закъснение.Вместо в 4 следобед, пътниците пристигнаха в Бургас след полунощ.Вчера по същя начин се чувстваха и пътуващите с „България ер” за Варна – вечерният полет се превърна в сутрешен, а сутрешният – в следобеден.От авиокомпанията на този етап не коментират какви са причините за закъсненията.Според европейските правила, ако полетът ни закъснява с повече от 5 часа, можем да откажем пътуването и в срок до 7 дни авиокомпанията трябва да възстанови парите ни. В този случай можем да претендираме и за обезщетение между 250 и 600 евро.", "date": "2017.07.04", "title": " 8 часа за София-Бургас с полет на \"България Ер\""}
{"url": "https://m.offnews.bg/news/Futbol_18793/TcSKA-1948-predstavi-nov-sponsor-chaka-oshte-tri_659714.html", "text": "ЦСКА 1948 обяви първи спонсор за \"В\" група, очаква още три, с които се преговаря.  Председателят и изпълнителен директор на клуба Добрин Гьонов представи кафето Hausbrandt като нов партньор. Припомняме, генерален спонсор от няколко месеца е компанията Efbet. На пресконференцията присъстваше управителят на фирмата Георги Найденов.„Преди известно време заявихме, че сме в напреднал етап при преговорите за нови спонсори. Първият вече е факт. Щастливи сме, че започваме сътрудничеството с такъв доказан бранд като Hausbrandt. Водим преговори с още спонсори, но на този етап не мога да обявявам имена“, коментира Добрин Гьонов.„Наблюдаваме отборът на ЦСКА 1948 още от създаването му и виждаме колко много потенциал има в него. Тук се работи изключително професионално. Екипът е млад и амбициозен и това няма как да не бъде забелязано. За нас е чест да си сътрудничим заедно с ЦСКА 1948. Надяваме се, че с общи усилия ще успеем да привлечем нови фенове, да вървим само нагоре и да покажем, че футболът може да се развива правилно и в България.Обсъдили сме с ръководството концепцията за развитието на Детско-юношеската школа, защото децата трябва да спортуват. Спортът учи на дисциплина, а и не само на това“, сподели управителят на фирмата.Кафето е насочено към елитния потребител, няма го по веригите магазини. Но пък е доста разпространено в по-скъпите заведения и тази политика му носи добро развитие.  Феновете могат да го поръчат онлайн.", "date": "2017.07.04", "title": " ЦСКА 1948 представи нов спонсор, чака още три"}
{"url": "https://m.offnews.bg/news/Ikonomika_59/Rosatom-preodoliava-problemite-na-atomniia-otrasal_659711.html", "text": "За много компании проблемите на техните конкуренти биха били повод за празнуване. Но за руския ядрен конгломерат „Росатом“ скорошните проблеми на конкурентите им Westinghouse, Areva и КЕРСО напротив предизвикаха безпокойство, пише в свой анализ на страниците на Financial Times анализаторът Хенри Фои.Проблемите, с които се сблъскаха тези компании, отразяват заплаха от по-мащабен характер за атомния отрасъл, произлизаща от страна на възобновяемите и други източници на енергия, отбеляза Кирил Комаров, първи заместник-генерален директор на „Росатом“, коментирайки амбициозните планове на компанията, която понастоящем активно разширява своя бизнес.На ядрения отрасъл влияят негативно също увеличението на разходите за ядрени технологии от следващо поколение и намаляване на количеството нови поръчки, отчасти заради увеличението на конкуренцията с възобновяемите и други алтернативни източници на енергия.Японската компания Toshiba се отказа от международните си проекти след като финансовите загуби на нейното подразделение Westinghouse достигнаха 6,3 милиарда долара, френската Areva затъна в дългове и преживява дългосрочно преструктуриране след държавна рекапитализация, а новият президент на Южна Корея обеща да се откаже от ядрената енергетика, което се оказа удар за държавната компания КЕРСО.Много анализатори смятат още, че конгломератът „Росатом“, обхващащ всички сфери на ядрената енергетика, извлича изгода от усложняващата се кризисна ситуация, особено като се вземат предвид неговите амбиции. Компанията ще реализира 42 проекта за атомни централи в 12 страни, включително в членките на ЕС Финландия и Унгария. Държавната корпорация стартира в експлоатация 10 енергоблока за последното десетилетие и има задгранични поръчки за следващите 10 години за сума надхвърляща 133 милиарда щатски долара, без да се отчита бизнеса на компанията в Русия. Тези факти оказват голямо влияние на прогнозите на Международната енергийна агенция (IAE) за тройното увеличение на енергийната ядрена мощност до 2060 г.„Росатом“ често е сравнявана с държавно министерство. Компанията има голямо влияние в Москва, в сравнение с нефтогазовите гиганти „Роснефт“ и „Газпром“. Въпреки че „Росатом“ винаги подчертава, че е извън политиката, промишленото влияние на компанията помага на Кремъл. През декември 2015 г. в Турция бе спряна работата по проекта за строителство на четирите реактора с обща стойност 22 милиарда щатски долара след като турските военно-въздушни сили свалиха руски изтребител. Но скоро след затоплянето на отношенията през 2016 г. работата бе възобновена. Наскоро „Росатом“ подписа предварително споразумение за продажбата на турски инвеститори на 49% дял от проекта.„Росатом“ строи още електроцентрали в Беларус, Индия, Иран, Китай и Бангладеш, както и осем обекта в Русия. Бяха подписани споразумения за проекти в Египет, Нигерия, Йордания и Армения.Обаче не всички се радват от увеличеното влияние на „Росатом“. Така ролята на руската корпорация в качеството й на притежател на 34% от акциите, източник на финансиране и доставчик на ядрено гориво на финландската АЕЦ „Ханхивики“ 1 почти причини събарянето на правителството на Финландия през 2014 г., когато партията на „зелените“ напусна предишната управляваща коалиция в знак на протест.Поради опасенията на Брюксел за руското влияние върху източната част от блока на ЕС, на Съюза му трябваха три години, за да одобри строителството на АЕЦ „Пакш“ 2, която се финансира и строи от „Росатом“.„Росатом“ определено се опитва да провежда експанзионистична политика... И това създава опасения в някои държави и компании от Евросъюза, откакто „Росатом“ се контролира от Кремъл. Той е напълно лишен от прозрачност“, коментира Пол Дорфман, професор в Енергийния институт на Университетския колеж в Лондон. „Росатом“ обещава много, но може и да не донесе този „ядрен Ренесанс“, както изглежда“, добавя той.Но, отчитайки проблемите на западните конкуренти и рязката смяна на стратегията в Сеул, някои анализатори в сферата на атомната енергетика говорят, че само групата, контролирана от държавната компания в Китай има мащаб, достатъчен да се конкурира с „Росатом“.„Такава възможност съществува, и тя само ще става по-голяма, ако решението на корейското правителство постави под заплаха КЕРСО (Корейската корпорация за електроенергия), казва Тим Йео, председател на профилната група „New Nuclear Watch Europe“. „Ако това се случи, пазарът ще бъде открит за световната доминация на Русия и Китай“.„Росатом“ вече успешно използва своите преимущества. Миналата година компанията подписа своя първи договор за доставка на ядрено гориво за АЕЦ, построена от западния конкурент на „Росатом“ – Westinghouse, в Швеция. Според Комаров подобна сделка е възможна и се очаква и в Съединените щати.„Росатом“ се цели в пазара на страните от Южна Америка и Африка, а наскоро със Саудитска Арабия подписа „голямо рамково споразумение, което позволява да се започнат преговори“.Но най-голямата промяна в стратегията на „Росатом“ е скорошното решение за инвестиции във ветроенергетиката. Компанията преоборудва част от своите производствени мощности за производство на турбини. По думите на представители на „Росатом“, опитът с управлението на ядрени енергийни обекти е полезен при управлението на ветреноенергийни инсталации.Русия също неотдавна предостави нови субсидии за родни технологии в областта на възобновяемите източници на енергия.„Росатом“ се обърна към ВЕИ съвсем навреме и може да получи „преимуществото на втория играч“, доколкото в момента компаниите, които инвестират в тази област, получават изгодата от по-ниските стойности на реализация на проектите“.Въпреки това Кирил Комаров не е пропагандист на възобновяемите източници на енергия. Той отбелязва, че за производството на електроенергия, която да е еквивалентна на един АЕЦ с мощност 1200 MBт е необходимо да бъде изграден ветропарк с големината на Андора и панел със слънчеви батерии с размерите на Копенхаген, и добави още, че „рещението се крие в комбинацията от двете, в правилния микс от АЕЦ и ВЕИ“.", "date": "2017.07.04", "title": " „Росатом“ преодолява проблемите на атомния отрасъл"}
{"url": "https://m.offnews.bg/news/Tenis_18788/Tcveti-Pironkova-pusna-sobstvena-marka-ekip-za-Uimbaldan_659690.html", "text": "Отлично решение на Цвети Пиронкова. Красивата пловдивчанка ще излезе на кортовете в Уимбълдън днес, облечена в дрехи, които са нейна марка. Новината разкри лично тенисистката, използвайки един от профилите си в социалните мрежи.Ето какво написа Цвети: \"Здравейте! За мен е истинско удоволствие да ви представя PIRONETIC! Създаден с много любов към модата и спорта, това е моят проект-изненада, над който работя с екипа си вече цяла година и реших, макар че имаме още много работа, че е време вече да дебютира на корта:)Любимият ми турнир Wimbledon е най-подходящото място да ви загатна поне малко от това, което скоро предстои, дано да ви хареса! Следвайте ме във Facebook и Instagram, където ще научавате повече за марката и предстоящото й лансиране\".Припомняме, че Пиронкова ще изиграе първия си двубой в турнира днес. Тя ще има за съперник много опитната Сара Ерани от Италия.", "date": "2017.07.04", "title": " Цвети Пиронкова пусна собствена марка екип за \"Уимбълдън\""}
{"url": "https://m.offnews.bg/news/Obshtestvo_4/Za-mesetc-hvanaha-nad-30-hil-vredni-fidzhet-spinara-na-mitnitcata_659704.html", "text": "През последният месец, с активните действия на митническите органи от митница Русе, митница Столична и митнически пункт Летище-Варна бе предотвратено допускането за свободно обращение на общо 31 600 броя от т.нар. антистрес играчки - спинъри.Според становището на компетентния орган - Държавна агенция за метрологичен и технически надзор, основните проблеми, свързани с тези продукти са: наличието на завишени норми на тежки метали, лесното отделяне на малки части, които създават риск от поглъщане при деца, а при светещите видове съществува проблем с батериите, които са лесно достъпни и липсват указания за смяната им. На база взаимодействието и системното сътрудничество между органите по надзора на пазара и митниците се предотвратява пускането на пазара на ЕС на играчки, артикули за деца, запалки, фойерверки, електрически и газови уреди и др., криещи различни рискове за безопасността и здравето на потребителите.", "date": "2017.07.04", "title": " За месец хванаха над 30 хил. вредни фиджет спинъра на митницата"}
{"url": "https://m.offnews.bg/news/Sviat-_12/Dozhivoten-zatvor-za-tijnejdzhar-gotvil-atentat-na-kontcert-na-Eltan_659706.html", "text": "Агенти на \"Сикрет сървис\" са заловили екстремист, готвил атентат по време на концерт на Елтън Джон през 2016. Задържаният се казва Харун Сайед и бе осъден на доживотен затвор от британския съд. Престъплението е било предотвратено благодарение на тайна операция с внедрени агенти сред екстремистите.Сайед е на 19 години. В съда бе посочено, че е търсил онлайн в кои части на Лондон е подходящо да предприеме атаката. Спрял се на \"Оксфорд Съркъс\" и на концерта на Елтън Джон в Хайд парк, организиран по повод 15-годишнината от атентата срещу Световния търговски център в Ню Йорк. Тийнейджърът опитал да си купи онлайн жилетка за експлозиви и автомат. Той бил заловен от агенти на службите, които се свързали с него под претекст, че ще му осигурят оръжието.Сайед се е признал за виновен пред съда. Той е заявил, че е правил опити за организиране на атаки между април и септември миналата година. Симпатизирал на терористична организация.В затвора е и 23-годишният му брат Надир Сайед. Той е осъден за планиране на атака с обезглавяване през 2014 г.", "date": "2017.07.04", "title": " Доживотен затвор за тийнейджър, готвил атентат на концерт на Елтън Джон"}
{"url": "https://m.offnews.bg/news/Sviat-_12/Za-shest-mesetca-100-hil-migranti-sa-doshli-v-Evropa-prez-Sredizemno_659727.html", "text": "Над 100 хиляди мигранти и бежанци пристигнаха в европейските страни през Средиземно море от началото на 2016 г., заяви днес Международната организация по миграцията (МОМ), цитирана от ТАСС и БТА.Над 2200 са загинали и изчезнали безследно по пътя към Европа.Според публикуваните от МОМ статистически данни, от началото на 2017 г. в Европа са пристигнали 101 210 мигранти и бежанци.Над 85 000 от тях се насочиха към Италия, включително над 12 000, пристигнали миналата седмица. От 1 януари Гърция прие над 9000 души, а Испания - над 6000.От началото на годината 2247 мигранти и бежанци загинаха при опит да се доберат до европейските страни по море.", "date": "2017.07.04", "title": " За шест месеца 100 хил. мигранти са дошли в Европа през Средиземно море"}
{"url": "https://m.offnews.bg/news/Politika_8/BLO-se-obiavi-za-aktivnata-registratciia-na-izborite_659712.html", "text": "Основни изводи на докладаОсновните проблеми по време на избори – търговията с гласове, изборният туризъм, организационните пропуски и мъртвите души могат да бъдат решени с една проста мярка – активна регистрация, смятат от Българското либертарианско общество. На пресконференция в БТА по-рано днес те представиха свой доклад по темата, който ще бъде обсъден с експерти и представители на законодателната власт в идните седмици.Предложението на БЛО може да се приложи както в сегашната пропорционална, така и в евентуална мажоритарна изборна система. Докладът съдържа 10 конкретни мерки за подобряване на изборния кодекс, в които се предлага съставянето на динамични изборни списъци, а възможност да гласуват да получават само хората, които са заявили писмено това свое намерение най-късно 2 седмици преди деня на вота.„Най-големите ни проблеми са свързани с купения вот и изборния туризъм. Въпросът не е дали ще си изберем мажоритарна или пропорционална система, а легитимна или корумпирана система\", заяви авторът на доклада Калоян Правов.- Дебатът за изборната реформа е един от крайъгълните камъни на съвременния политически живот в България.- През последните години поредица от експериментални реформи без визия са свалили доверието в изборния процес до критично ниско ниво. - Активната регистрация и изчистването на избирателните списъци са реформи, които отговарят на гореизборените критерии.- Предлагаме въвеждането на активна регистрация за всички избиратели в комбинация с динамични избирателни списъци, които да се съставят наново преди провеждането на избори. - Подобна реформа би увеличила цената на изборната търговия с 30% и би удвоила цената на изборния туризъм. - Предложените мерки ще оптимизират използването на обществения ресурс и ще гарантират неприкосновеността на избирателните списъци.- Ефектът от въвеждането на тези мерки би бил повишаване на избирателната активност поради по-високо доверие в избирателния процес и гарантирането на сигурността на българската демокрация. - Основните аргументи против въвеждането на активната регистрация не се потвърждават от научната литература в САЩ – страна с дългогодишен опит в приложението на подобен тип системи. - Резглеждайки последствията от въвеждането на предложените мерки върху останалите елементи от избирателната система, бихме могли да заключим, че предложенията на БЛО са съвместими с повечето актуални предложения за изборна реформа.", "date": "2017.07.04", "title": " БЛО се обяви за активната регистрация на изборите"}
{"url": "https://m.offnews.bg/news/Protesti_17652/BSP-Sofiia-na-protest-za-pametnika-1300-g-Balgariia_659730.html", "text": "Общинските съветници от БСП в София ще подкрепят гражданите и ще се включат в третия протест за запазването и възстановяването на паметника „1300 години България“ днес от 18 часа пред НДК. Защитниците на паметника настояват да бъде възстановен така, както е изглеждал, вместо да бъде разрушен. Сред поддръжниците на идеята за запазване на паметника е големият български художник акад. Светлин Русев. В подкрепа на запазването на паметника се обявиха и Съюзът на българските архитекти и Съюзът на българските художници.Според лидера на БСП – София и председател на групата на социалистите в СОС Калоян Паргов крайно време е да разберем, че не е нужно да разрушаваме един паметник, за да изградим друг. Има разумно решение, без да се налага разрушаване. Напълно е възможно в пространството пред НДК, освен монумента \"1300 години България\", да намерят място и паметните плочи на Първи и Шести пехотен полк. „Само така ще сложим край на този конфликт и ще продължим напред! Това ще е пример за единение. Къде ще му излезе краят, ако продължим да обричаме поколенията на постоянно противопоставяне“, категоричен е Паргов.", "date": "2017.07.04", "title": " БСП - София на протест за паметника 1300 г. България"}
{"url": "https://m.offnews.bg/news/Obshtestvo_4/Darzhavni-ekipi-shte-tarsiat-detca-koito-ne-hodiat-na-uchilishte_659726.html", "text": "Съвместни екипи ще търсят деца в задължителна училищна възраст, които не ходят на училище и с медиатори ще опитват да ги върнат в клас. Това става ясно от приетия междуинституционален механизъм за обхващане и задържане на децата в училище.В този механизъм ще бъдат въвлечени освен образователното министерство, но и министерствата на труда, на вътрешните работи, на здравеопазването и регионалното министерство. В механизма е включен и председателят на Централната комисия за борба срещу противообществените прояви на непълнолетни и малолетни, кметовете на общини, областните управители, регионалните управления на образованието, директорите на училища и детски градини и дирекция „Гражданска регистрация и административно обслужване“ при МРРБ.По данни на Националния статистически институт през учебната 2015/2016 година 21 170 ученици са напуснали образователната система, което означава, че всеки 7-ми ученик между 15 и 18 години не е в училище. Основните причини са свързани със социално-икономически фактори, институционални проблеми, миграция, фактори на местоживеенето и жилищната среда, етнокултурни фактори, както и проблеми, свързани с образователната система.\"Комплексните мерки и добрата координация между институциите от няколко различни сектора на всяко ниво на управление – национално, регионално, местно и училищно, са крайно необходими\", се посочва в решение на Министерски съвет от вторник.\"Тези мерки са заложени в механизма и включват създаване на екипи за съвместна работа на институциите за обхващане и задържане в образователната система на деца и ученици в задължителна предучилищна и училищна възраст. Ще бъдат създадени правила за обмен на информация между институциите за децата и учениците, които не са обхванати в образователната система, които са в риск от преждевременно отпадане, преждевременно са отпаднали или не могат да бъдат открити на постоянния им или на настоящия адрес. Предстои оптимизиране на процедурата за отпускане на семейни и други помощи в натура спрямо индивидуалните потребности на децата и учениците, както и засилване на санкционния механизъм спрямо родителите при неизпълнение на задълженията им по Закона за закрила на детето и Закона за предучилищното и училищното образование. Предвижда се създаване на процедура за предоставяне на информация от институциите и съвместни действия за налагане на санкции по реда на Закона за административните нарушения и наказания на родители, чиито деца в задължителна предучилищна и училищна възраст не посещават училище\", се посочва още в решението.", "date": "2017.07.04", "title": " Държавни екипи ще търсят деца, които не ходят на училище"}
{"url": "https://m.offnews.bg/news/Kuhnia_18815/Liubopitni-fakti-za-papaiata_659731.html", "text": "Папаята е тропическо дърво, което вирее в Африка, Азия и Южна Америка. Често е наричано „пъпешово дърво“, а в Австралия папа или лапа. Папаята е плодът на дървото наречено „Carica Papaya”. Познати са два сорта – мексиканска и хавайска. Ето и още любопитни факти за тропическия плод, подбрани от Foodpanda.- Мексиканската папая тежи до 10 килограма, докато хавайската около един килограм.- Само на Хаваите се отглежда папая за търговия.- Папаята е първият генно модифициран плод в САЩ.- Неузрялата папая действа като естествен контрацептив и може да предизвика аборт.- Чаят от папая се използва като защита от малария.- Семената на плодовете приличат на черен пипер и са годни за консумация. Те могат да бъдат почистени и използвани като заместител на черен пипер.- Кората на папайското дърво често се използва за въже.- Папаята съдържа латекс (белият сок, който излиза от неузряла папая), което може да причини алергична реакция при хора с латексова алергия.- Както при яденето на твърде много моркови, яденето на твърде много папая може да причини каротенемия, пожълтяване на ходилата на краката и дланите.- Малка папая съдържа около 300% от препоръчителното дневно количество витамин С.", "date": "2017.07.04", "title": " Любопитни факти за папаята"}
{"url": "https://m.offnews.bg/news/Politika_8/Spored-Simeonov-darzhavata-triabva-da-si-pribere-Balgarski-morski-flot_659707.html", "text": "Според вицепремиера Валери Симеонов компанията на братя Домусчиеви KG Maritime Shipping не изпълнява условията в договора, който е сключила с държавата за приватизацията на Български морски флот. Пред Нова тв той заяви, че е поставил веднъж въпроса на заседание на Министерския съвет, но не получил отговор. Той смята, че държавата трябва да обжалва решение на Арбитражния съд при Българската търговско-промишлена палата, с който правителството се задължава да промени условията в договора и да заплати определена сума.\"Поставих въпроса за приватизцацията на Български морски флот от KG Maritime shipping, фирмата на братя Домусчиеви, които, след като са приватизирали 2008 година БМФ, са нарязали половината кораби. От персонал 2360 човека, които трябва да имат на десетата година - догодина, 2018 г., към момента имат 124 работещи и всичко това не е основание за прекратяване на приватизацията, можете ли да си представите?\", каза Симеонов в студиото на сутрешния блок на Нова тв.Той каза, че не е получил отговор за това дали държавата е готова да плати 2.4 млн. лв., за да заведе дело във Върховния касационен съд (ВКС) и да обжалва решението на Арбитражния съд.\"За мен е продажен Арбитражният съд на българската търговска палата, която присъжда държавата да заплати и да промени условията на договора – това е станало в началото на тази година, трябва сега да се обжалва пред ВКС и не получих отговор на Министерски съвет дали г-н Горанов и г-н Борисов ще отделят тея 2.4 млн., за да обжалваме. А на упрека, че тези пари сме щели да ги загубим, ако загубим делото, това не е вярно. Защото тея 2 млн. ще се вземат от бюджета на държавата и ще влязат в бюджета на Министерството на правосъдието – от единия джоб в другия. Но ние не трябва да оставяме решението такова, каквото е, защото губим целия български морски флот. Губим го тотално\", каза Симеонов.Той каза, че на заседанието във вторник отново ще постави въпроса. Малко преди да засегне темата, Симеонов се оплака действията на Дирекция за национален строителен контрол (ДНСК) и нейния началник инж. Милка Гечева, за която заяви, че ще поиска оставката ѝ.\"Не особено безсилен, а по-скоро саботиран се чувствам. Но аз не се отказвам лесно, първо. Второ - аз искам да напомня на нашите партньори, че все пак ние не сме от ГЕРБ. Ние сме самостоятелна политическа сила, която не е влязла в управлението, за да заеме определени постове и за да се кипри на тях и да се снима по коктейлите\", заяви Симеонов. ", "date": "2017.07.04", "title": " Според Симеонов държавата трябва да си прибере Български морски флот от Домусчиев"}
{"url": "https://m.offnews.bg/news/Politika_8/Pravitelstvoto-otpusna-200-hil-lv-na-prokuraturata-za-mikrobusi_659728.html", "text": "Правителството одобри допълнителни разходи в размер на 200 000 лв. по бюджета на съдебната власт за нуждите на Прокуратурата на Република България. Средствата са предназначени за закупуване на микробуси, които след осигуряването на подходящо оборудване ще функционират като мобилни центрове за разследване.По бюджета на община Долна баня са одобрени 228 000 лв. Те са за ремонт на дома за деца, лишени от родителска грижа „Констанца Ляпчева“, във връзка с преструктурирането му в център за настаняване от семеен тип. За целта е необходимо преустройство и обособяване на помещенията, за да се създаде среда, близка до семейната, в която децата да се чувстват добре и спокойни.Средствата се предоставят за сметка на преструктуриране на разходите и трансферите по централния бюджет за 2017 г.", "date": "2017.07.04", "title": " Правителството отпусна 200 хил. лв. на прокуратурата за микробуси"}
{"url": "https://m.offnews.bg/news/Gimnastika_18776/Iliana-Raeva-Ima-interesni-promeni-v-sachetaniiata_659733.html", "text": "Българските състезателки по художествена индивидуално днес проведoха контролно състезание на базата на \"Раковски\". Председателят на федерацията Илиана Раева присъства и направи разбор на играта на всяка от петте грации.\"Направени са много промени, интересни и правилни. Те са нужни, за да не изпадаме в ситуацията от европейското първенство в Будапеща (б.р. – визира ниската оценка на Невяна Владинова на бухалки вероятно заради незачетени елементи от съдиите).Все още момичетата са далеч от формата, в която трябва да са за световното първенство в края на август. Ще се работи още повече. Решението за смяната на съчетанието на Катрин Тасева на бухалки е на Бранимира Маркова.Боряна Калейн днес игра най-силно, но тя е работила и най-много по време на лагера в Япония. Това не трябва да я отпуска, а още повече да я амбицира\", сподели Раева.Тя коментира и ансамбъла, който е на 17-дневен лагер в Спортпалас във Варна: \"И в ансамбъла има промени. Те са си в същата форма, мисля, че няма да спрат да ви изненадват приятно.Много интересни неща е направила Весела Димитрова. Смятам, че ще се забележат от съдиите\", завърши председателят на федерацията пред beautyinsport.com.Боряна Калейн игра най-стабилно от националните състезателки по художествена гимнастика в днешното контролно. Участваха само петте момичета от основния състав, а целта бе да покажат усложнените си съчетания след лагера в Япония.", "date": "2017.07.04", "title": " Илиана Раева: Има интересни промени в съчетанията"}
{"url": "https://m.offnews.bg/news/Ikonomika_59/Karanikolov-shte-osiguri-milionite-s-koito-da-vodi-delo-sreshtu-Domus_659716.html", "text": "Агенцията за приватизация и следприватизационен контрол вече е завела жалба във Върховния касационен съд срещу решението на Арбитражния съд при БТПП за промяна на приватизационния договор за Български морски флот, а ние ще осигурим необходимите средства, които са необходими делото да стартира. Това заявиха за OFFNews от екипа на министъра на икономиката Емил Караниколов.По-рано днес вицепремиерът Лидерът на НФСБ заговори дори и за разваляне на приватизационния договор, от който в хазната влязоха 440,1 милиона лева.Пред Нова тв Симеонов заяви, че вече е поставил веднъж въпроса на заседание на Министерския съвет, но не получил отговор за това дали държавата е готова да плати 2.4 млн. лв., за да заведе дело във ВКС и да обжалва решението на Арбитражния съд.Сагата с приватизационния договор за продажба на 70 % от капитала на „Параходство Български морски флот“ ЕАД е сключен между АПСК и „КЕЙ ДЖИ МАРИТАЙМ ШИПИНГ“ АД на 08.08.2008 г. Сделката става след решение на правителството и стратегия одобрена от парламента.Към момента на подписването на договора параметрите изглеждат прилични. Корабният пазар е във възход, бъдещето изглежда безоблачно, а обещанията на инвеститора са разширяване на дейността на предприятието и за закупуване на нови плавателни съдове. Нищо от това обаче не се случва. Световната икономическа криза удря сериозно бизнеса с корабоплаването и поетите ангажименти за поддържан тонаж от предприятието и за трудова заетост във фирмата остават неизпълнени.Справката за изпълнението на приватизационния договор е показателна.Още през първата година след сключването на контракта не е изпълнено изискването за инвестиции. За следващите 4 години обаче „КЕЙ ДЖИ МАРИТАЙМ ШИПИНГ“ изпълнява ангажиментите си. Това обаче не е така за трудовата заетост. Съкращенията в БМФ започват веднага след приватизацията и новият собственик не изпълнява минимумът от персонал за нито една от петте години, в които фирмата е била задължена да не уволнява масово служители. От АПСК са наложили парични санкции за 2009 г., 2010 г., 2011 г., 2012 г. и 2013 г. „КЕЙ ДЖИ МАРИТАЙМ ШИПИНГ“ са платили глобите.Неизпълнение обаче има и при редица други клаузи по контракта. Новият собственик не е изпълнил задълженията си свързани с притежаваните от дружеството кораби, не е изпълнил изискването да поддържа средногодишен тонаж не по малко от 1300000 DWT, както и ангажимента по договора не по-малко от 60% от корабите да плават под знамено на Република България или държави от Европейската общност. Неизпълнено е останало и изискването средната възраст на корабите да бъде намалена под 20 г.По всички нарушения АПСК е констатирала нарушения, но с искова молба от 12.07.2016 г. от „КЕЙ ДЖИ МАРИТАЙМ ШИПИНГ“ АД е предявена претенция на основание чл. 307 от Търговския закон с искане да се измени приватизационния договор в частта на задължението за поддържане на средногодишен общ тонаж на корабите на дружеството и за поддържане на трудова заетост в дружеството.С арбитражно решение от 30.03.2017 г. на Арбитражния съд при БТПП, приватизационният договор е изменен като купувачът се задължава за срок от 10 (десет) години да поддържа средногодишен общ тонаж на корабите на дружеството не по-малък от 906 920.96 DWT, включително чрез дъщерни дружества на Дружеството.С решението е отхвърлен като неоснователен искът на ищеца за изменение на задължението за осигуряване поддържането в дружеството на определена трудова заетост.Според решението „КЕЙ ДЖИ МАРИТАЙМ ШИПИНГ“ АД е осъдено да заплати на АПСК направените по арбитражното дело разноски съразмерно с отхвърлената част от иска, а именно сума в размер на 171 613.75 лева, представляващи съответния процент от размера на направените разноски и юрисконсултско възнаграждение.В рамките на срока, определен от Закона за международния търговски арбитраж, във връзка с дадените от Надзорния съвет на АПСК указания, агенцията е предявила иск за отмяна на арбитражното решение пред ВКС.Сега се очаква образуване на дело в съда и продължаване на процесуалните действия по него.", "date": "2017.07.04", "title": " Караниколов ще осигури милионите, с които да води дело срещу Домусчиев за БМФ"}
{"url": "https://m.offnews.bg/news/Izvan-terena_18817/Mesi-se-razvihri-na-dansinga-video_659710.html", "text": "Суперзвездата на Барселона Лионел Меси и дългогодишната му приятелка и съпруга от няколко дни насам - Антонела демонстрираха завидни качества на дансинга.Футболистът на каталунците показа невиждани до сега движения без топка. Аржентинецът очевидно се гордее с уменията си, след като публикува видео в официалния си профил в социалната мрежа Инстаграм.Неговата възлюбена, а по настоящем и съпруга Антонела, също не пропусна да обнови статуса си. Във видеото, в което двамата са във вихъра си, използват движения от аржентинския народен танц \"Куартето\". Стилът е сред най-автентичните и традиционни в държавата, но не е до такава степен познат у нас, тъй като е много засенчен от легендарния за страната танц - \"Танго\".Лео използва за пореден път по отличен начин краката си, което може би не изненадва никого, имайки предвид какво прави с тях по време на мач.Антонела пък от своя страна също не отстъпва на нападателя, демонстрирайки страхотно чувство за ритъм и завидни движения в ханша.В момента двамата са се отдали на мечтан меден месец на Малките Антили в Карибско море.", "date": "2017.07.04", "title": " Меси се развихри на дансинга (видео)"}
{"url": "https://m.offnews.bg/news/Evropa_18764/Evroparlamentat-odobri-Mariia-Gabriel-za-komisar-po-tcifrovizatciiata_659729.html", "text": "Европейският парламент одобри Мария Габриел за еврокомисар по цифровизацията.След като бъде назначена от Съвета на ЕС, тя ще стане третият български еврокомисар - с мандат до средата на 2019 година.При тайното гласуване днес в Страсбург Габриел получи 517 гласа подкрепа, против бяха 77 евродепутати, а 89 се въздържаха, съобщава БТА.Очаква се писмото с резултата да бъде изпратено на Съвета до края на седмицата, а Габриел да заеме поста за следващото седмично заседание на еврокомисарите идната сряда.Председателите на Европейския парламент и на Европейската народна партия Антонио Таяни и Жозеф Дол поздравиха Мария Габриел.Мария получи силната подкрепа на ЕП, отбеляза Таяни в Туитър.Уверен съм, че тя ще покаже професионализъм и отдаденост за постигането на единния цифров пазар в ЕС, допълни Дол.", "date": "2017.07.04", "title": " Европарламентът одобри Мария Габриел за комисар по цифровизацията"}
{"url": "https://m.offnews.bg/news/Kultura_33/Tigre-tigre-koj-kovarno-zacherta-tvojta-diva-krasota_659717.html", "text": "УИЛЯМ БЛЕЙКСъюзът на преводачите в България излезе със становище по казуса, за който OFFNews пръв писа. В рекламно видео, с участието на известния актьор Кит Харингтън (Джон Сноу от Game of Thrones), той рецитира стихотворението \"Тигърът\" на поета Уилям Блейк, но в българския ѝ вариант се ползват три различни превода на текста, при това без разрешението на преводачите.Темата предизвика широк обществен отзвук, като този случай е един от многото. За рекламата са ползвани преводи на Кръстан Дянков, Спас Николов и Теменуга Маринова, като първите двама вече не са сред живите.3 седмици след огласяването на случая потърсихме Маринова, която пред OFFNews каза, че никой от \"Инфинити\" не се е свързал с нея, за да предложи компенсация или дори извинение за грандиозния гаф. В момента тя се опитва да издири наследници на Спас Николов, с чиято помощ да си потърси правата. Цялото становище на СПБ с незначителни съкращения: Съюзът на преводачите в България (СПБ) отново е свидетел как се заимстват преводи от големи български преводачи, без имената на тези преводачи да станат достояние на широката публика. Това явление, което литературните специалисти и читателите обичайно наричат литературна кражба или плагиатство, не отминава и високите сфери на поетическия превод.Самият факт, че за реклама на кола като новия скъп и красив бранд на „Инфинити“ се използват стихове от световноизвестния британски поет Уилям Блейк, не буди възражение. В  обаче изобщо не се разбира чий е преводът на използваните в него стихове.У нас литературният превод е поставен под закрилата на Закона за авторското право и сродните му права. Литературният преводач е носител на редица имуществени и неимуществени права, сред които е упоменаването на името му, взимането на съгласие за използването на труда му със съответстващото възнаграждение, запазването на целостта на труда му и др. Нито едно от тези права не е зачетено при използването на български превод за находчивата реклама. Мощната романтическа фантазия и вихреното философско послание от стихотворението „Тигър“ на британския поет и художник Уилям Блейк на български е предадено чрез недопустимо смесване на части от преводите на трима български преводачи, които са сред най-добрите интерпретатори не само на Блейк, но и на други представители на англоезичната литература: Кръстан Дянков, Спас Николов и поетесата и преводачка Теменуга Маринова. Големите Кръстан Дянков и Спас Николов не са вече между живите, но именно на Теменуга Маринова дължим насочването на вниманието към този сложен случай на литературно плагиатство. Дължим го и на точната и интелигентна реакция на журналиста Николаос Цитиридис в авторитетния сайт за политика, наука и култура OFFNews.Пред OFFNews Теменуга Маринова сполучливо нарича тройното заимстване на части от преводите на Кръстан Дянков, Спас Николов и от нейния собствен с цел „спасяване“ от задължението да се изплатят преводаческите права: „Cadillac с врати на Jaguar и BMW“. Още по-тъжна е нейната констатация, че „въпросът вече дори не опира до конкретния случай, а до проблеми много по-важни за средата, в която съществуваме“.Случаят с тройното плагиатство е описан коректно и в детайли от Николаос Цитиридис. В заключение г-н Цитиридис пише: „Рекламата е много хубава. В нея вероятно стотици хиляди за пръв път са чули стихотворение на Уилям Блейк и вероятно това ще остане единственият им досег с прекрасната му поезия. Но тя е достигнала до нас благодарение на Кръстан Дянков, Спас Николов и Теменуга Маринова и техният труд заслужава уважение“.На нас, преводачите, ни остава да му благодарим за тази негова констатация и да заявим, че СПБ ще продължи да осъжда всяка установена злоупотреба с преводи на колеги, чиито текстове се използват, без преводачът да получава дължимото морално и парично възнаграждение. Подобни практики са недопустими и не бива да бъдат толерирани в общественото пространство.Тигър, тигър, лумнал с мощкато факла в черна нощ,кой безсмъртен взор, коя ръкате вгради в таз дива красота?Где в далечни бездни, висинипламъкът в зениците лети?Чии криле потърсиха простори,теб от огън кой посмя да стори?Що за плещи и кои изкусни силиза сърце ти свиха яки жили?Щом затупа то, в теб мощ се взе;лапа вдигна зла и зли нозе.Що за чук и що за здрави клещимозъка отляха в нажежени пещи?Що за наковалня? И ръкасмъртен ужас хванала така?Щом замятат копия звездитеи небето плувне им в сълзите,радост не изпитва ли творецът?Той, създателят и на агнеца?Тигър, тигър, лумнал в мощкато факла в мрачна нощ,кой безсмъртен взор, коя ръкате вгради в таз дива красота?ТИГЪРЪТТигре, Тигре, жива жар,лумнал полунощен звяр,кой Ум вечен разчертатвойта стръвна красота?Кой ти взора рзгоря?Кой си с огъня игра?Кой издън юдол дълбоксмя да литне на възбог?Кой пресука с две ръцежилестото ти сърце?То на длан ли затуптя?И нима не трепна тя?Чий бе чукът? Кой ковакръвожадната глава?Кой те в жупела с ръженшари, ужас нажежен?Стрелометните звездикато плувнаха в сълзи,кой със смях твори те? Кой!А Агнеца? Пак ли Той?Тигре, Тигре, жива жар,лумнал полунощен звяр,кой Ум дързък разчертатвойта стръвна красота?ТИГЪРЪТТигре, тигре, плам искрящвъв горите на нощта,смъртен ли черта с десницатвойта страшна симетричност?В бездна или вис дълбокалумна огънят в окото?Какво крило лети така?Кой хваща огънят с ръка?Кое е рамото изкусножилите ти, що усука,за да забие туй сърце?Чия ръка? Чии нозе?Какъв чук и в какъв синджир,в каква пещ твоят ум е били в наковалня? Власт каквада сграбчи ужаса посмя?Щом снеха копия, попинебето звездните сълзи.Засмя ли се, че те направи?Той ли агнето създаде?Тигре, тигре, плам искрящвъв горите на нощта,смъртен ли черта с десницатвойта страшна симетричност?", "date": "2017.07.04", "title": " \"Тигре, тигре, кой коварно зачерта твойта дива красота!\""}
{"url": "https://m.offnews.bg/news/Litca_18761/Vlada-i-Vidich-priiatelstvo-po-silno-ot-smartta_659455.html", "text": "Юни 2017 г. Виена. На четири терена в различни части на града се провежда голям футболен турнир за десетгодишни деца. 128 отбора от цяла Европа се забавляват с великата игра на брега на Дунав. В турнира блести едно дългокосо хлапе със сини очи – малкият Андрия, по прякор Меси – водещият играч на белградския ”Цървена звезда” и един от най-добрите футболисти в турнира. Малцина от треньорите и скаутите във Виена знаят, че всъщност малкият магьосник тренира в скромен клуб от Южна Сърбия, с който играе в регионалните първенства, а Звезда го взима само за няколко турнира през годината.Питате се кой архангел е изпратил това докоснато от Бога дете на маломерното игрище, което се е сгушило до брега на река Рашка, на километър от центъра на едноименния исторически град. Неделко „Золе” Димитриевич, собственик на ФК „Влада Димитриевич” няма съмнения, че до себе си има небесен скаут, който е убедил бащата на Андрия да пътува през ден 20-те километра от Нови Пазар до Рашка, за да може синът му да тренира любимата си игра именно тук.Нека поясним. Рашка е 6-хилядно градче в южната част на страната, сърцето на средновековната държава Рашка, която по-късно се разширява и превръща в Сърбия. Съвсем наблизо са останките от столицата на старите сръбски царе – град Рас, както и манастирът Студеница, в който част от тях са били короновани. На 15 минути от Рашка се намира Нови Пазар – общински център с 50 000 жители. Градът е създаден на мястото на старо тържище по време на Османското владичество, а през XIX век става административен център на Новопазарския санджак, от който остава и името на областта след освобождаването на тези земи. Днес официално областта е върнала средновековното си име Рашка, но продължава да е популярна и като Санджак. 80% от населението на града са бошняци (мюсюлмани), а останалите са сърби (християни).Хората в този относително беден край на Сърбия са уморени от историята, която географията им е стоварвала върху главите в продължение на векове. Тук в ъгълчето на картата - между Черна гора и Косово и на 250 км от Белград те се радват на зелените планини, многото реки и плодородните долини, грижливо засадени с овошки и малини. По традиция всяка вечер възрастните споделят тази радост на маса с отлични салати, вкусно месо, студена бира или силна ракия, а децата от изгрев слънце до мрак са по футболните терени на местните клубове.В Рашка има три футболни школи, а в Нови Пазар цели 14. Сравненията с България не са в наша полза, защото в 7-хилядния общински град Елин Пелин има един клуб, който предлага някакво обучение за деца, а в 70-хилядния областен център Пазарджик има един и половина – работещият „Орлета” и все още имитиращият дейност „Хебър”. В цяла Сърбия има много повече организиран футбол на всички нива – професионален, аматьорски, женски и футзал. И ако професионалният страда от болезнен балкански синдром – лошо управление и зависимост от властта, водещи до посредственост, много разходи, малко приходи и оредяваща публика, то в детския те се справят доста добре. С впечатляващ ентусиазъм, голям брой на трениращите деца и все по-добро качество на предлаганата услуга. Това с пълна сила важи и за Южна Сърбия.Условията са скромни, но желанието е голямо – като сърцата на местните хора. Е, понякога и те спират без време, но така рано призваните се превръщат в небесни покровители. Или скаути.. Трибуните на стадион „Мала Маракана” са в еуфория след края на юбилейния мач между настоящия отбор на Цървена звезда и „червено-белите” легенди, спечелили Купата на европейските шампиони в Бари преди точно десет години. На снимката за спомен блести офанзивната петица от 91-ва: Синиша Михайлович, Роберт Просинечки, Деян Савичевич, Драган Бинич и Дарко Панчев. Там са вратарят Стоянович, защитниците Белодедич, Найдоски и Маркович, както и моторите от халфовата линия Югович и Шабанаджович. Един до друг са треньорите Люпко Петрович и неговият наследник Славолюб Муслин. Сред настоящия тим на Звезда има няколко 20-годишни момчета, които са заедно от юноши и вече са дебютирали за мъжкия отбор. Вратарят Дишленкович, защитниците Видич и Лукович, офанзивният халф Димитриевич и нападателят Дамянович. По-късно един от петимата прави световна кариера, трима играят на прилично професионално ниво, а за един това е последният голям мач.Двамата талантливи южняци - Неманя Видич от Ужице и Влада Димитриевич от Рашка се събират в Цървена звезда, когато са по на 16 години. Неманя започва в детските отбори на „Единство” и „Свобода” (Ужице), а Влада в тези на ФК „Бане” (Рашка) и с добрите си мачове в регионалните първенства привличат вниманието на скаутите на столичния гранд. В Белград те стават най-добри приятели и заедно преминават пътя от юношите до първия отбор на клуба. Те се подкрепят и в сезона, в който са преотстъпени на „Спартак” (Суботица) и „Наредък” (Крушевац). Под ръководството на Муслин Димитриевич е наложен в мъжкия тим на Звезда и мнозина специалисти му предричат бляскаво бъдеще. На 1 октовмри 2001 г. на един от помощните терени до стадиона има лека тренировка. Отборът се готви за пътуване до Нагоя, Япония, където ще играе в прощалния мач на Драган „Пикси” Стойкович – легенда на Звезда и един от първите европейски футболни идоли в Страната на изгряващото слънце. По ирония на съдбата във финала за КЕШ през 91-ва той играе за Олимпик Марсилия.В средата на тренировката Влада Димитриевич се строполява на терена. Най-великият жив звездаш – председателят Драган Джаич тича от трибуната, клубните лекари се опитват да помогнат, но както често става на Балканите – посред бял ден в центъра на една от тукашните столици линейката идва чак след половин час. Влада умира на път за болницата в ръцете на своя най-добър приятел Неманя. Оказва се, че Димитриевич от няколко години е имал сърдечни проблеми, на които не е било обърнато внимание навреме. Погребението е внушително, а сръбският футбол е в траур.Бащата Золе Димитриевич е съкрушен. В тези тежки дни негова опора остават съпругата, дъщерята, приятелите и футболът. Той купува малко земя до извънградската си къща. Парцелът се превръща във футболно игрище, а къщата се достроява и разделя на две – половината за семейството, а в другата се оформят съблекални, канцелария, склад и кафене с музеен кът – посветен на починалия син.Така се появява мемориалният спортен комплекс „Влада Димитриевич” и футболният клуб, в който започват да тренират деца от града и региона. Първо Золе води всички отбори, но когато школата се разраства той наема двама млади треньори и продължава да се занимава с организацията, да коси и полива терена и да търси път за развитие на най-талантливите си играчи, за което му помагат добрите отношения със Звезда. Няколко години по-късно започва и провеждането на силен детски футболен турнир, който бързо се превръща в традиция и всяка есен събира отборите на водещите сръбски и черногорски футболни клубове.През това време Неманя Видич е станал капитан на „Цървена звезда”, национал на Сърбия и преминавайки за година през „Спартак” (Москва), се изкачва на футболния Олимп. През 2006 г. той е купен за 7 млн. паунда от „Манчестър Юнайтед”, с който пет пъти печели титлата в Англия и веднъж триумфира в Шампионската лига, превръщайки се в един от най-добрите централни защитници в историята на Висшата лига. Успехите с червените дяволи не замъгляват съзнанието на Неманя, който не забравя нито откъде, нито с кого е тръгнал към големия футбол.През есента на 2012 г. Видич звъни на Золе и след дежурните поздрави го пита има ли сметка, в която да му преведе средства в подкрепа на семейството и клуба. Отговорът е отрицателен, но Неманя моли бащата на Влада да отскочи до някой от градските банкови клонове, за да си открие. Седмица по-късно Золе отива да провери каква сума му е превел Видич. Изненадата е огромна, а шокираната служителка му показва извлечение, в което срещу името на Недялко Димитриевич има точно 126 000 евро. Золе звъни на Видич, за да му благодари, а капитанът на Юнайтед го съветва да използва парите, за да си купи жилище в Белград. Золе се вслушва в думите му и след един месец купува апартамент на дъщеря си в един от хубавите столични квартали. Днес там живеят дъщерята, зетят и внукът му. По някаква случайност или пък по волята на съдбата - входната врата е с номер 15, този с който Видич играе в Манчестър. Димитър Бербатов организира благотворителен мач в подкрепа на собствената си фондация, а сред звездите на Националния стадион „Васил Левски” в неговия отбор е и големият му приятел от периода в Юнайтед Неманя Видич. В края на кариерата си сръбската звезда играе в Интер и след това остава да живее със семейството си в Милано. Така в последните години той рядко отскача до родния край. Шоумачът в България е добър повод да вземе с кола 320-те километра, които го делят от Рашка, за да се види със Золе и неговата съпруга, но спешен ангажимент в последния момент проваля планираната визита.Сред хилядите зрители, наслаждавали се на срещата между звездните селекции на Бербатов и Фиго, са и няколко отбора от школата на софийския ФК „Национал”. Седмица по-късно по криволичещия път през планината Копаоник в Рашка пристига един от тях. Целта е участие в международен турнир, организиран от ФК „Бане”, а в програмата са включени и приятелски мачове с децата на ФК „Влада Димитриевич”.След края на последната среща всички играчи и треньори се снимат в центъра на терена, там е и малкият Меси, разплакан от загубата, но и усмихнат сред новите си приятели от България. Пълни са сърцата на Золе и неговата съпруга. На изпроводяк родителите на децата от двата отбора вдигат тост в кафенето, в което са сложени снимките и фланелките на Влада и Неманя.Така, мач след мач, историята за това проверено в живота и смъртта приятелство, завинаги се запечатва в съзнанието на всички хора, които някога са били там – на малкото футболно игрище, сгушено до брега на всичко видялата Рашка.", "date": "2017.07.04", "title": " Влада и Видич – приятелство по-силно от смъртта"}
{"url": "https://m.offnews.bg/news/_0/Radev-i-Borisov-se-razbrali-za-otdelen-antikoruptcionen-organ_659742.html", "text": "Дирекция \"Антикорупция\" да бъде изведена от ДАНС и да стане част от бъдещия единен антикорупционен орган – около тази идея са се обединили на вчерашната си среща президентът Румен Радев и премиерът Бойко Борисов.Тази позиция е много сериозна крачка напред по пътя към създаването на новата антикорупционна структура, коментира държавният глава.Моята позиция е много ясна. Този единен орган трябва да бъде комплексен, така че да включва ударно в себе си тази широка експертиза – и прокурори, и разследващи полицаи, и служители от ДАНС, и IT специалисти, и финансови, и банкови експерти, така че, когато има някакъв сигнал, той да бъде абсолютно разнищен и да се стигне до дъното, да се каже има ли корупция или няма, ако има – каква е.Президентът Румен Радев коментира темата, след като почти три часа дава показания по делото срещу бившия военен министър Николай Ненчев за ремонта на изтребителите МиГ-29.", "date": "2017.07.04", "title": " Радев и Борисов се разбрали за отделен антикорупционен орган"}
{"url": "https://m.offnews.bg/news/Obshtestvo_4/Kontraprotest-Ostavete-ni-na-mira-s-vashite-paveta_659740.html", "text": "Темата за премахването на паветата от бул. \"Прага\" е на път да се превърне в сага на противопоставяне като с правителството на Пламен Орешарски, когато имаше протести и контрапротести. След като от, във фейсбук се появи събитие \"Оставете ни на мира с вашите павета!\"Според заявилите участие този столичен булевард е ключов, тъй като по него се стига поне до 3 болници и само който не е возил пострадал по павета не може да си представи какви нечовешки болки предизвиква всеки скок по павираната улица.Контрапротестът срещу паветата е насрочен за утре в 19 часа - по същото време, когато там се събират и активистите за запазване на досегашната настилка.", "date": "2017.07.04", "title": " Контрапротест: Оставете ни на мира с вашите павета"}
{"url": "https://m.offnews.bg/news/Politika_8/Ninova-Borisov-izpuska-neshtata-ot-kontrol_659738.html", "text": "Точно днес се навършват 2 месеца от избирането на правителството. Нашето впечатление е, че Бойко Борисов изпуска нещата от контрол. Това заяви лидерът на БСП Корнелия Нинова. Държавата ежедневно се раздира от скандали и то създадени от управляващите. Заглавието на тези два месеца е: нестабилност и корупция. Все още правителството няма управленска програма. Започнаха с корупционни скандали, които и до днес продължават. Имахме министър, назначен за 24 часа и уволнен, заради съмнения за корупция. Имаме обвинения от прокуратурата по отношение на строителството на пътища в АПИ. Случаят НДК и взаимни обвинения от управляващите за съмнения за корупция. Имаме нестабилност и разделение, език на омраза и разделение на обществото ни на едни групи срещу други. Опозицията в парламента е наричана „убийци“. МВР-заплати срещу учителски заплати – противопоставяне на едно съсловие на друго, което за нас е абсолютно неприемливо. Започват протести – на майките с деца с увреждания, лекарите, МВР. Това показва нестабилност и напрежение в обществото. За съжаление отвориха и тежка война в институциите с комисията анти-Радев. На фона на всичко това възникна и конфликтът в Асеновград, където една общност застава срещу друга. Улисани в тези ежедневни скандали, тихомълком не се забеляза, че взеха нов заем от близо 400 млн.лв., увеличиха се цени на парно, ток, Топлофикация, административни такси в съдилищата. Вместо след изборите да се внесе сигурност, стабилност и да се гарантира развитие- нестабилността се задълбочава. Искаме държавата да се стабилизира, председателството да мине авторитетно и спокойно и да се работи по ежедневните проблеми на хората, а не скандал след скандал да затискат обществото, каза още Нинова.Днес лекарите стачкуват заради поредното насилие над лекар. Ние депутатите си свършихме работата и в НК насилието над лекар вече е престъпление. Очакваме изпълнителната и съдебната власт да действат. Искаме бързо производство и ефективни присъди за такива хора. Второ, заиграха се много лошо с тема сигурност. Вместо да се правят на доброто и лошото ченге- Борисов и Цветанов, както президентът Радев каза, да вземат да си свършат работа. Стига с този ПР и празни думи. А тя е следната – на КСНС решихме, че до 30.06 – срок, който изтече, правителството трябва да представи конкретни планове за следното: попълване на недостига от личен състав в сектор „Сигурност“; мерки за повишаване на неговата квалификация, мотивация и престиж; план за ускорена реализация на проектите за модернизация. Днес пускаме писмо до президента Радев, с което го питаме има ли постъпила в президентската институция информация за конкретни планове, така, както изискваше нашето съгласие по време на КСНС. Впечатлението ни е, че нещата, които трябваше да свършат до 20.06, не са направени, имаме такъв отговор от президентството. Вероятно и тези, които трябваше да свършат до 30.06, не са направени. А по тема „Сигурност“ се изискват конкретни действия. Не приказки и анкетни комисии срещу президента Радев, които наистина ни вкарват в тежка война между институциите, категорична бе Нинова.За бедствията, които се случиха в Самоков. Заставаме зад кмета Владимир Георгиев, който е от БСП. И не само зад него, а зад всички общини, които пострадаха, но в Самоков е най-тежко. Настояваме от фонд „Бедствия и аварии“ да се помогне на тези общини. Да не се отговаря, че фондът е изчерпан и няма начин да се помага. Сами кметовете няма как да се справят в тази неволя и за хората, които са пострадали, най ни боли и искаме държавата да влезе в ролята си да помогне. ", "date": "2017.07.04", "title": " Нинова: Борисов изпуска нещата от контрол"}
{"url": "https://m.offnews.bg/news/Sviat-_12/Putin-i-Tramp-se-sreshtat-za-prav-pat-na-7-iuli_659744.html", "text": "Президентите на Русия и САЩ - Владимир Путин и Доналд Тръмп, ще се срещнат на 7 юли в Хамбург, в рамките на форума на върха на Г-20, съобщи днес външнополитическият съветник на Кремъл Юрий Ушаков, цитиран от Ройтерс. \"Съгласувахме датата 7 юли\", каза Ушаков на брифинг за журналисти в Москва. Тя ще се състои през първия ден от съмита на групата на 20-те в германския град Хамбург. \"Това е действително важна среща, която ще има първостепенно значение за международната стабилност и сигурност, всички я очакват\", добави той, като припомни, че отношенията между Москва и Вашингтон в момента са \"практически на нулата\". Срещата на двамата президенти ще бъде във формат на отделна беседа, а не контакт \"на крака\" в кулоарите на форума, поясни малко по-късно прессекретарят на руския президент Дмитрий Песков. \"Планираме я като пълноценна \"седяща\" среща\", добави Песков.", "date": "2017.07.04", "title": " Путин и Тръмп се срещат за пръв път на 7 юли"}
{"url": "https://m.offnews.bg/news/OFFTOPIC_18750/Parodien-klip-pokazva-Merkel-s-Brekzit-bokserki-tantcuvashta-s-bezhan_659739.html", "text": "Германският канцлер Ангела Меркел стана главен действащ образ в пародийно видео. В него словенският комик Клемен Слакон представя германския лидер танцуващ с бежанци зомбита.Вчера видеото бе качено в платформите за разпространение на клипове и бързо навъртя почти 200 000 гледания. В клипа Слакон влиза в образа на Ангела Меркел, която танцува с германския отбор по футбол, както и с бежанци, които повече приличат на зомбита. \"Когато мигрантите дойдат тук, те са като зомбита. Те нямат възможностите, които би трябвало да получат, те са като \"живите мъртви\" отвътре\", обясни посланието си Слакон пред \"Ройтерс\".В началото на клипа Меркел е изобразена като ангел, а след това е представена в Райската градина, облечена с панталони, принтирани със знамето на Европейския съюз. Сваляйки ги, се показват боксерките и, на които пише \"Брекзит\".Във видеото не липсват и жени с бурки, немски овчарки и Доналд Тръмп. В предишните си пародийни клипове Слакон е влизал в ролята на Доналд Тръмп и Владимир Путин, а сега разкри, че бъдещите му проекти ще включват турския президент Реджеп Ердоган и лидера на Северна Корея и Ким Чен-ун.", "date": "2017.07.04", "title": " Пародиен клип показва Меркел с Брекзит боксерки, танцуваща с бежанци зомбита (видео)"}
{"url": "https://m.offnews.bg/news/Interviu_66/Tatiana-Ivanova-Rezoliutciiata-za-chastnata-ohranitelna-dejnost-e-pre_659750.html", "text": "Каква е позицията ви за резолюцията на ЕП за частната охранителна дейност?Индустриален клъстер Сигурност вече има изготвена позиция, която е изцяло негативна. Ние не сме съгласни с резолюцията, тъй като в нея има смесване на документи, касаещи от една страна сектора на частните услуги за сигурност – частните охранителни дружества (ЧОД) и от друга страна на частните военноохранителни компании (ЧВОК). Разликата между дейностите на двата вида компании е огромна. Работата на частните охранителни дружества е регламентирана почти навсякъде в Европа и тя е на територията на съответната държава член, докато частните военноохранителни компании, както чухме и от дебатите в Европейския парламент, работят извън територията на ЕС и се занимават с омиротворителни акции, които не са приоритет на ЧОД.Смесването на документи, на изисквания, на стандарти, на принципи и дейности и слагането под един общ знаменател на частните охранителни компании и частните военноохранителни компании е тотална грешка.Резолюцията е основа за Европейската комисия и е със задължителен характер. На тази база трябва да се изработи директива или съответен документ, който е посочен в резолюцията, за регламентация. С нея се предвижда и създаването на Зелена книга с добрите практики и стандарти в сектора. За мен това ще е книга на лобизма.В полза на по-силните държави или на определени интереси, но не мога да го твърдя със сигурност.Много е интересна еволюцията на тази резолюция. Разработването й беше започнало през февруари месец по собствена инициатива на комисията по външни работи на Европейския парламент. И тук стигаме до логичния въпрос: Защо комисията по външни работи? Това е равносилно на това нашето външно министерство да разработи нормативна база за частната охранителна дейност. Частната охранителна дейност като сектор, съгласно Евростат и директивата за услугите, това са търговски дружества, които работят под лиценз. Същото е и на европейско ниво. Там комисията по конкурентоспособност и комисията по правосъдие и вътрешни работи са органите, които разработват тези дейности. Това е заложено и в Европейската стратегия за развитие на частната индустрия за сигурност, в екшън плана за иновативна и конкурентоспособна индустрия за частни услуги за сигурност. И никъде там не се говори за частни военноохранителни компании.Категорично, не.Това е посочено и в решение на Министерски съвет от 19 декември 2012 година, когато правителството на Бойко Борисов с присъединява към документа от Монтрьо. Въпросният документ съдържа добрите практики и определя как се прилага дейността на частните военноохранителни компании съгласно международното право, когато те работят в зона на въоръжен конфликт. Правителството ни се присъединява към този документ, като изрично се посочва, че той се отнася до приложимите задължения, съгласно международното право и добрите практики в дейността на частни военноохранителни компании, когато участват във въоръжени конфликти и че на територията на страната не действат такива дружества.Факт е, че в България няма такива компании. Факт е, че в България секторът на частните услуги за сигурност и частната охранителна дейност е един доста добре развит сектор, независимо, че все още има огромен дефицит в нормативната уредба и т.н. Но не може да се прави едно такова смесване на икономическа дейност с паравоенни компании.Според нас първо недостатъчно широко е обсъдена темата.Притеснителен е и фактът, че при прегледа на документите се появява т.нар. кодекс на поведение на доставчиците на частни услуги за сигурност на една швейцарска асоциация, регистрирана в частна полза. Това е обикновена неправителствена организация, която се издържа от членски внос, дарения и грантове. Сред документите, с които се прави опит да се наложи резолюцията, е и кодексът на тази асоциация.Факт е, че Швейцария има свой закон за частната охранителна дейност едва през 2015 г. Второ, такъв кодекс може да бъде изготвен, от която и да е българска неправителствена организация, работеща в сферата. Въпросът е защо се налага българският бранш да се съобразява с кодекс, разработен от чужда неправителствена организация при законодателство, действащо на територията на друга държава? Как тогава ще бъде приложим този кодекс?Също така – съгласно този кодекс, одит за прилагането му се прави всяка година срещу заплащане.Няма как да се имплементира директно един кодекс в държави с различни нормативи и ако щете – социално-икономически условия.Друго притеснение е и това, че се смесват стандарти. Например по отношение на компаниите предоставящи СОТ дейности – стандартите за тях са поставени наравно със стандартите за частните военни компании. Това няма как да стане. От едната страна са паравоенни образувания от другата бизнес компании работещи при специфични условияАз не съм убедена, че евродепутатите са наясно изобщо какво приемат. Съдейки по изказванията им, много малко хора се изказаха професионално. Поради простата причина, че и в България битува мнението, че частната охранителна дейност едва ли не е отдел в МВР. Много малко хора се съобразяват с това, че все пак ние сме бизнес, който работи под определен режим. Така че, не съм убедена, че те въобще са се консултирали с представители на бизнеса в отделните държави.Нас не са ни търсили. Аз лично потърсих българския евродепутат Андрей Новаков, който е подкрепил резолюцията при обсъждането й в комисия. Изпратих му становище малко преди гласуването. Отговорът беше, че тепърва българските евродепутати ще формират мнение.Тя е подкрепена в комисия без да има формирано мнение. Някой просто е натиснал бутончето „За“.Очаквам хаос. Прието е, че в България е най-ниска данъчната ставка и икономическите условия са благоприятни. Може да се появят компании или ще бъдат създадени такива компании, като ще се тръгне към едно смесване на дейности. Защо да не се появят и едни ловци на глави за частните военноохранителни компании? Ще се създаде още по-голям хаос на пазара на обществените поръчки.Чисто икономически на сектора това може да се отрази заради отлива на кадри например. Знаем, че у нас работната ръка е евтина, а при появата на частни военноохранителни компании например, това може да доведе до отлив на кадри от българските компании.Да не говорим за посочените в резолюцията цифри, които са само за частния охранителен сектор в Европа и пазарен дял. Проблемите, които ще се появят са много и трябва да се реагира своевременно, все пак да не забравяме че доставяме услуги за сигурност и сме естествения партньор на МВР. Просто трябва да се чуят професионалистите в сектора и да се изготви ясна и точна позиция на България.", "date": "2017.07.04", "title": " Татяна Иванова: Резолюцията за частната охранителна дейност е предпоставка за нормативен и пазарен хаос"}
{"url": "https://m.offnews.bg/news/Obshtestvo_4/Borisov-se-zahvana-i-sas-stroitelstvoto-na-magistrala-ot-znanie_659746.html", "text": "Държавата да впрегне целия си ресурс, за да може да ангажира всички деца в образователния процес. Това е едно от решенията, взети от правителството във вторник. Премиерът Борисов определи това като \"магистрала от знание\".\"Молбата или заповедта ми е, че това е най-важното нещо, това е магистрала от знание\", каза днес той след заседанието на правителството и подкрепи думите си със статистика.\"Безработицата в момента е 6%. Тя не може да падне повече\", каза той.По думите му образованието е основен приоритет и за това ще бъдат заделени около 330 млн. лв. за увеличение на заплатите. Той обясни, че образованието в \"Асеновград и Столипиново или където и да било\" не е на ниво.\"Затова сигурно е правилно и необходимо и на полицаи, военни, санитари, доктори да се вдигнат заплатите. Всички искаме да се повишат. Решихме като начало незабавно да говорим за преподавателите. За тези, които създават образовани хора. Всичките ни други програми за иновации, растеж в икономиката минават през нивото на преподавателите“, коментира Борисов.По думите му всяко едно дете в България трябва не само да посещава, но и да излиза образовано, да чете и пише, и да е с познания от училище. Според него само това гарантира и просперитета на икономиката и държавата.\"Искаме всички институции да бъдат въвлечени всяко дете да посещава училище и да излиза от там ограмотено. Това с всички ресурси, които имаме трябва да бъде направено. Молбата или заповедта ми е, че това е най-важното нещо, това е магистрала от знание. Само с човешкия потенциал, който имаме може да достигнем до по-голяма производителност на труда“, допълни премиерът. Борисов заръча на министъра на образованието \"да направи такава формула\" заучителите, които преподават в по-трудна среда.„Министърът на образованието трябва да направи такава формула, че тези учители, които работят в по-трудна среда, не искам да говоря аз за етноси, защото за всеки български гражданин и българче ни е важно и ценно, но преподавателите, майка ми е била учителка и знам, като си дойдеше казваше „надува ми се главата“. Не на всякъде еднакво лесно се работи с ученици, особено в тези райони, където трябва по-особена грижа. Скъпи мои, ако не успеем, в момента какво имаме? По-добрия шанс, по-доброто за данъкоплатеца, вижте кое е по-доброто, да отиде да тежи на социалната система?“, коментира Борисов.По думите му по-лошото е да стане престъпник. И продължи с разсъжденията:„Трети вариант няма. Когато обаче, отиде на тежестта на социалната система, тогава пък работещите българи казват: „Добре, докога ние ще им плащаме?“. Веднага се вкарваме в едно етническо напрежение и противопоставяме, става един омагьосан кръг и ако се замислят реално и едните, и другите, това е единственото, което е редно да се направи и се прави в момента. Постепенно от 1 септември да образоваме децата и да ги вкараме след това да работят. На практика, когато затвориха „Трудови войски“, тогава това беше един от инструментите да стават шофьори, мазачи, мозайкаджии или каквото и да било. След затварянето на „Трудови войски“, виждате процентите са близо 15% и нагоре“, обясни премиерът.Според него на социалната система й ляга вече непосилна тежест. „Говорим за стотици милиони, които се дават. Затова ще задължим тези семейства да изучат децата си, ще дадем пари, ще инвестираме в учители, каквото е необходимо, но те трябва да се изучат. Това ще гарантира, че след 15 години няма да има толкова голям проблем в следващите поколения“, каза още Бойко Борисов.", "date": "2017.07.04", "title": " Борисов се захвана и със строителството на \"магистрала от знание\""}
{"url": "https://m.offnews.bg/news/Izvan-terena_18817/Fen-na-Vila-tatuira-Teri-na-zadnite-si-chasti_659743.html", "text": "Един от емблематичните фенове на Астън Вила спази обещанието си и татуира името на новото попълнение в клуба Джон Тери на задните си части.Привърженикът Super Villan Guy Higgins  (Супер Злодей Гай Хигинс) публикува гордо новата си визия отзад, като по този начин показа, че държи на думата си.Повод за татуса са преговорите между легендарния защитник на Челси и отбора от Бирмингам, които според Хигинс са били пред сигурен провал.\"Ако Джон Тери подпише с Вила, ще си татуирам името на з*****а ми #никоганямадастане\", пише Гай в профила си в социалната мрежа Туитър.В крайна сметка чудото се случи и вчера 36-годишният защитник подписа договор за една година с Астън Вила. Това постави на изпитание достойнството на Хигинс.  \"Това не беше от най-нежните ми моменти, но издържах. Ще си замълча в бъдеще, ако се свържем с Меси\", написа шеговито Гай над снимката, която документира изпълненото обещание.Самият Тери пък ще получава 60 000 паунда седмична заплата. \"Скай спортс\" твърди, че ако успее да помогне на отбора да се завърне във Висшата лига, той ще получи бонус от 4 милиона паунда.Все още не е ясно какво би направил Гай Хигинс, ако това се случи.", "date": "2017.07.04", "title": " Фен на Вила татуира Тери на задните си части"}
{"url": "https://m.offnews.bg/news/Ikonomika_59/Tcigarite-Victory-Eva-Slim-i-GD-stavat-rumanski_659748.html", "text": "Бритиш Американ Табако (БАТ), която наскоро купи три от водещите марки на \"Булгартабак\", обяви рязко увеличаване на инвестициите си в Румъния.Според новината, цитирана от медии в северната съседка, БАТ ще вложи във фабриката си в Плоещ три пъти повече средства в сравнение с обявеното в края на миналата година.В завода на компанията ще бъдат инвестирани 60 милиона евро в нова производствена зала и в ъпгрейд на съществуващите технологии.\"Цигареният производител разширява производството си в Румъния след затваряне на производство в Германия и придобиването на марките на \"Булгартабак\", чието производство вече ще е в Плоещ\", съобщава агенция Медиафакс.През април БАТ обяви, че придобива българските марки Victory, Eva Slim и GD, които са най-продаваните на \"Булгартабак\" у нас.С разширяването на фабриката в Плоещ в нея ще бъдат назначени 120 нови служители, а производството ѝ се очаква да се увеличи с 30 процента.", "date": "2017.07.04", "title": " Цигарите Victory, Eva Slim и GD стават румънски"}
{"url": "https://m.offnews.bg/news/Politika_8/Kabinetat-otpusna-15-7-mln-leva-za-asistenti-na-hora-s-uvrezhdaniia_659755.html", "text": "Правителството отпусна 15,7 млн. лева към вече утвърдените средства по програма \"Интеграция на хората с увреждания\". Средствата са от преразпределение на разходи в бюджета на Министерството на труда и социалната политика. Парите ще се предоставят на общините чрез Агенцията за социално подпомагане за предоставяне на услугите личен асистент, социален асистент и домашен помощник на хората, за които е извършена социална оценка по операция „Независим живот“, финансирана по Оперативна програма „Развитие на човешките ресурси“ 2014-2020 г.С осигурените допълнителни средства през 2017 г. ще бъде оказана подкрепа на над 15 000 хора с увреждания и хора над 65 г. в невъзможност за самообслужване чрез назначаването на близо 6400 лични асистенти, 1000 социални асистенти и 2500 домашни помощници, обявиха от правителствения пресцентър.", "date": "2017.07.04", "title": " Кабинетът отпусна 15,7 млн. лева за асистенти на хора с увреждания"}
{"url": "https://m.offnews.bg/news/Bojni_18771/Rezerviraha-stadiona-v-Kardif-za-Dzhoshua-Kobrata-na-28-oktomvri_659757.html", "text": "Кубрат Пулев и световният шампион в тежка категория Антъни Джошуа може да се срещнат на 28 октомври в Кардиф, но само в случай, че Владимир Кличко откаже реванш с британеца, пише udarsport.bg.Това обяви промоутърът на Джошуа - Еди Хърн. Кличко все още не е решил дали ще се възползва от клаузата си за втори мач, след като в края на април загуби първия двубой с технически нокаут. Според Хърн, украинецът ще се съгласи на реванш, само ако не е във Великобритания.\"Лас Вегас е фаворит сред градовете-претенденти да бъде домакин на реванша между Антъни Джошуа и Владимир Кличко. През следващите две седмици ще определим датата и мястото.Според мен, Кличко ще се съгласи да проведе реванша, ако той се проведе в чужбина. Не мисля, че той ще иска да се боксира в Кардиф.Струва ми се, че Владимир ще се съгласи на реванш, защото той се радваше на последното събитие и ще иска да участва в още една голяма битка.Не мисля, че в този случай парите за него имат значение. Мястото на реванша може да бъде Вегас, може да е Лагос (Нигерия), но от гледна точка на логистиката първият вариант е най-добър.Ако Владимир не иска да проведе този двубой, то Антъни Джошуа ще се бие с официалния претендент на IBF Кубрат Пулев на 28 октомври в Кардиф\", сподели Хърн.", "date": "2017.07.04", "title": " Резервираха стадиона в Кардиф за Джошуа - Кобрата на 28 октомври"}
{"url": "https://m.offnews.bg/news/Politika_8/Tcvetanov-savetva-Radev-da-ne-go-protivopostavia-na-Borisov-Ne-se-pro_659753.html", "text": "Вторият човек в ГЕРБ Цветан Цветанов публикува във фейсбук коментар по повод думите на президента Радев по негов адрес от днес. Държавният глава каза, че \"Цветанов не разбира от самолети, а от апартаменти\" и че \"единствената му връзка с авиацията е, че говори на автопилот и че някой друг му подава курса\".В социалната мрежа председателят на ПГ на ГЕРБ обяснява, че президентът е прав, че той наистина не е експерт по авиация, но че е настоял за създаването на парламентарна комисия за изтребителите, за да бъдат защитени парите на българските данъкоплатци.Цветанов съветва президента да не се опитва да го противопоставя с премиера Борисов.Ето и пълният текст на написаното от Цветанов във фейсбук:", "date": "2017.07.04", "title": " Цветанов съветва Радев да не го противопоставя на Борисов: Не се пробвайте, други вече се провалиха"}
{"url": "https://m.offnews.bg/news/Analizi_289/Suvorov-Rusiia-shte-se-razpadne-a-Putin-e-politicheski-trup_659735.html", "text": "Русия ще се разпадне, военнопромишленият комплекс издъхва, а Путин е политически труп, заяви в телевизионно интервю световноизвестният историк, писател и военен анализатор Виктор Суворов.Суворов е автор на бестселърите \"Аквариумът\", „Освободителят“, „Ледоразбивачът“, „Денят М“, „Последната република“, „Разгромът“, „Самоубийство“, „Сянката на победата“, „Вземам си думите назад“, „Майката на дявола“. Носител е на множество висши държавни награди, професор хонорис кауза на Варшавския университет, почетен член на Международната академия за наука, образование, индустрия и изкуства в Калифорния.Аз родом съм от Далечния Изток. Баща ми беше офицер, той не си е избрал сам мястото, където да служи. И затова моето детство премина там. Далечният Изток сега е напълно китайски, там китайците държат и контролират всичко. Те вече са и в Задбайкалието. Но московската власт поддържа цялата тази \"окупация\". Ако китайците са дошли тук, те повече никога няма да си тръгнат. Русия ще се разпадне, прогнозира в интервюто си за телевизия \"112 Украина\" Виктор Суворов.Вижте, нали го имаше великият социалистически лагер, ама се разпадна. След това остана великият Съветски съюз, ама и с него стана същото. Това е тен-ден-ция, сър, тенденция. Кой е следващият на ред? В края на краищата, след разпада на социалистическия лагер нищо не е направено, за да спре тази тенденция. Страната тръгна надолу, Съветският съюз се разпадаше и пак нямаше нито един опит това да се предотврати. Разпадът продължава, заяви бившият разузнавач.Ами да, Путин е политически труп. Нима не е видно? Вижте Путин и неговото обкръжение. До неотдавна тези момчета спокойно си пътуваха на Запад и т.н. А сега вече срещу тях има наложени персонални санкции и във всеки момент всеки един от тях може да си изгуби милиардите, каза Суворов.На кого сега е изгодно присъствието на Путин във властта, на кого му е добре от това? На работягите - не, на тираджиите - не, на военнопромишления комплекс - не. Военнопромишленият комплекс издъхва, просто става дума за тих, чудовищен ужас, той е в такава криза, както и всичко останало. Ето ги сега - строят нов изтребител. И строят, и строят, и скоро ще го построят, ама все нещо не им се получава. Направили танк, пуснаха 10 бройки от него на парада, един се повреди. Ако всичко е в разруха, ако науката се срива, образованието също, то и военнопромишленият комплекс няма как да цъфне, коментира авторът на \"Аквариумът\".", "date": "2017.07.04", "title": " Суворов: Русия ще се разпадне, а Путин е политически труп"}
{"url": "https://m.offnews.bg/news/Stil_18811/Spisanie-Vogue-predstavi-balgarska-marka-obuvki_659718.html", "text": "Законодателят в модата - списание \"Вог\" - представи серия обувки на български дизайнери.  Те носят марката By FAR и са намерили място на страниците на списанието, като явно са успели да преминат през ситото за естетика, качество и професионализъм.By FAR е на световния пазар от юни 2016 г. Създадена е от близначките Валентина Безуханова и Сабина Гьошева и тяхната близка приятелка Деница Бумбарова. Илюстратор на моделите е Криста Алексиева.Вариантите са класически модели сандали, чехли, боти и ботуши, минималистични, микс от стилове, с меки конструкции за по-голям комфорт при носене. Материалите, от които се правят обувките, са отпадъчни части от испански и италиански естествени и екокожи. Причината е удължаването на живота на суровините.Българките са успели да се наложат като марка във Франция, САЩ, Англия, Белгия, Испания, Австралия, Русия, Украйна, Дубай. Чест за тях е и фактът, че са редовни посетители на седмиците на модата в Париж и Ню Йорк.", "date": "2017.07.04", "title": " Списание Vogue представи българска марка обувки"}
{"url": "https://m.offnews.bg/news/Politika_8/Prisada-za-napadatelia-ot-Shejnovo-shte-dejstva-kato-preventciia-ob_659756.html", "text": "Премиерът Бойко Борисов подкрепи лекарите в \"Шейново\" след нападението на акушер-гинеколога д-р Албена Гагова и призова за справедлива присъда, която по думите му ще действа като превенция. Той направи изказването по време на заседанието на Министерския съвет, става ясно от стенограмата. Министрите обсъждат и начини нападенията срещу лекари да спрат, в това число и поставяне на паник бутони в линейките. По повод поставянето на паник бутони в линейките премиерът отбелязва, че това няма да е достатъчно и трябва да се обмисли възможността в рискови райони патрулка да придружава медицинските екипи. А на линейките паник бутони дори да сложим, след натискане на паник бутона, каквато ти трябва техника, пак много минути ще отнеме да се стигне до там. Трябва да се мисли там, където е по-рисково, с колегите от полицията да се ходи, може би. Защото, допускаме, че натискаш паник бутона – докато дойде полицейската кола ще минат пет-десет минути. През това време какво ще се случи? Това трябва да помислим с колегите от полицията – рисково ли е, патрулът да отива с тях.Тук и самите данъкоплатци, обществото трябва да сме много нетърпими, защото всичко това, за което говорим, са допълнителни разходи на данъкоплатците, допълнителни ресурси и от хора, и от горива, и от всичко останало. Лекарят отива да го спасява, да му помогне да живее, а той го бие! Тук превенцията, според мен, е повече тежки присъди. Да не се месим на съдебната власт, но това би трябвало да бъде. Само със съжаление не става явно, защото това насилие над медици става често срещано. Средно в годината колко нападения има над медицински лица?", "date": "2017.07.04", "title": " Присъда за нападателя от \"Шейново\" ще действа като превенция, обяви Борисов"}
{"url": "https://m.offnews.bg/news/Obshtestvo_4/Kak-da-izbegnem-trudova-eksploatatciia-pri-tarsene-na-rabota-v-chuzhbi_659741.html", "text": "Много от хората, които търсят възможности за сезонна работа извън страната, особено в разгара на пролетта и началото на лятото, както и младите хора, които избират студентските бригади или искат да продължат образоването си в друга страна, рискуват да попаднат на недобронамерени посредници, работодатели или дори познати и приятели, като по този начин се озовават в ситуация на трафик на хора с цел трудова експлоатация, предупреждават от Комисията за борба с трафика на хора.От началото на годината в Комисията са получени 17 сигнала за въвличане в трафик с цел трудова експлоатация на български граждани за Чехия, Великобритания, Австрия и Холандия.От Комисията предупреждават, че търсещите работа в чужбина трябва да бъдат предпазливи към разлепени на улицата обяви за работа, в които има само мобилен телефон, малко име и примамливо високо заплащане. Интернет и социалните мрежи все повече се ползват като канали на въвличане, както и контрол над потърпевшите.Все повече фирми в по-малките градове наемат хора на работа с обещание да ги командироват дългосрочно в чужбина за сезонна или временна работа. Така нелоялните работодатели прескачат регулаторните механизми в страната, които защитават наетите сезонно работници и успяват да убедят хората търсещи работа, че за тях няма рискове.На пръв поглед тези предложения за работа изглеждат много добри - предлага се висока надница, осигурени храна и настаняване, 8-часов работен ден и почивни дни. Пристигайки в чужбина обаче хората се оказват принудени да работят и живеят в мизерни условия, без никакво заплащане или минимално спрямо обещаното.В повечето случаи работодателите взимат документите им за самоличност под някакъв претекст и ги задържат при себе си. Следват заплахи че ще обявят пред полицията, че са нелегално пребиваващи и нелегално работещи.В други случаи експлоататорите дават малка сума на работниците и им обещават пълно заплащане на изработеното от тях през следващата седмица или следващия месец. Ситуацията обаче се повтаря и работникът не може да си тръгне, без да получи парите от работодателя си. Националната комисия за борба с трафика на хора приканва българите да бъдат предпазливи и да се информират за рисковете, преди да заминат на работа в чужбина.За да започнете работа в чужбина, трябва предварително да подпишете договор, който да регламентира условията на работа и времето, за които сте наети. Задължително трябва да получите копие на договора на български език (или език, който разбирате), както и на официалния език за страната на работодателя. Не предоставяйте документите си за самоличност на никого, под никакъв предлог, съветват от Комисията.Преди да заминете, свържете се с някоя от институциите и организациите, които предоставят повече информация относно възможностите за безопасно пътуване и работа в чужбина, за да се информирате, посъветвате или проверите фирмата посредник. Намерете контакти на посолства, институции и организации в съответната страна, с които бихте могли да се свържете, в случай че имате съмнения и притеснения относно работата си.Ако сте в чужбина и сте в беда, незабавно се свържете с българското представителство в страната, в която се намирате. Потърсете помощ от полицията дори да нямате документи. Вие сте жертва на сериозно престъпление и полицията ще ви окаже помощ.Проучете агенцията, чрез която заминавате, както и фирмата, университета или работодателя, при когото отивате. Това можете да направите със съдействието на Агенцията по заетостта, синдикатите в България или чрез изпълнителна агенция „Главна инспекция по труда“.Можете да намерите списък с лицензираните трудови посредници на сайта на .  Предварително се информирайте за законодателството, режимът на пребиваване и работа за български граждани в страната, в която заминавате. Можете да получите повече информация относно трудовата миграция от  към дипломатическите представителства на Република България в европейските страни с най-големи български общности. Характерен пример за трафик с цел трудова експлоатация е добивът на горски плодове в Швеция. В няколко последователни години редица фактори довеждат до кризисна ситуация, когато стотици българи се оказват без препитание и средства да се завърнат в страната, вследствие на слабата реколта на боровинки и късното узряване на плодовете.Всички българи, които планират да берат горски плодове в Швеция трябва да знаят, че част от прекупвачите на боровинки (които са и шведи, и българи) извършват нелегитимно изкупуване на боровинки, като изкупните цени са трикратно по-ниски от реалните. Така много хора стават неусетно жертва на измама, а впоследствие стават и жертви на трудова експлоатация.Отивайки да берат боровинки в Швеция, хората често нямат предварително подсигурени условия на живот в регионите, в които се добиват плодовете. Често те пребивават в мизерия, спят на открито и не разполагат с минималното от първа необходимост.Животът им зависи от атмосферните условия и резултатите от реколтата на плодове, която всяка година може да бъде различна. Тази несигурност по отношение на добива и доходите, както и новите изисквания към прекупвачите на горски плодове в Швеция, които трябва да изкупуват плодовете единствено от лицензирани фирми, могат да поставят много български граждани в безизходица, извън дома си, без средства да се приберат.В много от случаите посредниците, които набират работници и организират пътуването им в България, предлагат разходите за транспорт и комисионата за намирането на работа да бъдат възстановени от продажбата на горските плодове в Швеция. В случаите, в които реколтата е слаба и работниците не могат да възстановят тези средства, те често пъти биват принуждавани да просят, а документите им за самоличност биват отнети, така че те да бъдат поставени в пълна зависимост.Ако планирате да работите в тази сфера, трябва да имате предвид, че тази година, в резултат на лошите метеорологични условия, се очертава сезонът за бране на горски плодове да закъснее значително, а реколтата да бъде слаба.", "date": "2017.07.04", "title": " Как да избегнем трудова експлоатация при търсене на работа в чужбина"}
{"url": "https://m.offnews.bg/news/Volejbol_18779/Kubinski-natcionali-se-izmaknaha-ot-po-tezhki-prisadi_659736.html", "text": "Присъдите на четирима волейболисти от националния отбор на Куба са намалени, а един е освободен. Това обяви апелативният съд в Турку във връзка с делото за изнасилване от миналата година.Припомняме, че те бяха арестувани през септември в Тампере, след като бяха признати за виновни, че са насилили жена на 2 юли след мач с Финландия от Световната лига.Най-дълга остава присъдата на Османи Уриарте – четири години, докато Луис Соса беше оправдан, тъй като не е участвал в деянието. Рикардо Калво ще лежи 3 години и половина, капитанът Роландо Сепеда – 2,5 г, докато Алфонсо Гавилан ще прекара още година и 3 месеца в затвора.Първоначално бяха задържани 8 волейболисти от състава на Куба, но в крайна сметка четирима от тях се оказаха невинни.Според показанията на жертвата, тя е отишла по своя воля в стаята на Уриарте, след като двамата се срещнали в дискотеката на хотела.След като правили секс обаче, волейболистът пратил съобщение до съотборниците си да се присъединят към него въпреки нежеланието на жената.Тя била държана насила в стаята, а след като оргията приключила, се оплакала на рецепцията. Съдът постанови още кубинците да платят 24 хиляди евро компенсация на жертвата.", "date": "2017.07.04", "title": " Кубински национали се измъкнаха от по-тежки присъди"}
{"url": "https://m.offnews.bg/news/Drugi_18773/Tajsana-ot-Kukorevo-se-iadosa-Ne-kriia-che-sam-rom-no-se-chuvstvam_659759.html", "text": "Атаки в социалните мрежи да последвали интервю на двукратният европейски шампион по бокс при мъжете Даниел Асенов. Тайсъна от Кукорево е  ядосал някои хора с думите:  „Трябва да се въведе ред и законност. Който омаскарява циганския етнос, трябва да си получи заслуженото, за да е пример това на останалите. Неприятно ми става като ни слагат всички под общ знаменател“, коментира Асенов при гостуването си в предаването „Преди обед“ по bTV.Дани е получил гневни съобщения в социалната мрежа. Това накара най-големият ни талант при аматьорите да излезе с обръщение във Фейсбук:„йната среда.Аз съм българин от ромски произход и родителите ми ме насърчават вече 20 години да уча, да работя и да живея честен живот! Това е единственият начин ромите в България да се интегрират и расизма да намалее. Аз съм личност и имам право да изкажа своето мнение по определени въпроси.Не целя да угодя на никого, ако някой се е засегнал от думите ми, проблемът си е негов. Аз никога няма да говоря нещо, което не мисля, за да се харесам на определени групи хора!“, написа Даниел Асенов.Само може да му свалим шапка! Евала, Тайсънче!", "date": "2017.07.04", "title": " Тайсъна от Кукорево се ядоса: Не крия, че съм ром, но се чувствам българин"}
{"url": "https://m.offnews.bg/news/Leka-atletika_18783/Goniat-Semenia-ot-olimpiadata-ako-ne-svali-testosterona_659752.html", "text": "Двукратната олимпийска шампионка в бягането на 800 метра Кастер Семеня има вероятност да не бъде допусната до участие на Олимпийските игри в Токио през 2020 година. Това стана ясно, след като се разбра, че международната федерация по лека атлетика (IAAF) ще поднови половите тестове, които бяха забранени преди няколко години.Специална изследователска комисия доказа, че високото наличие на тестостерон носи голямо предимство при определени спортове.Спортният арбитражен съд (КАС) забрани тестовете през юли 2015 г. за срок от 2 години, докато IAAF докаже, че това влияе върху спортните резултати.Резултатите сочат, че високите нива на тестостерон \"дават значително състезателно предимство\" на 400 метра гладко бягане и с препятствия, 800 метра, хвърляне на чук и овчарски скок.Тестовете станаха популярни покрай южноафриканската бегачка Семеня, която многократно беше проверявана след състезания. След нея бяха направени проби на още десетки атлетки, но КАС забрани тестовете, тъй като ги нарече дискриминиращи.Това се случи след обжалване на индийската спринтьорка Дутее Чанд, която доказа, че има високо наличие на тестостерон по рождение.", "date": "2017.07.04", "title": " Гонят Семеня от олимпиадата, ако не свали тестостерона"}
{"url": "https://m.offnews.bg/news/Koloezdene_18819/Kasapnitca-na-Tura-Sagan-svali-s-lakat-Kavendish-video_659763.html", "text": "Жесток финал украси четвъртия етап на Тур дьо Франс, който мнозина описваха като туристически предвид лесното трасе. Преди финала по улиците на Вител настъпи истинска касапница.Около 1,5 км. преди края настана първото масово падане, което повлече и лидера Герант Томас. Няколко души не успяха да станат. Асът на \"Team Sky\" обаче се надигна и завърши, така запази жълтата фланелка.В последните моменти обаче настана голямата драма. Словакът Петер Саган от Bora-Hansgrohe, който спечели етапа вчера, се втурна в атака към нова победа. Вдясно от него опита да се промъкне асът Марк Кавендиш от Team Dimension Data.Словакът му тегли едно рамо и британецът се размаза в огражденията. Лекари се притичаха да му помагат, Марк не можеше са продължи сам. Все пак след 5 минути пресече линията.Постъпката на Саган раздели Тура. Половината видяха нечестна игра на световния шампион. И поискаха наказания. Други обаче го защитиха, тъй като Кавендиш тръгна да атакува през 50 сантиметра разстояние между Саган и оградите. Никакъв шанс!Думата ще е на съдиите. Самият Саган отиде да се извини на Кавендиш. Той се закле, че не е видял атаката на съперника и не го е праснал нарочно с лакът.Иначе Саган завърши втори, а първи стана Арно Демар (FDJ) - . Французинът взе дебютна етапна победа на Тура, точно когато той навлезе в родината му. Представител на \"петлите\" не беше печелил спринт на Обиколката от 11 години! Третото място е за Александър Кристоф от Katusha-Alpecin.Леко разместване в челото на генералното класиране. Лидер остана Герант Томас, но на 7 секунди вече е Петер Сеган, стига да не получи наказание. Трети е Крис Фрум (Team Sky) на 12 секунди, а със същото време вече е австралиецът Майкъл Матюс от Team Sunweb.", "date": "2017.07.04", "title": " Касапница на Тура, Саган свали с лакът Кавендиш (видео)"}
{"url": "https://m.offnews.bg/news/Obshtestvo_4/Izleze-vtoroto-klasirane-za-gimnaziite_659761.html", "text": "Излезе второто класиране за гимназиите.Всеки седмокласник може да провери личния си резултат на един от двата сайта: https://priem.mon.bg или http://7klas.mon.bg.Приетите могат да се запишат от 5 до 7 юли.Ако не са доволни и искат да рискуват, могат да пренаредят желаните училища и да подадат ново заявление за участие в третото класиране. Тогава обаче мястото от второто класиране не се пази.Документи за третия етап се подават от 11 до 13 юли в училищните гнезда или онлайн на https://priem.mon.bg.", "date": "2017.07.04", "title": " Излезе второто класиране за гимназиите"}
{"url": "https://m.offnews.bg/news/Sviat-_12/Osadiha-kitajska-bolnitca-opitala-se-da-lekuva-homoseksualnost_659737.html", "text": "Китайски магистрати осъдиха местна болница, подложила принудително пациент гей на \"процедури\", които да \"излекуват\" сексуалната му ориентация. Неправителствени организации, бранещи правата на хомосексуалните, приветстваха тази победа, предаде Франс прес.Според разпространения днес текст на присъдата психиатричната болница в Чжумадян, провинция Хънан (Централен Китай), е осъдена на 26 юни от местен съд да поднесе публични извинения и да плати на ищеца г-н Ю обезщетение от 5000 юана (647 евро).Трийсет и седемгодишният днес Ю бил настанен насила в това заведение през октомври 2015 г. от своето семейство, малко след като разкрил пред съпругата си, че е хомосексуален, и поискал развод. В болницата бил връзван за леглото и каран да поглъща множество таблетки, \"коригиращи\" сексуалните наклонности, под заплаха с побой.Експертите смятат, че т. нар. терапии за преориентация са псевдонаучни и неефикасни. Безбройни клиники в Китай обаче предлагат подобно \"лечение\", напомня АФП.", "date": "2017.07.04", "title": " Осъдиха китайска болница, опитала се да лекува хомосексуалност"}
{"url": "https://m.offnews.bg/news/Futbol_18793/TcSKA-Sofiia-ofitcialno-hvarli-bialata-karpa-v-bitkata-s-Dunav_659766.html", "text": "ЦСКА-София официално се отказа от жалбата си срещу Дунав, подадена до Спортния арбитражен съд в Лозана (КАС). Тя беше за участието на  русенци в турнира Лига Европа, наредено от УЕФА. \"Червените\" искаха да се включат на мястото на Дунав.Новината съобщи спецът по спортно право Георги Градев, който написа във фейсбук, цитираме дословно: \"ОФИЦИАЛНО: Тирето (б.а. така той нарича ЦСКА-София) оттегли иска си срещу Дунав в КАС, след като Дунав настоя за това пред КАС миналата седмица поради липса на правен интерес от страна на тирето да съди Дунав, за да го замести в ЛЕ\". Адвокатите на ЦСКА-София от Ню Йорк (!!!) затрупаха съда в Лозана с общо две жалби и три искания за обезпечение. Ако се изразим на футболен език, дотук резултатът е 0:3 във вреда на тима от Борисовата градина.", "date": "2017.07.04", "title": " ЦСКА-София официално хвърли бялата кърпа в битката с Дунав"}
{"url": "https://m.offnews.bg/news/Protesti_17652/Protest-Restavrirajte-pametnika-demontazh-na-Fandakova-i-nejnite-cho_659762.html", "text": "Протестиращи срещу демонтирането на паметник \"1300 години България\" пред НДК се събраха пред паметника. Те застанаха до оградата на паметника, чието демонтиране започна вчера. Демонстрантите настояха паметникът да бъде реставриран, а не демонтиран, което по думите им ще струва по-малко. \"Реставрирайте паметника, цялостен демонтаж на Фандъкова и нейните чобанчета\", поискаха протестиращите около 100 души. Те се заканиха да протестират всеки ден, ако \"тази вандалщина не спре\". Демонстрацията беше подкрепена от общински съветници от БСП. Протест ще се проведе и в 9 часа в четвъртък пред Столична община. Решението на Столичния общински съвет за премахването на паметника е от 2014 г., но изпълнението му беше отлагано с години заради обжалвания. Сега обаче всички съдебни процедури са приключили окончателно. Кметът на София Йорданка Фандъкова обясни, че паметникът няма как да не бъде демонтиран заради състоянието му, но това ще се извършва изключително внимателно, за да не се повредят пластиките, които ще бъдат прибрани в НИМ.", "date": "2017.07.04", "title": " Протест: Реставрирайте паметника, демонтаж на Фандъкова и нейните чобанчета"}
{"url": "https://m.offnews.bg/news/Drugi_18773/Osadiha-Sportno-ministerstvo-da-pokazhe-sekretniia-dogovor-za-bazata-n_659770.html", "text": "Съдът задължи Спортно министерство да покаже договора, с който базите \"Българска армия\" и Панчарево бяха предоставени на ЦСКА-София. Припомняме, това се случи миналото лято, когато на бързо заседание те бяха отнети от още съществуващия ЦСКА и дадени на Гриша Ганчев от ведомството на Красен Кралев.През зимата ЦСКА 1948 поиска  въпросните споразумения. Те обаче бяха отказани от вече служебния кабинет на министър Дашева. С неясни мотиви Комисията за достъп до обществена информация при ММС се произнесе с решение, с което бе отказан достъп до търсената информация на клуба на феновете.\"!\", се казва в съобщение на ЦСКА 1948. Съдебната битка беше проведена от младия адвокат Стефан Сотиров, избран наскоро за член на УС на ЦСКА 1948.", "date": "2017.07.04", "title": " Осъдиха Спортно министерство да покаже секретния договор за базата на ЦСКА"}
{"url": "https://m.offnews.bg/news/Obshtestvo_4/Grabezh-na-inkaso-avtomobil-v-Sofiia-ot-ianuari-se-okaza-instcenirovka_659768.html", "text": "Грабежът на инкасо автомобила в София близо до The Mall през януари се оказа инсценировка. Тогава от автомобила бяха откраднати около 360 000 лева, макар че в колата е имало 700 000 лева. Грабежът е бил инсцениран от шофьора на автомобила, съпругата му и негов приятел, съобщи градският прокурор Емилия Русинова, цитирана от \"Фокус\".Кражбата беше извършена на 27 януари. Инкасо автомобилът беше намерен изоставен, а в него беше открит шофьорът, закопчан с белезници.Съмнение за инсценировка беше обявено от разследващите веднага след грабежа. Извършителите са задържани тази сутрин. Организаторът на грабежа е бил именно шофьорът. Когато той бил на смяна, изчакал колегата си да слезе от автомобила и да влезе в мола. Тогава в автомобила се качил неговият съучастник. Заедно скрили наблизо автомобила, а съучастникът закопчал шофьора с белезниците му и му залепил устата с тиксо. Крадците обаче не успели да вземат всички пари в бронирания автомобил, защото сакът им се оказал малък. След грабежа извършителят предал парите на съпругата на шофьора, която го чакала в друга кола наблизо срещу предварително определено възнаграждение.Част от откраднатите пари са открити. Те са били пакетирани по начина, по който са взети от инкасо автомобила. Парите са намерени в дома на близка приятелка на шофьора, с която той е имал лични отношения, обясни Русинова.", "date": "2017.07.04", "title": " Грабеж на инкасо автомобил в София от януари се оказа инсценировка"}
{"url": "https://m.offnews.bg/news/Obshtestvo_4/KZP-zabrani-na-BNP-Pariba-da-zabluzhdava-pri-otpuskane-na-bezlihven-za_659765.html", "text": "Комисията за защита на потребителите забрани на БНП Париба Пърсънъл Файненс да заблуждава клиентите при предлагането на безлихвени заеми. Заповедта за забрана на практиката на КЗП е от 25 март 2015 г., но е била обжалвана и сега е потвърдена от Върховния административен съд. Наложена е и санкция от 5000 лева. Практиката е била прекратена също през 2015 г., след издаването на заповедта.БНП Париба е заблуждавала клиентите си, като е предлагала безлихвени потребителски кредити, но е премълчавала изискването за такса „ангажимент”, която прави заема по-скъп, отколкото при наличието на лихва по него.Финансовата институция е предоставяла заеми с 0% годишен лихвен процент за закупуване на различни стоки от търговски вериги. Потребителите обаче не са информирани своевременно, че за да бъде фиксиран лихвеният процент и то при условие че годишната инфлация не надвишава 24%, трябва да заплатят такса „ангажимент”.Таксата се изчислява върху пълния размер на главницата, заплаща се разсрочено с всяка погасителна вноска и е дължима в остатъчния си размер при предсрочно погасяване на кредита.Всичко това е посочено едва в договора за отпускането на заема. Така се създава впечатлението, че няма допълнителни такси и лихви към главницата на кредита, като в същото време и с въвеждането на такса „ангажимент” не гарантира напълно фиксирането на нулевия лихвен процент, обясняват от КЗП. Оказва се също, че при тази схема потребителят заплаща сума, която е по-висока от евентуално начислен лихвен процент. Например, кредит в размер на 3829,00 лв. за еднакъв период от време ще струва на потребителя 4518,22 лв. с 18% такса „ангажимент” и 4397,64 лв. с 18% годишен лихвен процент.Освен това, според Закона за потребителския кредит, при предсрочно погасяване на заема, кредитополучателят дължи лихвите и разходите само за времето, в което е ползвал заема, но не и тези до края на срока на договора. А в разглеждания случай се предвижда потребителят да заплати цялата такса „ангажимент”.От КЗП съветват преди подписване на договор за кредит да се проверява не само размерът на лихвения процент и годишния процент на разходите, но и таксите и комисионите за банката. ", "date": "2017.07.04", "title": " КЗП забрани на БНП Париба да заблуждава при отпускане на безлихвен заем"}
{"url": "https://m.offnews.bg/news/Medii_73/Paragraf-22-sled-zakrivaneto-na-Topnovini-Reporterite-ne-mogat-da-nap_659771.html", "text": "Репортерите на Топновини са изправени пред истински Параграф 22 след закриването на медията заради смъртта на собственика ѝ. Те не могат да напуснат и не могат да бъдат уволнени, а никоя институция за момента не може да им каже как да постъпят. След смъртта на собственика на медията Николай Йонков наследниците му са обявили, че закриват сайта, а редакцията е заключена. Впоследствие са блокирани и акаунтите на редакторите за публикуване на сайта. Всичко това обаче се случва без необходимите документи, а само с устни уговорки. Същото се случва и с редакцията в Русе. Така 35 репортери остават без работа, но реално не могат да напуснат, за да си намерят нова, а наследниците не могат да ги уволнят, защото не са предприели решение за приемане на наследство или отказ от такова. Не можем да ползваме отпуск или болничен, не можем да си прекратим трудовите взаимоотношения нито по тяхно, нито по наше желание, тъй като в момента наследниците не са предприели решение за приемане на наследство или отказ от такова. Създалата се ситуация не ни позволява да ползваме услугите на Дирекция „Бюро по труда“ или да предприемем каквото и да е. За нас остава загадка, кой и в качеството на какъв ограничи достъпът до работното ни място. Единственото, което ни позволиха да направим е да си вземем личните вещи в присъствието на упълномощен адвокат и счетоводител, обясняват репортери на Топновини в отворено писмо.\"Заплатите ни закъсняват, социалните ни осигуровки не са плащани с години. Не можем да ползваме отпуск или болничен, не можем да си прекратим трудовите взаимоотношения нито по тяхно, нито по наше желание\", се казва още в писмото.Те обясняват, че техен колега в Русе е опитал да напусне по собствено желание заради неизплащане на заплата, но от личен състав са му отказали. \"Поради липса на пряка комуникация с въпросните наследници на покойния Йонков, се наложи да се да се обърнем към всички институции в Шумен. Никой не ни даде конкретни решения досега. Предстои да сезираме и Прокуратурата. Очакваме този заплетен казус да бъде огласен и по някакъв начин разрешен. Молим за съдействие, защото никой не е застрахован да попадне в такава ситуация!\", пишат още репортерите от Топновини. ", "date": "2017.07.04", "title": " Параграф 22 след закриването на Топновини: Репортерите не могат да напуснат и няма кой да ги уволни"}
{"url": "https://m.offnews.bg/news/Tenis_18788/Bravo-i-na-Tcveti-Pironkova-bi-s-lekota-opitna-italianka_659774.html", "text": "Добрите новини от Лондон за българския спорт не спират тази вечер. След Григор Димитров и най-добрата ни ракета при жените Цвети Пиронкова стартира с успех на \"Уимбълдън\".Тя разби 6:1, 6:4 опитната италианка Сара Ерани. На пловдивчанката й трябваше малко над час, за да приключи срещата.Цвети и италианката имаха досега 4 двубоя помежду си, като си бяха поделили по 2 победи. В последния двубой първата ни ракета напусна корта като победителка след чист успех над бившата 5-а в света. Това стана на \"Ролан Гарос\" през миналата година.Припомняме, Пиронкова е полуфиналист от \"Уимбълдън\" през 2010 година.Цвети записа 3 аса и не допусна двойна грешка в мача днес, като загуби веднъж подаването си и реализира 4 пробива.В следващата фаза Пиронкова ще играе с бившата №1 в света Каролин Вожняцки. Датчанката, поставена под №5, победи Тимеа Бабош (Унгария) с 6:4, 4:6, 6:1.", "date": "2017.07.04", "title": " Браво и на Цвети Пиронкова, би с лекота опитна италианка"}
{"url": "https://m.offnews.bg/news/Obshtestvo_4/Razbiha-balgarska-grupa-kontrolirala-prostitutciiata-v-ispanski-grad_659777.html", "text": "При съвместна полицейска операция в България и Испания бе разбита българска организирана престъпна група, опитала да установи пълен контрол върху проституцията в целия крайбрежен район от Торемолинос до Марбеля, съобщиха ДПА и БТА.При операцията са задържани 34 членове на организацията, извършвала престъпна дейност и в двете страни. 26 души са задържани в Испания и 8 в България.При полицейската операция са освободени 13 жертви на групата. Претърсени са 21 адреса на няколко места в района на Малага и 15 адреса в България. По нареждане на съдебните власти е наложена възбрана върху 6 недвижими имота и запор на 18 автомобила и няколко банкови сметки.Разследването е започнало през септември 2014 г., когато жена с българско гражданство отишла в местния полицейски комисариат в Марбеля и казала, че е избягала от хора, които искали да я принудят да проституира.Жертвите са били подбирани от бедни райони на България и примамвани да отидат в Испания с обещания за охолен живот. Вместо това са били изнудвани, карани да проституират и да крадат банковите карти на клиентите си.Някои жени дрогирали клиентите си, за да ги оберат по-лесно.Ако отказвали да проституират, жените били заплашвани, че техните близки в България ще пострадат.", "date": "2017.07.04", "title": " Разбиха българска група, контролирала проституцията в испански град"}
{"url": "https://m.offnews.bg/news/Sport_18752/Hlapakat-ostanal-bez-kraka-v-katastrofa-se-varna-zad-volana_659776.html", "text": "Били Монгър, тийнейджърът, който загуби и двата си крака при катастрофа на пистата Донингтън през април, се върна зад волана.  Младежът се разби в спряла кола по време на състезание във Формула 4.18-годишният английски талант беше приклещен зловещо и спасителните екипи се бореха 90 минути да го извадят от болида. В крайна сметка спасиха живота на Били, но не и краката у.Смелият младеж се върна на пистата след едва 11 месеца! Били изглеждаше истински щастлив зад волана на кола, докато караше за Team Brit VW Beetle-inspired Fun Cup.Целта на отбора, подпомаган активно от FIA, е да намери възможно най-лесен начин и пилоти с увреждания да бъдат допускани до състезания. Това беше и първият път, в който героят се качи отново в състезателна кола.Трагедията с Били Монгър накара целия автомобилен свят да застане зад младежа. Лично Люис Хамилтън и Дженсън Бътън поведоха пилотите  в акция за помощ на хлапето. Набързо бяха събрани 800 000 паунда за неговото възстановяване.\"Цялата тази подкрепа ме прави още по-решен да се върна зад волана и да се състезавам. Това е целта ми\", каза Били Факира, като го наричат вече на Острова.", "date": "2017.07.04", "title": " Хлапакът, останал без крака в катастрофа, се върна зад волана"}
{"url": "https://m.offnews.bg/news/Tenis_18788/Grisho-smaza-dreben-arzhentinetc-na-starta-na-Uimbaldan_659772.html", "text": "Григор Димитров направи летящ старт на любимия турнир \"Уимбълдън\", където има полуфинал през 2014 година и титла при юношите. Българинът размаза 7:6 (4), 6:2, 6:2 дребния аржентинец Диего Шварцман.Началото изглеждаше трудно. Димитров започна от сервис и подари троен брейкпойнт на съперника си, но след нацели началния си удар и почти без разигравания стигна до дюс. В крайна сметка със сервиси над 200 км/ч хасковлията осъществи обрат и поведе в резултата.Въпреки това се стигне до тайбрек, след който Гришо взе първия сет. Това напълно пречупи 170-сантиметровия аржентинец. След това на корта имаше игра на котка с мишка.Поставеният под №13 българин взе ценна победа по пътя си към завръщане в топ 10 на световната ранглиста при мъжете. Това беше трети мач между двамата, като нашето момче води с 2-1 победи на Шварцман.В следващия кръг в Лондон българският ас ще играе с кипъреца Маркос Багдатис, който победи Джеймс Уорд от Великобритания. Припомняме, през миналата година Гришо достигна до трети кръг в Лондон и има да защитава 90 точки.Вече започва мачът на Цвети Пиронкова срещу италианската Ерани. Пловдивчанката взе първия сет.", "date": "2017.07.04", "title": " Гришо смаза дребен аржентинец на старта на \"Уимбълдън\""}
{"url": "https://m.offnews.bg/news/Temida_18762/Napadateliat-ot-Shejnovo-se-obiavi-za-nevinen-sadat-go-ostavi-v-are_659764.html", "text": "Съдът остави в ареста бащата, който нападна д-р Албена Гагова в болница \"Шейново\" - Владимир Стоянов. Според съда поведението на мъжа е с висока степен на обществена опасност.Д-р Гагова е била бита от Стоянов, малко след като е изродила детето му. Мъжът поискал да получи плацентата, но д-р Гагова отказала, а той започнал да я удря. Лекарката беше открита окървавена и в безсъзнание в болницата. Пред съда Стоянов обяви, че е невинен. Той поиска да бъде освободен, защото е станал баща и иска да е при семейството си. Стоянов подчерта, че срещу него няма никакви доказателства. На мястото на нападението няма охранителни камери, но самата д-р Гагова е дала показания срещу Владимир Стоянов. Срещу него в момента се водят две дела – за грабеж и за палеж.Днес лекарите в болница \"Шейново\" протестираха срещу нападението срещу д-р Гагова. Лекари и пациенти подкрепиха протеста. ", "date": "2017.07.04", "title": " Нападателят от \"Шейново\" се обяви за невинен, съдът го остави в ареста"}
{"url": "https://m.offnews.bg/news/Politika_8/Den-predi-protesta-Vatreshniiat-ministar-predlaga-poveche-pari-za-izv_659773.html", "text": "Ден преди протеста на полицаите вътрешният министър Валентин Радев е решил служителите да получават допълнително възнаграждение за нощен труд, извънреден труд и празници. Това става ясно от проект за заповед на Радев, публикуван на сайта за обществени консултации към Министерския съвет на 4 юли. Според заповедта всеки отработен час или част от него между 22 часа и 6 часа ще се заплаща допълнително в размер на 25 стотинки. За работа на официални празници, независимо дали извънредно, или не, служителите на МВР ще получават допълнително възнаграждение в размер на удвоения размер на две заплати. За времето, през което с писмена заповед и/или график, издадени от съответния ръководител, държавният служител е на разположение и се намира извън местоработата си на място, определено в заповедта и/или графика, за всеки час ще се заплаща допълнително по 10 стотинки.Проектът за закон е публикуван само ден преди началото на националния протест на служителите на МВР с искане за увеличение на заплатите. Исканията на синдикатите са увеличението на заплащането да е минимум 15%. Те настояваха и за средства за униформи, но по разпореждане на премиера Бойко Борисов парламентът одобри на първо четене спешни законови промени, с които парите ще бъдат изплатени със задна дата.Самият Валентин Радев даде да се разбере, че не подкрепя протеста и го приема за политически.  ", "date": "2017.07.04", "title": " Ден преди протеста: Вътрешният министър предлага повече пари за извънреден труд на полицаите"}
{"url": "https://m.offnews.bg/news/Izvan-terena_18817/Ronaldo-sabra-trite-si-detca_659767.html", "text": "Кристиано Роналдо представи двамата си новородени близнаци на първородния син Кристиано-младши. Четиримата са заедно на ваканция. Но асът на Реал продължава да е активен в социалните мрежи.Той постна снимка, на която Младши държи сестричката си Ема, а самият футболист е гушнал сина Матео. И трите деца на звездата бяха родени от сурогатни майки в Америка. Подробностите се пазят в тайна срещу седемцифрени суми. Под снимката португалският капитан написа \"Благословен\". Това е първо фото на цялото семейство.Кристиано заслужено почива след тежък, но изключително успешен сезон. Той не спечели само турнира за Купата на конфедерациите. Португалия загуби от Чили на дузпи. Роналдо обаче трябва да бъде похвален отново, тъй като игра за родината, въпреки че близнаците вече бяха родени, а той не ги беше дори виждал.Всъщност, 32-годишният голмайстор обяви раждането на близнаците веднага след полуфинала в Русия. Звездата беше освободен да се запознае с малките, затова пропусна мача за третото място, в който Португалия обърна 2:1 Мексико.", "date": "2017.07.04", "title": " Роналдо събра трите си деца"}
{"url": "https://m.offnews.bg/news/Temida_18762/Oshte-dvama-arestuvani-za-poboia-v-Asenovgrad-povdignaha-obvineniia-n_659760.html", "text": "Още двама души са арестувани за побоя над деца спортисти в Асеновград.На двамата са повдигнати обвинения за хулигански действия, извършени с особена дързост и цинизъм. Те са на 32 и на 40 години, а обвиненията им са свързани с конфликта до болницата в града. 40-годишният Асен А. е осъждан, другият не е криминално проявен. Двамата се държали агресивно, хвърляли камъни, обиждали, отправяли заплахи и носели дървени тояги.Така задържаните за нападението станаха 11. Издирват се и още хора, участвали в побоя. В същото време стана ясно, че прокуратурата е повдигнала обвинения на Петър Низамов - Перата за хулиганство и причиняване на лека телесна повреда. Той ще бъден съден по бързото производство, съобщи Нова телевизия. Перата беше задържан, след като нападна оператор на bTV по време на протеста в Асеновград в неделя. Протестът заради нападението срещу млади асеновградски спортисти ескалира привечер в неделя. Разгневени граждани, сред които и футболни фенове, предвождани от Перата, се опитаха да пробият полицейския кордон и да влязат в ромската махала.Пострадалият оператор Петър Джанаваров разказа, че видял човек с телефон в ръка се приближава и опитал да отстъпи, след което залитнал. Низамов пък твърди, че в този момент телефонът му е бил изблъскан. Последвал сблъсък - поне един удар, наплюване, псувни и заплахи. Намесата на жандармерията е предотвратила по-неприятно развитие на инцидента. ", "date": "2017.07.04", "title": " Още двама арестувани за побоя в Асеновград, повдигнаха обвинения на Перата"}
