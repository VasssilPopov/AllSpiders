{"url": "https://offnews.bg/sviat/kandidatkata-na-upravliavashtite-specheli-prezidentskite-izbori-v-gruz-692923.html", "text": " Саломе Зурабишвили, подкрепена от управляващата партия \"Грузинска мечта\", спечели втория тур от президентските избори в Грузия, съобщи ТАСС, цитирана от БТА. Тя спечели 59,52 на сто от гласовете.Нейният съперник Григол Вашадзе, издигнат от основната опозиционна сила - \"Единно национално движение\" на бившия президент Михаил Саакашвили, събра 40,48 процента. По данни на ЦИК преброяването на гласовете от всичките 3705 избирателни секции показва, че за Зурабишвили са гласували 1 147 627 избиратели - 59,52 на сто, а за Вашадзе - 780 633, или 40,48 процента.Снощи Саакашвили, който живее в изгнание в Холандия, призова грузинците да не признават резултатите от президентските избори и да започнат в четвъртък \"масово неподчинение на властите\".", "date": "2018.11.29", "title": "Кандидатката на управляващите спечели президентските избори в Грузия"}
{"url": "https://offnews.bg/zdrave-i-krasota/stara-na-63-pomislete-pak-video-692929.html", "text": "Ясмина Роси е родена в Корсика през 1955 г. Днес живее в Малибу и е един от най-скъпоплатените модели в света. Започва кариерата си на 30 - възрастта, на която повечето лица на модата се пенсионират. Ясмина първо отглежда децата си и когато е сигурна, че вече са здраво стъпили на краката си, решава да се отдаде на своите страсти - фотография, мода, здравословен живот.Отказва категорично да боядиса косата си и със своята изключителна индивидуалност става най-ярката звезда на световноизвестни марки като Yves Saint Laurent, Hermes, Marks & Spencer, Jil Sander, Land of Women.Младежкото си излъчване обяснява със здравословното хранене. В менюто ѝ задължително присъстват органично месо, риба и авокадо. Изящната кожа и красивата коса се дължат на редовното подхранване с естествени масла.Ясмина има собствени изложби като фотограф и е една от най-популярните личности в социалните мрежи.", "date": "2018.11.29", "title": "Стара на 63? Помислете пак! (видео)"}
{"url": "https://offnews.bg/politika/valeri-simeonov-s-oferta-kam-bsp-deputatka-dava-%d1%9d-20-400-leva-ako-692894.html", "text": "\"Лично аз поемам сериозен ангажимент - 20 400 лв. аз ще ви ги дам за три поредни раждания. Дайте да видя колко време ще ви отнеме.\"Това заяви бившият вицепремиер Валери Симеонов на депутата от БСП Виолета Желева по време на дебатите по окончателното приемане на бюджета за догодина.Повод за думите на Симеонов беше предложение на БСП еднократната помощ за раждане на второ и трето дете да се повиши. В момента за първо дете се предлагат 200 лв. и 600 лв. за второ. Идеята на социалистите беше за второ и трето дете да се дават по 6400 лв. За да защити идеята, на трибуната излезе депутатът от левицата Виолета Желева. След изказването ѝ обаче бившият вицепремиер по социалната политика определи предложението на БСП като популизъм.Той се обърна към Виолета Желева с думите, че е млада и ѝ каза да попита майка си и баща си техните баби и дядовци какви материални стимули са получавали, когато са правели деца.По време на словесните престрелки с опозицията бившият вицепремиер реши да предложи пари на Желева, за да роди три деца.Друг депутат от БСП - Весела Лечева, отговори на Симеонов, че времената са различни и са нужни нови подходи. Времето вече е различно, хората вече не работят за каузи, а за просперитет, каза тя и постави под въпрос постигнатото от Симеонов в областта на демографията от времето му на ресорен вицепремиер. По думите ѝ явно не свършил много, щом се е върнал като народен представител.Симеонов отговори, че оставил бизнеса и фирмите си, за да дойде в Народното събрание, и вече е доказал, че за него няма значение каква позиция заема.На критиките на Лечева Симеонов отговори, че в ролята си на ресорен вицепремиер е работил с няколко министерства да отвори пазара за българи от трети страни и облекчи режима за получаване на синя карта. Според него 7800 българи са се възползвали и дошли да работят, по този начин значително спомагайки летния туристически сезон.", "date": "2018.11.29", "title": "Валери Симеонов с оферта към БСП депутатка - дава ѝ 20 400 лева, ако роди три деца"}
{"url": "https://offnews.bg/politika/okonchatelno-nimh-preminava-kam-mon-692932.html", "text": "Националният институт по метеорология и хидрология преминава от Българската академия на науките към Министерството на образованието и науката считано от 1 януари 2019 г., решиха окончателно депутатите, които приеха текстовете в преходните и заключителните разпоредби в Закона за бюджета за догодина. В текстовете е записано, че НИМХ е националната хидрометеорологична служба на Република България и няма да изпълнява функции във връзка с осъществяването на изпълнителната власт.От БСП предложиха учените и специалистите от НИМХ, които имат желание за това, да останат в състава на новосформираното звено на БАН, което ще замести Института. Новото звено е с работно наименование „Институт за изследване на атмосферата, климата и водите“ (ИИАКВ) и ще започне да функционира от 1 януари 2019 г., като в него ще се отделят част от дейностите, извършвани досега от  НИМХ. Служителите на НИМХ поискаха Институтът да излезе от БАН през август с писмо до премиера Бойко Борисов. Те обясниха, че не са получили и стотинка от отпуснатите от правителството за тази година допълнителни 15 млн. лева за БАН, че не могат да платят дори сметките си за ток и комуникации и че има риск да спрат работа, като прекратят издаването на прогнозите за времето за страната и не предупреждават за предстоящи опасни явления. БАН обаче отрече НИМХ да има недостиг на средства. След писмото бе организирана спешно среща при премиера Борисов, на която той даде срок на двете страни да се споразумеят, но това така и не се случи.Синоптиците излязоха на протест, а в това време ръководството на БАН прекрати мандата на шефа на НИМХ проф. Христомир Брънзов. В крайна сметка се стигна до договорката НИМХ да излезе от БАН и да премине кум МОН. ", "date": "2018.11.29", "title": "Окончателно: НИМХ преминава към МОН"}
{"url": "https://offnews.bg/politika/borisov-ot-maroko-konfliktat-mezhdu-rusia-i-ukrajna-e-izkliuchitelna-692939.html", "text": "Истински съм разтревожен от конфликта, който сега се води между Руската федерация и Украйна, заяви министър-председателят Бойко Борисов в лекцията си в министерството на външните работи на Мароко.Борисов подчерта, че за България - като съсед и на двете страни в акваторията на Черно море - този конфликт е една изключителна заплаха за страната ни.Той даде пример, че както много пъти на Балканите се е случвало: от нищо може да възникне страховит конфликт в Черно море и региона.Пред дипломатите българският премиер изрази надежда, че моряците и корабите ще бъдат освободени и така ще бъде избегнат този конфликт.Войната в Босна и Херцеговина беше толкова близо до нас. Ние, от българска страна, сме го преживели, каза министър-председателят.Борисов заяви също така, че страната ни ще продължи да работи активно за утвърждаване принципа на разбирателство и добросъседство на Балканите и за постигането на транспортна, енергийна и дигитална свързаност чрез реализирането на регионалните инфраструктурни обекти. Той открои изграждането на коридорите 4, 8 и 10 като ключови за свързаността в региона и оцени, че реализацията им ще бъде от изключително значение за конкурентоспособността:„Убеден, че ако всичко това го изпълним, Балканите ще изглеждат по различен начин. Ще дадем възможности на бизнеса, товарите и стоките да се движат по максимално кратки пътища“.", "date": "2018.11.29", "title": "Борисов от Мароко: Конфликтът между Русия и Украйна е изключителна заплаха и за България"}
{"url": "https://offnews.bg/politika/prieha-biudzheta-vlastta-obeshtava-da-sme-po-bogati-dogodina-692936.html", "text": "След общо 17-часово обсъждане в продължение на два дни тази вечер депутатите окончателно приеха държавния бюджет за следващата година.След края на заседанието финансовият министър Владислав Горанов благодари на депутатите, че дебатът е бил насочен към конкретните политики и е бил по същество.Той каза, че законът за бюджета представлява прогноза за следващата година, която оценява като добра.\"Аз съм оптимист, че бюджетът ще може да бъде изпълнен, защото нашето общество догодина ще бъде по-успешно и по-богато\", допълни Горанов.Заложените в бюджета приходи са на стойност 25,6 млрд. лева, а разходите са в размер на 13,3 млрд. лева.И през 2019 г. най-голяма част от бюджета ще бъде похарчена за пенсии и социални плащания - 13.9 млрд. лв., което е с 874 млн. лв. повече от тази година. ", "date": "2018.11.29", "title": "Приеха бюджета, властта обещава да сме по-богати догодина"}
{"url": "https://offnews.bg/politika/protestirashtite-majki-i-deputatite-se-razbraha-shte-ima-pari-za-lich-692938.html", "text": "След около 2 часа преговори протестиращите майки на деца с увреждания и управляващите се разбраха - пари за лична помощ ще има и след септември.Майките отидоха в Народното събрание заедно с омбудсмана Мая Манолова по време на гласуването на държавния бюджет за догодина. Разговорите се водеха в стаите на ГЕРБ в парламента и на тях присъстваха и председателят на бюджетната комисия Менда Стоянова, и този на социалната - Хасан Адемов от ДПС. По време на преговорите майките и депутатите влизаха от стая в стая.Около половин час след началото на срещата се разбра, че в двете стаи всъщност се пишат поправки преди окончателното приемане на новия Закон за личната помощ, който във вторник беше приет на второ четене от ресорната комисия. Тогава омбудсманът обяви, че с гласуваните текстове хората ще останат без личен асистент от септември догодина.Вчера обаче майките излязоха с отворени писма и обявиха, че са излъгани, защото няма финансов ресурс за прилагането на закона. Само няколко часа по-късно майките първо се срещнаха със социалния министър в парламента, а после и с премиера Бойко Борисов в Министерския съвет. В крайна сметка управляващите обещаха текстове от закона да бъдат преразгледани, за да са доволни майките.А след днешната среща се разбра, че в присъствието на майките са били преработени четири члена от законопроекта, които са ги притеснявали. Договорено било да няма лимит на парите за лична помощ, нито листа на чакащи, дори да свършат отделените в бюджета 71 млн. лв. за целта. След поправките от днес се оставя вратичка законът да бъде дофинансиран.\"Самият факт, че в закона беше записана конкретна сума от 71 млн. лв., щеше да остави хората без лична помощ от 1 септември\", каза след днешните разговори Манолова добави, че ако това беше окончателно прието, щяло да бъде прецедент социална помощ да се лимитира с конкретна сума в закон.Утре депутатите от социалната комисия ще се съберат на извънредно заседание, за да прегласуват текстовете, които до днес бяха спорни.", "date": "2018.11.29", "title": "Протестиращите майки и депутатите се разбраха. Ще има пари за лична помощ и след септември"}
{"url": "https://offnews.bg/politika/ot-1-ianuari-minimalnata-uchitelska-zaplata-shte-e-920-leva-692937.html", "text": "Индивидуалните работни заплати на педагогическите специалисти се увеличават с не по-малко от 20% от 1 януари 2019 година. Това предвижда подписаният Анекс към Колективния трудов договор (КТД) за системата на предучилищното и училищното образование, съобщават от пресцентъра на министерството на образованието и науката.От 01.01.2019 г. минималната основна работна заплата за директор на директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател -1005 лв.Предвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя.Анексът предвижда промяна и при назначаването на психолози, педагогически съветници или социални работници. 1 щатна бройка ще се разкрива при над 350 ученици в училище, а не както до сега при над 400 ученици, а 2 щатни бройки – при над 800 ученици, до сега това се правеше при над 900 ученици в училище.“С този анекс изпълняваме ангажиментите си към учителите, всички те са най-важни за системата“, заяви при подписването министърът на образованието и науката Красимир Вълчев. ", "date": "2018.11.29", "title": "От 1 януари минималната учителска заплата ще е 920 лева"}
{"url": "https://offnews.bg/tenis/grigor-dimitrov-e-naj-krasiviat-tenisist-692931.html", "text": "Григор Димитров е най-красивият и привлекателен тенисист. Признанието не е голословно, а е направено от колегите му Рафаел Надал, Александър Зверев и Джон Изнър, които посочиха първата ни ракета като номер 1 в това отношение в анкета на канала Tennis TV.В допитването се включва и Роджър Федерер, който обаче прави изненадващ избор, посочвайки французина Жереми Шарди като най-привлекателен измежду тенисистите.Григор Димитров изигра слаб сезон и падна значително в ранглистата, но гледа с оптимизъм към новата година, след като започна съвместна работа с американската легенда Андре Агаси.", "date": "2018.11.29", "title": "Григор Димитров е най-красивият тенисист"}
{"url": "https://offnews.bg/sviat/tramp-otmeni-sreshtata-si-s-putin-zaradi-konflikta%c2%a0v-kerchenskia-prot-692940.html", "text": "Президентът на САЩ Доналд Тръмп реши да отмени срещата си с руския си колега Владимир Путин в кулоарите на форума на Г-20 в Аржентина заради конфликта в Керченския проток.Отчитайки факта, че корабите и моряците не са предадени на Украйна от Русия, реших, че ще е най-добре за всички засегнати страни да отменя по-рано насрочената среща в Аржентина с президента Путин, написа Тръмп в Туитър.Очаквам конструктивна среща на върха, веднага щом тази ситуация бъде разрешена, добави президентът на САЩ, след като излетя от Вашингтон за Буенос Айрес.Летим за Аржентина. Досега видяхме само туит и медийни съобщения за отмяната. Официална информация нямаме, заяви от своя страна Дмитрий Песков, прессекретарят на руския държавен глава.Песков добави, че ако Тръмп действително е отменил срещата си с Путин, руският президент \"ще има няколко допълнителни часа в програмата си за полезни срещи в кулоарите\" на форума.В неделя Русия задържа три украински военни кораба край бреговете на Крим, територия, която анексира от Украйна през 2014 г.Руската брегова охрана откри стрелба и залови украинските съдове и екипажите им в Керченския проток, който свързва Азовско море с Черно море.", "date": "2018.11.29", "title": "Тръмп отмени срещата си с Путин заради конфликта в Керченския проток"}
{"url": "https://offnews.bg/politika/gerb-vzeha-sluzhebnata-kola-na-manolova-i-%d1%9d-predlozhiha-taratajka-na-692930.html", "text": "Мнозинството в парламента реши да отнеме правото на шофьор и кола от НСО на омбудсмана Мая Манолова по време на окончателното приемане на държавния бюджет за следващата година.Предложението беше на управляващите, а от ДПС поискаха то да отпадне. По време на обсъждането най-много спориха ГЕРБ и БСП. Левицата настояваше, че Манолова пътува много и има нужда от такъв автомобил, а управляващите - че няма нужда от охрана.По време на дебатите председателят на бюджетната комисия Менда Стоянова каза, че няма причина \"най-обичаният от  потиснатите народни маси човек\" да има охрана.\"Ако случайно няма кола, мисля, че някой от строшените автомобили на Народното събрание можем да ѝ предоставим след ремонт\", заяви още Стоянова.\"Малко злобничка ви беше репликата, сигурно завиждате нещо\", отговори социалистът Георги Гьоков.Едно от основните обвинения на опозицията към управляващите беше, че променят закона и отнемат колата на институцията на омбудсмана заради конкретен човек. Депутатът от левицата Драгомир Стойнев пък реши да контрира предложението като поиска и столичният кмет Йорданка Фандъкова да остане без кола и шофьор от НСО. Мнозинството отхвърли тази идея.Кажете ми какво ще направите септември месец, ако г-жа Манолова стане кмет на София, пак ли ще променяме бюджета? Аз предлагам да прегласуваме предложението на г-н Стойнев. Г-жа Манолова да я лишим от всякакъв транспорт през целия ѝ политически път от тук докато ГЕРБ управлява, със задна дата, каза от своя страна депутатът от БСП Георги Свиленски. След редицата изказвания от страна на левицата в защита на Манолова депутатът от ГЕРБ Тома Биков обяви, че тази пламенна подкрепа към омбудсмана изглежда като номинация за нов лидер на БСП:, каза той.", "date": "2018.11.29", "title": "ГЕРБ взеха служебната кола на Манолова и ѝ предложиха таратайка на парламента"}
{"url": "https://offnews.bg/politika/bez-debati-i-dogodina-subsidiata-na-partiite-ostava-11-leva-za-glas-692918.html", "text": "Без никакви дебати депутатите приеха за 2019-а държавната субсидия за партиите, които са получили над 1% от гласувалите на изборите, да остане 11 лева за действителен глас.На такава субсидия имат право и коалиции, но само тези, които са влезли в Народното събрание.По време на гласуването на държавния бюджет за 2019 г. народните представители гласуваха анблок няколко параграфа, а един от тях беше именно за партийните субсидии. Текстовете бяха приети с 97 гласа \"за\", 46 \"против\" и 3 \"въздържал се.Нито от опозицията, нито от управляващите се изказаха по тези текстове.Решението на мнозинството в парламента да запази субсидиите от 11 лева на получен глас идва седмица, след като премиерът Бойко Борисов каза \"Шоуто на Слави\", че ще предложи на депутатите да намалят тази сума на 1 лев.Причината - през 2016 година шоуменът инициира референдум с три въпроса, като един от тях беше именно за намаляване на партийната субсидия на 1 лев. Тогава 72,16% от гласувалите отговориха с \"да\", но около 13 хил. гласа не стигнаха, за да станат резултатите задължителни. ", "date": "2018.11.29", "title": "Без дебати: И догодина субсидията на партиите остава 11 лева за глас"}
{"url": "https://offnews.bg/obshtestvo/ek-puska-oshte-12-000-karti-za-patuvane-na-18-godishnite-v-evropa-692919.html", "text": "Европейската комисия дава начало на нова надпревара в рамките на инициативата DiscoverEU, която дава възможност на 18-годишни младежи да пътуват безплатно в Европа и да я опознаят.От днес (12:00 ч. централноевропейско време) до вторник, 11 декември (12:00 ч. централноевропейско време), младите хора на възраст 18 години могат да  за карта за пътуване, с която да опознаят Европа през следващото лято.Това е вторият кръг в инициативата, след като 15 000 младежи получиха възможност да пътуват в цяла Европа между юли и октомври 2018 г. в рамките на първия успешен кръг.Кой може да участва?Всеки гражданин на ЕС, роден между 1 януари 2000 г. и 31 декември 2000 г., може  в настоящия кръг. Победителите могат да пътуват между 15 април и 31 октомври 2019 г. в продължение на от 1 до 30 дни.За всяка държава от ЕС са заделени определен брой карти за пътуване въз основа на дела на нейното население от общото население на Европейския съюз. В рамките на този кръг Европейската комисия призовава особено младежите, които имат специални нужди или са изправени пред социални предизвикателства, да кандидатстват. Комисията ще предостави информация и съвети за лицата със специални нужди и ще покрие разходите за специална помощ (напр. за придружител или за куче водач за участници с увредено зрение). Желаещите да участват могат да кандидатстват на Европейския младежки портал, където ще трябва да се регистрират и да споделят своите планове за пътуване. Кандидатите ще бъдат подбрани въз основа на викторина от пет въпроса с избор между няколко отговора, свързани с европейската култура и многообразие, инициативите на ЕС за младежта, предстоящите избори за Европейски парламент, и допълнителен въпрос по тема, свързана с втория кръг.", "date": "2018.11.29", "title": "ЕК пуска още 12 000 карти за пътуване на 18-годишните в Европа"}
{"url": "https://offnews.bg/temida/maia-manolova-pokaza-kiliata-na-ivancheva-snimki-692924.html", "text": "Жалбата на задържаните Десислава Иванчева и Биляна Петрова за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна. Това е установила проверка на Националния превантивен механизъм /б.р. дирекция към институцията на омбудсмана, която наблюдава местата за лишаване от свобода/.След сигнал до Мая Манолова от бившата кметица на столичния район „Младост“ Десислава Иванчева и нейната заместничка Биляна Петрова беше извършена четвърта поредна проверка в столичния специализиран арест, съобщиха от екипа на омбудсмана.  Мая Манолова е изпратила препоръка до правосъдния министър Цецка Цачева за предприемане на конкретни действия. Екипът на НПМ на място установи влажни стени и мокри петна в следствие на течове от канализационната система на горния етаж, олющена и падаща мазилка, липсата на достатъчно количество дневна светлина и свеж въздух. „Достъпът до светлина е допълнително ограничен с поставените на прозорците непрозрачни армирани стъкла“, пише омбудсманът до правосъдния министър. И още: „Препоръчвам да бъде извършен повторен ремонт на спалното помещение и преградата, отделяща тоалетната да бъде изградена изцяло. С оглед на изискуемия минимум от 4 кв. м., препоръчвам капацитетът на стаята да бъде намален на 3 лица и едно от леглата да бъде премахнато. Също така да бъде предоставена възможност за достъп до свеж въздух и естествена светлина в спалните помещения. Отново отправям препоръка на основание чл.46 от Закона за изпълнение на наказанията и задържането под стража за закриване или преместване на Затвора - гр. София“, завършва Манолова. В понеделник служба \"Изпълнение на наказанията\" – София, която управлява арестите в столицата, обяви, че всичко в арестите на бул. \"Г.М. Димитров\" № 42 и на ул. \"М-р Г.Векилски\" № 2. \"Всички задържани лица в двата ареста са поставени в еднакви условия за пребиваване, които са необходими за поддържане на физическото и психическото им здраве, и уважаване на човешкото им достойнство\", обяви службата. ", "date": "2018.11.29", "title": "Мая Манолова показа килията на Иванчева (снимки)"}
{"url": "https://offnews.bg/zvezdi/prikliuchvat-snimkite-na-otkradnat-zhivot-anatomia-na-gneva-692926.html", "text": "Стотици фенове на най-успешния български медицински сериал се снимаха и получиха автограф от двама от любимите актьори в продукцията - Неда Спасова и Емил Марков - по време на специалната прожекция в Бургас. Те гледаха със зрителите премиерен епизод на „Откраднат живот“ на голям екран и разкриха интересни детайли около последните снимачни дни и финала на шести сезон.„“, разказа Емо Марков, който е и един от сценаристите на хитовата продукция. На въпроса кой герой биха опитали да изиграят, Неда Спасова избра доцент Мазов заради комбинацията от „“, а Емил Марков призна, че харесва автентичния образ на доктор Кръстева.„“, допълни актрисата, която вдъхва живот на Кая Райкова. По време на гостуването в своя роден град Емил Марков посети и Английската гимназия, която е завършил преди години, за да поговори с учениците и да ги насърчи да бъдат смели в сбъдването на мечтите си.Днес хитовата продукция приключва снимките на своя шести сезон, чийто финал зрителите ще видят през декември. На снимачната площадка последни сцена за сезона ще имат Наум Шопов и Ирина Митева, които ще представят едни от най-силните сцени от началото на своето присъствие в сериала. „“, споделят от екипа на „Откраднат живот“.", "date": "2018.11.29", "title": "Приключват снимките на 'Откраднат живот: Анатомия на гнева'"}
{"url": "https://offnews.bg/obshtestvo/babh-zapochva-izvanredni-proverki-po-povod-nikulden-692921.html", "text": "Българската агенция по безопасност на храните (БАБХ) стартира извънредни проверки на обекти за производство и продажба на риба и рибни продукти в цялата страна.Контролните органи на БАБХ, съвместно с Изпълнителната агенция по рибарство и аквакултури и Комисията за защита на потребителите, ще извършват инспекции от 3 до 7 декември. Те са по повод предстоящия празник Никулден.По време на засиления контрол ще бъдат проверявани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене.При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение.С инспекциите се цели ограничаване и недопускане продажбата на риба на нерегламентирани места, както и на риба с неустановен произход, за да се гарантира здравето на потребителите и безопасността на храните, както и да се предотвратят нелоялни практики и злоупотреби на недобросъвестни търговци.БАБХ съветва как потребителите да избират каква риба да купят. Върху повърхността на прясната риба има много тънък слой слуз. Ако слузта е обилна, а слоят плътен, това означава, че рибата е престояла по-дълго време. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.От Агенцията по храните призовават хората да купуват риба от регистрирани обекти, за да не се излагат на риск.Потребителите могат да подават сигнали за нередности онлайн или на телефон – 0700 122 99.", "date": "2018.11.29", "title": "БАБХ започва извънредни проверки по повод Никулден"}
{"url": "https://offnews.bg/futbol/ludogoretc-izpusna-da-pobedi-rezervite-na-bajer-leverkuzen-692942.html", "text": "Лудогорец и Байер Леверкузен завършиха наравно 1:1 на стадион \"Бай Арена\" в среща от Група А на турнира Лига Европа. Първото попадение в срещата бе дело на Марселиньо, който бе точен в 69-ата минута. В 85-ата обаче Мичел Вайзер изравни резултата.Треньорът на домакините Хайко Херлик спази обещанието си да пусне в игра футболистите, които получават по-малко шансове за изява, което до някаква степен бе добра новина за българския шампион.След това равенство Лудогорец няма как да промени статуквото си на отпадащ от Лига Европа и зае последната позиция в групaта, след като АЕК Ларнака победи като гост Цюрих с 2:1.Байер Леверкузен: Йозджан, Вендел, Рецос (34 – Баумгартлингер), Драгович, Вайзер, Шрек (73 - Хавертц), Арангис (61 – Бендер), Паулиньо, Бейли, Телин, АлариоЛудогорец: Ренан, Терзиев, Моци, Форстър, Вандерсон, Саша, Дяков, Горалски, Сисиньо, Жоао Пауло (63 - Марселиньо), Швиерчок (83 - Недялков)", "date": "2018.11.29", "title": "Лудогорец изпусна да победи резервите на Байер Леверкузен"}
{"url": "https://offnews.bg/obshtestvo/846-detca-sa-napusnali-uchilishte-v-sofia-samo-za-godina-692944.html", "text": "846 деца са напуснали общообразователните училища в София само през учебната 2017/2018 г. От тях 664 са били в основното образование. Най-честата причина за отпадане от училище е заминаване за чужбина (536 деца / 63.4%). Семейни причини са били в основата 138 деца (16.3%) да останат извън класните стаи, а при 9.6% причината да не ходят на училище е нежеланието да учат. Рискът от отпадане от училище е най-висок след четвърти клас.Тези данни бяха представени днес на среща по проблемите на децата от област София-град. Форумът бе организиран от Българско училище за политика „Димитър Паница” по проект „Гласът на българските деца“. Изследването проследява тенденции в четири основни сфери - благосъстояние, здравеопазване, образование, детско правосъдие. Анализът е дело на Надежда Денева, експерт \"Закрила на детето и социални услуги\", и е направен по поръчка на Българското училище за политика.Към края на миналата година учениците в общообразователните училища в София са били 111,600, като в сравнение с предходната година техният брой се е увеличил с 1 800 (или с 1.7%).Учениците в столицата се обучават в 227 общообразователни училища - с 3 повече спрямо предходната година.Учителите, директорите и помощник-директорите, работещи в училищата през учебната 2017/2018 г., са 8 400, или със 182 повече в сравнение с предходната година.От представения анализ става ясно още, че броят на студентите в общо 24 висши училища на територията на София намалява.През 2010/2011 г. студентите са били 104 869. През академичната 2015/2016 г. студентите в столицата са били 105 515, а през 2017/2018 г. - 101 900. Това е с 3 700 по-малко спрямо предходната академична година.Най-популярни държави за придобиване на висше образование в чужбина сред българските младежи са Великобритания, Холандия, Германия, Франция, Италия.Независимо от „Брекзит“, броят на записалите се български студенти във Великобритания през миналата година е повече от 2 000.В Германия се обучават повече от 6 700 български студенти.", "date": "2018.11.29", "title": "846 деца са напуснали училище в София само за година"}
{"url": "https://offnews.bg/futbol/ronaldo-mozhel-da-se-ozove-v-milan-692933.html", "text": "Мегазвездата на световния футбол Кристиано Роналдо е можел да се озове в Милан, вместо в Ювентус, разкри бившият спортен директор на \"росонерите\" Масимилиано Мирабели.До трансфер на португалеца от Реал Мадрид на \"Сан Сиро\" не се стига, тъй като китайският собственик на Милан блокира сделката.\"Действително обмисляхме сериозно този трансфер. Разговаряхме с агента му Жорже Мендеш и знаехме, че има проблеми в Реал.Стартирахме преговори за договор, но тогавашният китайски собственик на клуба блокира всичко, тъй като положението не беше устойчиво. При новото ръководство на клуба щеше да бъде направено всичко възможно Роналдо да попадне в състава\", заявява Мирабели пред \"Ас\".В крайна сметка Роналдо напуска Реал и се присъединява към Ювентус срещу 112 милиона евро. От началото на сезона за 10 мача той е отбелязал 10 гола и е направил 7 асистенции. През лятото пък Милан премина от китайските инвеститори в ръцете на американската горморация Елиът Мениджмънт.", "date": "2018.11.29", "title": "Роналдо можел да се озове в Милан"}
{"url": "https://offnews.bg/politika/majkite-na-detca-s-uvrezhdania-na-sreshta-s-gerb-v-parlamenta-692935.html", "text": "Майките на деца с увреждания пристигнаха в парламента, за да се срещнат с представители на ГЕРБ. Срещата се провежда по време на обсъждането на бюджета на държавата за 2019 г. На срещата присъства и омбудсманът Мая Манолова. Срещата се провежда в стаята на ГЕРБ в парламента, като на нея присъстват председателят на бюджетната комисия Менда Стоянова и зам.-председателят на комисията Светлана Ангелова. Вчера майките бяха на спешна среща с премиера Бойко Борисов заради острата им реакция за това, че не са предвидени достатъчно финансови средства за дейностите в Закона за личната помощ, а предвидените за това пари не са записани в правилното перо от бюджета. Заради недоволството им предвидените в бюджета 71,5 млн. лева за Закона за личната помощ бяха прехвърлени към бюджета на социалното министерство. Освен това депутатите се съгласиха да преразгледат текстовете в Закона. Социалната комисия ще гласува на второ четене утре Закона за личната помощ. ", "date": "2018.11.29", "title": "Майките на деца с увреждания на среща с ГЕРБ в парламента"}
{"url": "https://offnews.bg/protesti/miniori-izliazoha-na-protest-v-zashtita-na-balgarskata-energetika-692914.html", "text": "Индустриалните федерации на КТ „Подкрепа“ организираха днес митинг-шествие в защита на производството на електроенергия от български лигнитни въглища.Шествието започна в 13.00 ч от пл. „Княз Александър I“ и продължи по бул. „Цар Освободител“, ул. „Г. Раковски“, след което се насочи към Министерството на икономиката. Премина пред Представителство на ЕК в България, Президентството, КЕВР и Министерството на енергетиката.Протестиращите бяха облечени в сини жилетки и развяваха знамена на КТ \"Подкрепа\". Сред издигнатите лозунги бяха \"КЕВР спри. Ти енергетиката ни уби\" и \"Регулатори или предатели\".Енергетиците и миньорите от ТЕЦ \"Марица Изток 3\" и мини \"Марица Изток\" искат да защитят въглищния бизнес и работните си места от новите европейски екологични изисквания.Той уточни, че отдавна има контакт с правителството по тази тема. \"Позицията, която изработихме съвместно с Министерството на енергетиката и МОСВ, е добра и достойна и ще бъде представена на президента\", добави Манолов.Президентът на КТ \"Подкрепа\" обясни, че в момента държавата през НЕК плаща изцяло вредните емисии на два от ТЕЦ-овете в комплекса \"Марица Изток\" и помага на третия. Според него другата възможност е това да се включи в сметките за ток, но това е \"страшно\". В сряда Конфедерация на независимите синдикати в България (КНСБ) също излезе на протест пред сградата на мини \"Марица Изток\" в гр. Раднево. Те настояха президентът и премиерът да застанат като един зад каузата и да я защитават с всички сили.", "date": "2018.11.29", "title": "Миньори излязоха на протест в защита на българската енергетика"}
{"url": "https://offnews.bg/bojni/naprezhenieto-mezhdu-fiuri-i-uajldar-eskalira-video-692900.html", "text": "Напрежението между Тайсън Фюри и Дионтей Уайлдър си каза думата. Двамата боксьори ще се изправят един срещу дриг за титлата на Световния боксов съвет (WBC) на 1 декември.След като официално си размениха закани зад микрофона и отговаряха на въпроси 40 минути, дойде време да застанат очи в очи за обща снимка. \"От събота ще ме познават като човекът, който е победил Фюри! Ще те разнасям по ринга! Ще те нокаутирам!\", закани се Уайлдър.Фюри не му остана длъжен, след като подигравателно се подсмихваше и в типичния си стил опитваше да избегне заплахите.Напрежението ескалира и двамата се сбутаха, като в мелето се включиха и от щабовете на боксьорите. Двамата непобедени бойци ще проведат най-големия сблъсък в САЩ за последните 15 години.", "date": "2018.11.29", "title": "Напрежението между Фюри и Уайлдър ескалира (видео)"}
{"url": "https://offnews.bg/drugi/tripal-dabal-na-hardan-raketite-ne-uspiaha-da-izletiat-sreshtu-dalas-692875.html", "text": "В тексаското дерби от НБА, което се проведе тази нощ, Далас Маверикс надделя над Хюстън Рокетс със 108-128. Домакините започнаха по-добре срещата и бързо натрупаха аванс от 7 точки.След средата на първата част баскетболистите на \"Маверикс\" се окопитиха и до края на двубоя не изпуснаха нито за миг водачеството в резултата, а най-голямата разлика бе от 26 точки в полза на гостите. Нов брилянтен мач изигра словенското крило на Далас - Лука Дончич, отбелязвайки 20 точки.С толкова се отличи и Девин Харис, а Джей Джей Бареа добави 13 точки и 12 асистенции. За Хюстън над всички отново бе Джеймс Хардън с 25 точки, 11 борби и 17 асистенции, но усилията на \"Брадата\" бяха крайно недостатъчни за нещо повече от страна на отбора му.Шарлът 108-94 АтлантаФиладелфия 117-91 НЮ НиксБруклин 91-101 ЮтаМилуоки 116-113 ЧикагоМинесота 128-89 СА СпърсНю Орлиънс 125-104 ВашингтонОклахома 100-83 КливлъндПортланд 115-112 ОрландоЛА Клипърс 115-99 ФиниксИзточна конференция Атлантическа дивизия: Торонто(18-4), Филаделфия(15-8), Бостън(11-10)Централна дивизия: Милуоки(15-6), Индиана(13-8), Детройт(11-7)Югоизточна дивизия: Шарлът(11-10), Орландо(10-12), Вашингтон(8-13)Западна конференция Северозападна дивизия: Денвър (14-7), Оклахома(13-7), Портланд(13-8) Тихоокеанска дивизия: Лос Анджелис Клипърс(14-6), Голдън Стейт(15-7), Лос Анджелис Лейкърс(11-9) Югозападна дивизия: Мемфис (12-8), Далас(10-9), Ню Орлиънс(11-11)", "date": "2018.11.29", "title": "Трипъл-дабъл на Хардън, Ракетите не успяха да излетят срещу Далас (видео)"}
{"url": "https://offnews.bg/sviat/rusia-izprati-chetvarta-raketna-sistema-c-400-do-granitcata-s-ukrajna-692905.html", "text": "Русия изпрати в анексирания Крим, близо до границата с Украйна, четвърта ракетна система C-400. Става въпрос за най-новия зенитно-ракетен комплекс \"Триумф\", съобщи началникът на отдела за информационно обезпечение на Черноморския флот Алексей Рулев, цитиран от РИА Новости. Това е четвъртият дивизион на полуострова. Той е разположен близо до Джанкоя, на 20 км от границата с Украйна. Другите три се намират до Феодосия, Севастопол и Евпатория.Зенитно-ракетният комплекс е изпратен до границата с Украйна на фона на увеличеното напрежение между двете страни, след като руски кораби стреляха по украински плавателни съдове в Керченския проток и ги задържаха, а моряците на борда бяха арестувани.  Мобилният зенитно-ракетен комплекс \"С-400 Триумф\" е проектиран да защитава важни военни, инфраструктурни и икономически обекти. Нейните тактически и технически характеристики са много по-добри в сравнение с нейния предшественик С-300ПM.\"Триумф\" е предназначен за унищожение на вражески самолети, крилати и балистични ракети, включително и със среден радус на действие и може да се използва срещу наземни цели. Диапазонът на С-400 достига 400 км и може да унищожи цели на височина до 30 км, уточни Русия. ", "date": "2018.11.29", "title": "Русия изпрати четвърта ракетна система C-400 до границата с Украйна"}
{"url": "https://offnews.bg/futbol/balgaria-e-pred-rusia-v-ranglistata-na-fifa-692903.html", "text": "Националният ни отбор по футбол падна с още едно място в ранглистата на ФИФА за месеца. \"Лъвовете\" вече заемат 46-ата позиция.Причината за това са двете равенства в последните мачове в Лигата на нациите (срещу Кипър и Словения), което попречи на \"трикольорите\" да завършат на първото място в групата си. От това се възползва Норвегия, която оглави класирането.В момента националите ни са с 1425 точки, докато само преди месец бяха 1428. Интересното в случая е, че именно с Норвегия делим 46-ото място.Все пак България се нарежда пред отбори като Русия и Япония, които участваха на Световното първенство това лято, но въпреки това са зад такива като Гърция, Черна гора, Чехия, Турция и други.Начело в ранглистата за ноември остава отборът на Белгия с 1727 точки, следван от Франция (1726) и Бразилия (1676).", "date": "2018.11.29", "title": "България е пред Русия в ранглистата на ФИФА"}
{"url": "https://offnews.bg/politika/i-selski-kmet-mozhe-da-vzeme-zaplata-na-ministar-v-godinata-na-vota-692902.html", "text": "Кметовете ще могат да получават заплати, равни на министерските, ако се приемат предложените от правителството промени в постановлението за заплатите в бюджетните организации и дейности и в Наредбата за заплатите в държавната администрация. Документите са публикувани за обществено обсъждане до Коледа. Според промените заплатите на кметовете и заместниците им ще се гласуват от общинските съвети, увеличението на размера им ще зависи от финансовото състояние на общината. Поправките засягат: председатели и заместник-председатели на държавни агенции и държавни комисии към МС,  директори на изпълнителни агенции и техни заместници, областни и зам. областни управители, шефове и заместниците им на агенция \"Сертификационен одит на средствата от европейските земеделски фондове\",на  Държавен фонд „Земеделие“, на БАБХ, АПИ, кметове на райони и кметства, кметски наместници и др. Целта на промените е да бъдат премахнати дисбаланси между заплатите на служителите в държавната администрация и органите на власт – агенции и кметове, както и да се даде по-голяма децентрализация на местната власт по отношение определянето на възнагражденията, е посочено в мотивите. На практика и кмет на село може да взима колкото министър, ако общината има достатъчно пари или ако общинските съветници решат да му гласуват над 4000 лв. месечно възнаграждение. Основната месечна заплата на областните управители ще е равна на 80 на сто от основната заплата на министър, а на заместник областните управители – в размер 80 на сто от основната месечна заплата на губернатора. Като антикорупционна мярка промените предвиждат скок на заплатите във важните агенции, като размерът им се определя от ресорния министър. Промените ще влязат в сила догодина, когато предстоят местните избори. ", "date": "2018.11.29", "title": "И селски кмет може да вземе заплата на министър в годината на вота"}
{"url": "https://offnews.bg/kultura/godini-liubov-novata-biografichna-kniga-za-nevena-kokanova-izliza-692899.html", "text": "По случай 80-годишнината от рождението на първата дама на българското кино „Книгомания” издава на 3 декември биографичната книга „Години любов. Невена Коканова” – автор е журналистът Георги Тошев. Лимитирана част от тиража на книгата е с колекционерска стойност, тъй като включва три картички с неизвестни фотографии на Невена Коканова от 60-те години и лично е подписана от автора. Отличава се и с различна корица от основното издание. – Георги ТошевЗаглавието на книгата е неслучайно – кореспондира с първия важен филм в кариерата на Невена Коканова „Години за любов”, но и очертава звездния път на актрисата – да бъде обожавана от публиката си завинаги. – споделя тя в последното си интервю с Георги Тошев през 1999 г.Макар за журналиста това да е втора книга, която подготвя в почит към голямата звезда на българското кино (първата е от 2009 г., „Невена Коканова. Коя съм...”), за първи път публикува цялото си интервю с нея. То е много лично – като изповед, дълго и наситено с нюанси, тъй като засяга различни, чисто общочовешки теми от живота, етапите от кариерата ѝ, разкрива светогледа и мъдростта ѝ.„Години любов” припомня „Лицата на Невена” от дебюта ѝ в „Две победи” (1956), първата голяма роля – на Ема (в „Години за любов”), първата изява на театралната сцена, първата любов, участията в главна роля в „Тютюн”, „Дами канят” – една от най-успешните комедии на българското кино, единствената ѝ изява като режисьор – довършвайки филма на съпруга си Л. Шарланджиев „Трите смъртни гряха” (1980), изборът да напусне или да остане в България и други важни моменти от творческия ѝ път.Първият стрес в киното за бъдещата звезда, разказва Г. Тошев, идва от факта, че тя не умее да свири на пиано. По сценарий героинята ѝ Ема трябва да може. Взимат аксесоарите от ръцете ѝ и ги слагат на друго момиче, професионална пианистка. След време „босоногата Жулиета”, както я наричат, споделя: На 23 години Невена е звезда на най-големия кинофорум в света. Председателят на журито –френският писател Андре Мороа целува ръката на Коканова с думите: “. – Невена КокановаСред ценните партньорства за Невена Коканова например е това с Апостол Карамитев, който я научава на „сценичната граматика” –как се играят препинателните знаци, как се отмерват паузите, как лицето говори дори когато устата мълчи.В раздела „Огледалата на Невена” са представени истории и емоции, споделени от най-близките хора на актрисата – от дъщеря ѝ Теодора Шарланджиева, от дългогодишния ѝ приятел Павел Павлов, от съпругата на режисьора Въло Радев – Жени Радева, от археолога Дикран Балабанян, неин съсед в любимата ѝ махала Чомаци в Габровския Балкан. Нови ракурси към образа добавят актрисата София Кузева и журналистът Кирил Аспарухов.Много от фотографиите в „Години живот” се публикуват за пръв път – те са от личния архив на Невена Коканова и Теодора Шарланджиева. Ще видим първата дама на българското кино като дете, а после и като начинаеща артистка в Ямболския театър; сполетяна рано от успеха, току-що омъжена, щастливо усмихната съпруга и майка. Включените в книгата портрети от 50-те години са запечатали първите моменти от осъзнаването на силата на своята женственост пред влюбеното око на камерата. Георги Тошев е подбрал и снимки от бенефиса за 60-ия й рожден ден, скромно отбелязан с „Важното е да си желана“ в театър „Възраждане“. В края на изданието е поместена пълната филмография на Невена Коканова, богато илюстрирана и с кадри от Българската национална филмотека. – Георги Тошев„Години любов. Невена Коканова” е поклон пред красотата, таланта и силния дух на актрисата – и неслучайно излиза точно в годината, когато тя щеше да навърши 80 – на 12 декември. Затова и официалното представяне на луксозното издание ще се състои в няколко поредни дни през декември:", "date": "2018.11.29", "title": "'Години любов' - новата биографична книга за Невена Коканова излиза в лимитиран тираж"}
{"url": "https://offnews.bg/obshtestvo/savetnik-ot-bsp-sofia-shte-snima-tciala-sedmitca-travestiti-692910.html", "text": "Общинският съветник от БСП-София Николай Николов ще снима всяка вечер травеститите по бул. \"Христо Ботев\" в района на пл. \"Македония\" в продължение на седмица. Ще качвам снимките в профила ми в социалната мрежа и ще тагвам страниците на СДВР и на кмета Фандъкова. За да ги подсещам, че има беззаконие в центъра на София, заявява Николов, цитиран от пресцентъра на столичната структура на партията.Преди месец и половина социалистът от район \"Красно село\" получи обещание от столичния градоначалник да бъде организирана работна среща между представители на Столична община и СДВР с цел търсене на начин за разрешаване на проблема с присъствието на травестити и хамали на площад \"Македония\" и по бул. \"Христо Ботев\". То беше резултат от инициарана от Николай Николов подписка през август, която през септември беше внесена в Столична община заедно с питане от общинския съветник по темата. В отговора си по време на сесията на СОС на 11-и октомври Йорданка Фандъкова обеща да направи среща със СДВР. Кметът излъга всичките 1031 граждани, които се включиха в подписката срещу травеститите и хамалите през лятото, коментира сега Николай Николов. Председателят на комисията по обществен ред и сигурност в СОС Иван Илиев каза, че приема всеки един от подписите на гражданите като сигнал и по този начин призна, че проблем има. Това се случи, когато внесох подписката в Столична община. Кметът Фандъкова обеща среща със СДВР, за да обсъдим проблема и да потърсим начин да го решим. Така и тя призна, че проблем има. Да, проблем има, но действия за решаването му няма. Среща месец и половина по-късно няма. Няма и изгледи да бъде организирана, гневи се Николов.Според него това е пълна незаинтересованост и неглижиране на проблема от страна на управляващите в Столична община. ", "date": "2018.11.29", "title": "Съветник от БСП-София ще снима цяла седмица травестити"}
{"url": "https://offnews.bg/futbol/mesi-otnovo-skromnichi-sled-poreden-rekord-692908.html", "text": "Суперзвездата на Барселона Лионел Меси постави нов рекорд в Шампионска лига. Аржентинецът се отчете с гол и асистенция при победата на каталунците над ПСВ Айндховен с 2:1.Така, той стана най-добрият реализатор в историята на надпреварата само за един клуб със 106 попадения за каталунците.Голмайстор номер 1 в турнира е Кристиано Роналдо със 121 точни изстрела, реализирани с екипите на Манчестър Юнайтед, Реал Мадрид и Ювентус.\"Щастлив съм от 106-ия си гол, но съм по-доволен от победата и класирането на Барса в следващия етап на Шампионска лига.Не се вълнувам особено от личните статистики и рекорди. Пике е казал, че положението при гола му е заучено? А, лъже... Със сигурност се е пошегувал. Шутирах, а той беше на правилното място и отбеляза.В началота на мача срещу ПСВ доста страдахме, не създадохме много шансове за гол. Но след първото ни попадение нещата на терена се промениха.Дембеле направи страхотен мач. Най-важното беше да спечелим и да продължим да сме първи в групата. На това място ще завършим, вече сме недостижими за съперниците.Готови сме да спечелим всичко този сезон, но нищо в живота не е лесно. Искаме да върнем трофея от Шампионска лига в Каталуния\", каза Меси след мача.", "date": "2018.11.29", "title": "Меси отново скромничи след пореден рекорд"}
{"url": "https://offnews.bg/temida/danachen-sluzhitel-e-zaloven-s-15-hil-lv-podkup-692909.html", "text": "Служител на Националната агенция по приходите (НАП) е заловен в момента на получаване на подкуп от 15 хил. лева.Това каза ръководителят Софийска градска прокуратура Емилия Русинова на брифинг. Тя обясни, че образуваното досъдебно производство е след спецакция, в която данъчният е заловен по време на приемането на парите, които са транш от поискана от него по-голяма сума. Той е бил част от екип, който е трябвало да направи ревизия на търговско дружество.На среща с управителя на дружеството данъчните го уведомили, че по отношение на неговото дружество са установени недекларирани печалби в размер на 800 хил. лева. Служителите са предложили да му бъде изготвен акт само за 16 до 20 хил. лева. За целта управителят на дружеството е трябвало да им предостави сумата от 45 хил. лева.Сигналът за поискания подкуп е подаден от самия управител и в последствие служителят на НАП е заловен при получаването на първия транш от 15 хил. лева, които са му били предадени в центъра на столицата.Емилия Русинова уточни, че служителят е задържан за 72 часа и предстои да бъде поискано постоянното му задържане под стража, а процесуално следствените действия по случай продължат, като има и още заподозрени.", "date": "2018.11.29", "title": "Данъчен служител е заловен с 15 хил. лв. подкуп"}
{"url": "https://offnews.bg/temida/zadarzhaha-shefa-na-gorskoto-v-silistra-s-4500-lv-podkup-692911.html", "text": "В късния следобед вчера, 28 ноември 2018 г., в служебния си кабинет е бил задържан директорът на Териториалното поделение „Държавно горско стопанство“ в Силистра инж. Георги М., след като поискал и приел дар в размер на 4600 лева, които не му се следват, за да не извърши действия по служба като длъжностно лице, заемащо отговорно служебно положение. Парите са поискани и приети като „такса спокойствие“.Деянието е извършено чрез изнудване посредством злоупотреба със служебно положение, като директорът на Териториалното поделение „Държавно горско стопанство“ е искал по 500 лева на камион от концесионер, извършващ дърводобив в държавни гори.Днес, 29 ноември 2018 г., Окръжната прокуратура в Силистра е повдигнала обвинение на Георги М. за престъпление по член 302, т. 1 и 2 във връзка с член 301, ал. 1 от Наказателния кодекс, което се наказва с лишаване от свобода от 3 до 10 години, глоба до 20 000 лева и лишаване от право да заема определена длъжност и да упражнява определена професия по член 37, ал. 1, т. 6 и 7 от НК. С постановление на наблюдаващ прокурор от Окръжната прокуратура в Силистра обвиняемият е задържан за срок до 72 часа с цел довеждането му пред съда.Провеждат се активни действия по разследването по досъдебното производство, което е под наблюдението на Окръжната прокуратура в Силистра. Те се извършват съвместно с органите на ОД „Полиция“ в МВР в града. След анализ на събраните доказателства наблюдаващият прокурор в Окръжната прокуратура в Силистра ще внесе искане в Силистренския окръжен съд за определяне мярка за неотклонение „Задържане под стража“ спрямо Георги М.", "date": "2018.11.29", "title": "Задържаха шефа на горското в Силистра с 4500 лв. подкуп"}
{"url": "https://offnews.bg/112/mazh-se-obesi-v-park-v-tcentara-na-sofia-692904.html", "text": "Тялото на обесен мъж е открито тази сутрин в централен парк на София.Рано тази сутрин, около 8.00 часа, тялото на мъжа е било открито от граждани да виси на дърво в парка между хотел \"Хилтън\" и Музея \"Земята и хората\".Мъжът е на видима възраст около 40 години и първоначалната версия за смъртта му е самоубийство.Случаят се разследва, но следи от насилие няма и е почти сигурно, че мъжът сам е посегнал на живота си.", "date": "2018.11.29", "title": "Мъж се обеси в парк в центъра на София"}
{"url": "https://offnews.bg/zimni/tceko-minev-vlizame-sred-naj-golemite-v-skite-692901.html", "text": "България влиза след най-големите в ски спорта, коментира на пресконференция по повод предстоящата Световна купа по ски алпийски дисциплини в Банско президентът на БФСки Цеко Минев.Състезанието ще се проведе на 22-24 февруари 2019 г.Цеко Минев изрази изключително задоволство от факта, че Банско ще е домакин на събитие от такъв ранг за първи път. Той сравни курорта с най-именитите - Кицбюел, Вал ди Зер и Бийвър Крийк. Минев обяви, че ги очаква сериозна работа до 22 февруари и се похвали, че ние сме единствената страна, събрала всички световни звезди за направата на промо клип за състезанието и за България като зимна дестинация.Гордеем се с факта, че от 10 години в Банско се провеждат състезания от Световната Купа, обяви на свой ред Георги Бобев - вицепрезидент на асоциацията. Сумарно през годините надпреварите в Банско са гледани от над половин милиард души. Международният отзвук също е сериозен - 25 телевизии в света отразяват пряко случващото се тук, посочи той.Виктор Гичев от организационния екип разказа какъв е планът за подготовка. Всичко стартира на 9-ти февруари, тъй като на 10 ще има контрол на снега. В началото подготовката ще се води от 65 души, които може да достигнат 180. Организаторите нямат притеснения за твърдостта на снега нито пък за качеството му. Тази година ще опитат да увеличат зрелищността на състезанията, като се направят повече вълни и скокове.На въпроса колко ще струва всичко и ще помогне ли Министерство на младежта и спорта, Минев отговори: \"Стартовете за Световната купа в Банско са едно своеобразно продължение на Световните първенства по художествена гимнастика и волейбол. Надяваме се, че министерството ще помогне, направили сме план и сме го внесли, чакаме разглеждането му. Като проста цифра, на организаторите им коства 1,5 милиона евро на ден, а минималният награден фонд трябва да е 450 000 швейцарски франка. Ще опитаме да набавим поне половината от бюджета, който е около 5 милиона евро.\"Организаторите не пропуснаха да поздравят скиора Алберт Попов за успеха му, след като спечели своите първи точки за Световна купа, завършвайки 20-и в първия слалом за сезона - в Леви, Финландия.Камен Златков също ще вземе участие в Банско. Радослав Янков бе специален гост и получи награда от А1, които са един от спонсорите на БФСки.", "date": "2018.11.29", "title": "Цеко Минев: Влизаме сред най-големите в ските"}
{"url": "https://offnews.bg/sviat/kiev-obiavi-che-rusia-e-blokirala-glavni-ukrainski-pristanishta-na-az-692915.html", "text": " Две украински пристанища на Азовско море - Бердянск и Мариупол, са блокирани от Русия, която не позволява на никакви съдове да влизат и излизат от тях.Това съобщи украинският министър на инфраструктурата Володимир Омелян, цитиран от Ройтерс и БТА.На 35 кораба не е било разрешено да извършват нормалните си операции. Допускат се само кораби, пътуващи към руски пристанища на Азовско море, обяви Омелян на страницата си във Фейсбук.\"Целта е ясна - налагайки блокада на украинските пристанища на Азовско море, Русия се надява да изтласка Украйна от нашата собствена територия - територия, която е наша в съответствие с всички действащи международни закони\", писа той.Според Омелян 18 кораба чакат влизане в Азовско море, включително 4 за Бердянск и 14 за Мариупол.По думите му има също опашка от 9 кораба за напускане на Азовско море, а още 8 чакат на рейд край пристанищата.Москва отрече тези обвинения. \"Не ми е известно да има някакви ограничения\", коментира говорителят на руския президент Владимир Путин Дмитрий Песков и допълни, че по тяхна информация Керченският пролив работи в обичайния си режим. Това се случва на фона на повишеното напрежение между Русия и Украйна, след като руски кораби стреляха по украински в Керченския проток и задържаха плавателните съдове и моряците в тях. ", "date": "2018.11.29", "title": "Киев обяви, че Русия е блокирала главни украински пристанища на Азовско море, Москва отрича"}
{"url": "https://offnews.bg/snukar/kitaetc-izhvarli-shon-marfi-ot-turnira-v-jork-692912.html", "text": "Вторият ден на Откритото първенство на Великобритания по снукър не мина без изненади. Най-голямата от тях несъмнено бе победата на поставения под номер 124 Чен Фейлонг от Китай срещу бившия шампион Шон Мърфи.Носителят на трофея от 2008 година водеше с 3-1 фрейма, но допусна обрат и следващите 5 фрейма отидоха на сметката на китаеца.\"Всичко беше чудесно при 3-1, но преди да се усетя бях на прага на загубата и в крайна сметка загубих. След почивката той вкара няколко невероятни удара и играеше като шампион. Не го очаквах, той игра много силно и заслужено продължава\", каза Мърфи.Другото изненадващо отпадане бе това на Раян Дей, който се намира на 12-то място в ранглистата. Уелсецът напусна надпреварата, след като бе победен от Джо О'Конър с 6-2. 23-годишният победител стана професионалист едва миналата година, и макар да губи в предните си две участия от Нийл Робъртсън и Марк Селби, не показа никакви признаци на притеснение. \"Това е най-голямата ми победа до момента и със сигурност скоро няма да я забравя\", споделя О'Конър.Трикратният шампион Джон Хигинс и победителят от Мастърс-а Марк Алън също си осигуриха билет за втория кръг на турнира. И докато северноирландецът не срещна трудности срещу Басем Елтахан от Египет, побеждавайки го с 6-2, то за Хигинс победата не дойде толкова лесно. Вълшебникът от Уишоу се нуждаешe от решителен 11 фрейм, за да преодолее съпротивата на талантливия Дешават Помяенг от Тайланд.Световният шампион за 2015 година Стюърт Бингам и Марко Фу нямаха проблеми със своите съперници. Бингам премина бързо с 6-0 през Джеймс Уатана, записвайки четири серии от 50+ точки. В същото време Марко Фу направи сенчъри брейк от 101 точки срещу Хамад Миа и също спечели с 6-0.", "date": "2018.11.29", "title": "Китаец изхвърли Шон Мърфи от турнира в Йорк"}
{"url": "https://offnews.bg/zvezdi/vechniat-ergen-kuentin-tarantino-se-ozheni-za-izraelskata-pevitca-dani-692906.html", "text": "Филмовият феномен, както наричат известния режисьор, сценарист и актьор Куентин Тарантино (55 г.) се ожени за талантливата певица и модел Даниела Пик (35 г.). Двамата се запознават през 2009 г., но прекъсват връзката си за няколко години и я възобновяват отново през 2015 г.Това е първи брак за режисьора, за когото работата винаги е била водеща. Само няколко дни преди сватбата той приключи новия си филм \"Имало едно време в Холивуд\", с участието на Брад Пит, Леонардо Ди Каприо и Марго Роби, чиято премиера ще е през 2019 г.Даниела Пик е дъщеря на известния израелски певец и композитор Свик Пик. Първите ѝ изпълнения са в дует със сестра ѝ Шарона, но днес тя има самостоятелна кариера на певица и модел.", "date": "2018.11.29", "title": "Вечният ерген Куентин Тарантино се ожени за израелската певица Даниела Пик (видео)"}
{"url": "https://offnews.bg/ikonomika/maae-rosenergoatom-spazva-svetovnite-standarti-za-iadrena-bezopasnost-692913.html", "text": "Екип от експерти на Международната агенция по атомна енергия (МААЕ) потвърди, че „Концерн Росенергоатом“ (част от „Росатом“) се придържа към принципите за ядрена безопасност и използва добри практики, които могат да бъдат от полза за световната атомна общност. Генералният директор на „Концерн Росенергоатом“ Андрей Петров заяви: „Провелата се мисия ОСАРТ в „Концерн Росенергоатом“ се превърна не само в поредната стъпка към усъвършенстване на работата в нашата компания, но и в уникална възможност за пръв път цялата компания да получи независима оценка от МААЕ. До момента МААЕ е провела само две корпоративни мисии ОСАРТ – в чешката CEZ и във френската EDF. Изпълнението на препоръките на мисията, ще ни помогне и занапред да повишаваме нивото на експлоатационна безопасност на АЕЦ, а добрите ни практики ще допринасят за повишаване на нивото на безопасност в целия свят“.Мисия ОСАРТ (Operating Sаfety Review Team) на МААЕ се проведе в „Росенергоатом“ между 11-27 ноември 2018 г. „От гледна точка на МААЕ тази мисия премина много успешно. Експертите достигнаха до извода, че в „Росенергоатом“ всичко работи много добре. Всяка организация се стреми към подобрения, но това, което видях тук е истинска отдаденост към принципите за безопасност. Специално ще отбележа, че открихме много добри практики в областта на комуникациите и на поръчките, които се използват в Концерна. Те ще бъдат полезни за ядрената общност и ще позволят да се повиши ядрената безопасност не само на ниво конкретна държава, но и в световен мащаб“, заяви ръководителят на екипа от експерти на МААЕ Питър Тарен.14-членната мисия включваше експерти от Германия, Китай, Канада, ЮАР, Словения, Великобритания, Франция, Япония, Чехия, Словакия и Иран.Тя бе проведена в централата на „Росенергоатом“ и в три филиала на Концерна – Балаковската АЕЦ, Колската АЕЦ и Смоленската АЕЦ. Експертите се концентрираха в 9 направления: корпоративно управление, независим ядрен надзор, човешки ресурси, комуникации, техническо обслужване и ремонт, техническа поддръжка, опит при експлоатацията, поръчки, управление на авариите и противоаварийна готовност.Проведени бяха интервюта с персонала от администрацията и от централите, наблюдавани бяха съвещанията им, анализирани документите, свързани с оценяването и комуникацията със заинтересованите страни.Специално внимание бе отделено на ефективността на използваните политики за безопасност, отношението на персонала към работата и способността му да я изпълнява, методите за поддръжка, мотивацията и контрола, използвани от ръководството, както и състоянието на обектите и съоръженията на АЕЦ.Експертите на МААЕ дадоха своите препоръки в шест области: корпоративно управление, независим ядрен надзор, ремонти, опит при експлоатацията, противоаварийна готовност и поръчки.Екипът от МААЕ предаде проекта на отчета на ръководството на „Росенергоатом“ за коментари. Окончателният доклад ще бъде изпратен на руското правителство до 3 месеца. Отчетите на мисиите на МААЕ са обществено достъпни.", "date": "2018.11.29", "title": "МААЕ: Росенергоатом спазва световните стандарти за ядрена безопасност"}
{"url": "https://offnews.bg/politika/deputatite-odobriha-biudzheta-na-tcik-no-bez-pari-za-mashinno-glasuva-692881.html", "text": "Мнозинството в парламента одобри бюджета на Централната избирателна комисия (ЦИК) без необходимите 50 млн. лв. за осигуряване на машинно гласуване във всички секции. Според БСП и демократичните извънпарламентарни партии точно толкова пари трябват за вот с машини навсякъде. От ДПС пък смятат, че заложеният бюджет на ЦИК, който е около 5 млн. лева, със сигурност няма да стигне за машинно гласуване във всяка секция, но 50 млн. са прекалено много.  Социалистите имаха предложение парите да бъдат осигурени, но то беше отхвърлено. По време на дебатите управляващите и опозицията напомниха за противоречиви случаи, свързани с отминали избори. От БСП - за Арена Армеец, като обясниха, че ако е имало машини, членовете на избирателната комисия нямаше да са затворени в сградата с часове. От ГЕРБ пък припомниха за Костинбродската афера.От БСП казаха още, че ако няма машинно гласуване, се оставя възможност за манипулация на вота. Юлиан Ангелов от Обединените патриоти обяви, че по тази логика, щом е нямало машини на президентските избори, и те може да са били манипулирани. Той обаче пропусна да спомене, че изборите за държавен глава бяха организирани от предходното правителство и премиера Бойко Борисов, а тогава техният кандидат - Цецка Цачева, загуби на вота. Резултатът беше 2 млн. на 1 млн. гласа, колко пък може да са манипулирани, отговори депутатът от левицата Крум Зарков.Председателят на бюджетната комисия и депутат от ГЕРБ Менда Стоянова каза, че парите са заложени в централния бюджет, но те ще бъдат пренасочени тогава когато има условия за плащане.С едната ръка давате пари, а с другата ръка правите така че да не се наложи никога да се използват, отговори Зарков. Думите му са заради внесения от управляващите от ГЕРБ и ОП по-рано този месец законопроект за промени в Изборния кодекс, който цели да ограничи машинното гласуване и да забави за неопределено време електронното. Проектът обаче още дори не е разгледан от правната комисия на първо четене.По време на дебатите, в които Стоянова обясняваше, че пари за машини във всички секции има, депутатът от нейната парламентарна група и председател на правната комисия Данаил Кирилов обясняваше, че с машините не се спестява нито време, нито се премахват рисковете от манипулации. \"ЦИК не може, не трябва, не бива и няма смисъл да организира изпращане на машини във всяка една секция, дори тези, които са за гласуване извън България. Няма как да изпрати машина във всеки кораб\", добави Кирилов. По време на дебатите председателят на предизборния щаб на БСП Георги Свиленски и този на ГЕРБ - Цветан Цветанов си размениха остри реплики. Пръв започна Свиленски. \"Цветан Цветанов се страхува да въведе машинно гласуване, иска да определя правилата, но хората искат демокрация\", каза социалистът. Зам.-председателят на ГЕРБ отговори, че предстоящият евровот ще бъде първата загуба, която ще понесе Свиленски като председател на предизборния щаб на БСП.\"Започна по същество една предизборна кампания на председателите на двата щаба за избори\", каза Йордан Цонев по повод спора между Цветанов и Свиленски. Според депутата от ДПС обаче изборите, за които се готвят от ГЕРБ и от БСП не са за евродепутати, а предсрочен вот за нов парламент. В крайна сметка от партията на Мустафа Карадайъ поискаха дебатите да бъдат закрити, а мотивът - темата се изместила и депутатите вече не спорели за бюджета на ЦИК, а за това дали да има машинно гласуване навсякъде.", "date": "2018.11.29", "title": "Депутатите одобриха бюджета на ЦИК, но без пари за машинно гласуване във всяка секция"}
{"url": "https://offnews.bg/112/uchilishten-avtobus-katastrofira-postradali-sa-4-detca-692920.html", "text": "Училищен автобус катастрофира в Русенско, четири деца са леко ранени. Автобусът се е движел от Бяла към село Джулюница. По неофициална информация рейсът е бил засечен от микробус на остър завой, вследствие на което катастрофирал, съобщи Нова тв.Пострадалите деца са с охлузни рани по носа и тялото.Няма опасност за живота им, откарани са за преглед в общинската болница в град Бяла.", "date": "2018.11.29", "title": "Училищен автобус катастрофира, пострадали са 4 деца"}
{"url": "https://offnews.bg/112/avtobus-goria-na-magistrala-trakia-692889.html", "text": "Автобус се запали на автомагистрала „Тракия”. На 28-ия километър, в посока София, движението е спряно, съобщава Нова тв.По данни на МВР най-вероятната причина за инцидента е техническа повреда.Сигналът е подаден към 10.12 часа.Няма пострадали хора, пътниците са били изведени веднага. Изпратен е екип на пожарната.Движението в района на инцидента се регулира от полицейски служители. Снимка от инцидента бе изпратена до редакцията от нашия читател Димитър Чамов. Той разказа, че в момента, в който шофьорът е разбрал за проблема, е реагирал спокойно и адекватно. Помолил е хората да слязат, да се отдалечат и да легнат на земята, докато той е свалял багажа им. Благодарение на него не е настъпила паника. Пътници са споделили, че в суматохата не са успели дори да запомнят лицето му.", "date": "2018.11.29", "title": "Автобус горя на магистрала Тракия"}
{"url": "https://offnews.bg/sviat/vojnata-v-jemen-tlaska-stranata-kam-glad-s-katastrofalen-mashtab-692888.html", "text": "Унищожителната война в Йемен привлече внимание, след като убийството на журналиста Джамал Хашоги в Истанбул насочи прожекторите към действията на Саудитска Арабия в Близкия изток, пише The New York Times.Водената от кралството война, която САЩ спонсорира с оръжия и разузнаване, предизвика широка критика заради бомбандировките, отнели живота на хиляди цивилни.Високопоставени служители на ООН посочват, че икономическата война срещу Йемен засяга в по-голям мащаб населението, тъй като тласка страната към глад с катастрофални пропорции.  Под ръководството на престолонаследника Мохамед бин Салман коалицията, водена от Саудитска Арабия, наложи набор от наказателни икономически мерки, които целят да изолират проиранските шиитски бунтовници хути, контролиращи северните части на Йемен. Вносът на стоки от първа необходимост е строго ограничен, а голяма част от пътищата са блокирани. Всичко това е върху плещите на цивилните - икономиката е пред разпад, тласкайки милиони към дълбока бедност.Резултатите са пагубни - инфраструктурата е унищожена, безработицата ескалира, цените на стоките се повишават, а валутата отслабва. През последните седмици обаче икономическият колапс се случва с по-бързи темпове, което накара ООН да преразгледа прогнозите за мащаба на гладуването, пред което е изправен Йемен.Според високопоставен служител в ООН 8 милиона души в страната зависят от спешна хранителна помощ, за да оцелеят. Число, което скоро може да нарасне до 14 милиона - половината от населението на Йемен.В отделенията на болниците страдащи бебета преживяват между живота и смъртта. От близо 2 млн. гладуващи деца в Йемен, 400 хил. са в критично състояние. Очаква се техният брой да се повиши двойно в следващите месеци.\"Съкрушени сме\", споделя д-р Мекиа Махди, която работи в клиника в северозападния град Аслам, залят от бежанци, които бягат от битките в Ходейда - пристанищен град на 90 мили на запад. Предишната вечер пред очите ѝ умира 11-годишно момче, което тежало едва 2,5 килограма.Саудитска арабия защитава своите действия, като казват, че бунтовниците хути изстрелват ракети към територията на кралството. Сунитската монархия възприема шиитите хути за прокси на техния съперник в региона - Иран.Саудитците посочват, че заедно с Обединените арабски емирства са сред най-щедрите донори на хуманитарна помощ. За последната година двете страни са дарили 1 милиард долара в помощ на Йемен. През януари Саудитска арабия внесе 2 милиарда в йеменската централна банка, за да закрепи валутата ѝ.Икономическата криза в Йемен обаче не е злополучен и неизбежен ефект от войната. През 2016 г. подкрепяното от Саудитска арабия правителство прехвърля оперирането на Централната банка от столицата Сана, контролирана от хутите, в западния град Аден. Банката, чиято политика се диктува от саудитците, започва да печата пари - поне 600 милиарда йеменски риали. Това предизвиква инфлационна спирала, която стопява спестяванията на хората.Банката също така спира заплатите на цивилните служители в регионите, контролирани от хутите, въпреки че там живеят 80% от населението на Йемен. Тъй като правителството е най-големият работодател, стотици хиляди семейства в северната част на страната изведнъж остават без доход. Марта Мунди, лектор в Лондонското училище по икономика, изготвя доклад, в който анализира въздушните удари в Йемен. Според нея бомбардировките на мостове, фабрики, рибарски лодки и дори полета предполагат, че целта е да бъде унищожена хранителната промишленост и дистрибуцията в регионите, подвластни на хутите. Саудитска арабия контролира въздушните и морските граници, което превръща хората, живеещи в района, в затворници. Световната здравна организация успя да установи хуманитарен въздушен \"мост\", който да позволи най-болните да бъдат транспортирани до Египет.Хората в Йемен се надяват, че убийството на саудитския дисидент Джамал Хашоги, което удари по имиджа на принц Мохамед бин Салман, ще го принуди да бъде по-отстъпчив във войната си срещу хутите.", "date": "2018.11.29", "title": "Войната в Йемен тласка страната към глад с катастрофален мащаб"}
{"url": "https://offnews.bg/sviat/poroshenko-prizova-nato-da-prati-korabi-v-azovsko-more-692887.html", "text": "Украинският президент Петро Порошенко призова НАТО да изпрати кораби в Азовско море, след като руски кораби стреляха по украински и задържаха плавателните съдове и моряците в тях. След случилото се в Керченския пролив НАТО изрази \"пълната си подкрепа\" за Украйна, която не е членка на Алианса. В коментар за случилото се край Керч руският президент Владимир Путин обвини Порошенко, че е създал провокация, за да си вдигне рейтинга преди изборите в края на март 2019 г. Пред Bild Порошенко посочи, че Путин иска да окупира Азовско море. \"Путин иска да възстанови старата Руска империя. Крим, Донбас, цялата страна. Като руски цар, като какъвто се възприема, неговата империя не може да функционира без Украйна. Той гледа на нас като на негова колония\", заяви Порошенко. \"Германия е един от най-близките ни съюзници и се надяваме, че държавите в НАТО са готови сега да изпратят кораби в Азовско море, за да помогнат на Украйна и да осигурят безопасността на региона\", каза той. \"Ние не можем да приемем тази агресивна политика на Русия. Първо беше Крим, след това Източна Украйна, сега той иска Азовско море. Германия също трябва да се запита: Какво ще е следващото нещо, което Путин ще направи, ако не го спрем?\", продължи украинският президент.  Генералният секретар на НАТО Йенс Столтенберг призова в понеделник Русия да освободи украинските кораби и моряци и подчерта, че Москва трябва да осъзнае \"последствията от действията си\". Той каза, че Алиансът ще продължи да осигурява \"политическа и практическа подкрепа\" на Украйна, която е партньорска страна. От НАТО за момента не са коментирали призива на Порошенко да се изпратят кораби в Азовско море.", "date": "2018.11.29", "title": "Порошенко призова НАТО да прати кораби в Азовско море"}
{"url": "https://offnews.bg/temida/spetcprokuraturata-sreshtu-vks-zaradi-aresta-na-ivancheva-692890.html", "text": "Спецпрокуратурата и ВКС влязоха в задочен конфликт по повод мярката за задържане на кмета и зам.-кмета на столичния район \"Младост\" Десислава Иванчева и Биляна Петрова.Днес бе съобщено, че председателят на Върховния касационен съд (ВКС) Лозан Панов е наредил да се извърши проверка на организацията на дейността на Апелативния специализиран съд (АСНС) по въззивни наказателни частни дела, образувани и разгледани по частни жалби, респективно частни протести, срещу определения на първоинстанционния съд, постановени по реда на чл. 270, ал. 1 от НПК по искания за промяна на изпълняваните спрямо подсъдимите Десислава Иванчева и Биляна Петрова мерки за неотклонение.При проверката трябва да бъдат установени: броят на образуваните въззивни наказателни частни дела със същите подсъдими лица; администрирането на сезиращите документи от страна на първоинстанционния съд по частните дела, постъпването им в АСНС; регистрирането и образуването на делата; изборът на съдия-докладчик и на членовете на съдебните състави; сроковете за произнасяне.В заповедта е посочено, че извършването на проверката се възлага на комисия в състав: председател: Галина Захарова – заместник-председател на ВКС и ръководител на Наказателната колегия, и членове: Капка Костова – председател на Първо наказателно отделение, Галина Тонева – съдия във Второ наказателно отделение.Проверката трябва да бъде извършена в периода 29.11.2018 – 05.12.2018 г., като в срок до 10.12.2018 г. комисията следва да изготви и представи доклад за резултатите.По-късно от прокуратурата съобщиха, че за да се осигури безпристрастно решаване на делото, прокурори предлагат то да не бъде предоставяно на проверяващите съдии от ВКС до постановяване на определение от състава на АСпНС по протеста на прокуратурата за отмяна на определението на СпНС по изменение на мерките за неотклонение на Иванчева и Петрова от „Задържане под стража“ в „Домашен арест“.", "date": "2018.11.29", "title": "Спецпрокуратурата срещу ВКС заради ареста на Иванчева"}
{"url": "https://offnews.bg/zvezdi/mel-bi-ot-spice-girls-opisa-v-kniga-nasilieto-koeto-prezhiviala-ot-pa-692874.html", "text": "Мел Би от Spice Girls разкри публично, че е била въвлечена във взаимоотношения, в които е преживяла принуда и злоупотреба от партньора си. Той, от своя страна, отхвърля обвиненията.Пред Радио 4 на Би Би Си тя казва, че нейният начин да излезе от ситуацията е бил да не мълчи. Затова започнала да пише и описва процеса като \"терапевтичен\". Описала историята си в книгата си \"Брутално честна\" (Brutally Honest - англ.) и сега насърчава останалите жени, преживели подобно нещо, да не мълчат.\"Мисля, че на жените е трудно да признаят пред себе си, камо ли пред някой друг, че са в принудителни, насилствени отношения или брак... Единственият ми вариант беше да говоря за това, да пиша за това, защото не знаех друг изходен път\", казва тя.", "date": "2018.11.29", "title": "Мел Би от Spice Girls описа в книга насилието, което преживяла от партньор"}
{"url": "https://offnews.bg/offtopic/nov-noev-kovcheg-shte-otpatuva-za-izrael-692856.html", "text": "Реконструираният в реални размери Ноев ковчег е на път да доплува до Израел, съобщава БГНЕС.Той е собственост на бизнесмена Йохан Хуиберс, който построи съда по описания в Библията спасителен за човечеството кораб преди пет години. Корабът е направен по старозаветното описание: 118 метра дълъг, 23 метра висок и е изграден от 12 000 дървени трупи. Първото му плаване вече е било осъществено по река Маас в Холандия.Именно сега Хуиберс е готов да изпрати Ноевия ковчег в родното място на Исус Христос. По думите му това е предпочитана от него дестинация, защото това е копие на Божия кораб и има смисъл да стигне единствено в Божията земя.\"Обичам земята, обичам страната, обичам хората. Те не се подчиняват, правят каквото искат, карат като луди, бутат се, докато чакат на ред и не слушат никого. Точно като мен\", казва за Израел създателят на кораба.Той също така говори за своята вяра, посочвайки копие от Библията, при което казва: \"Може да звучи страшно, но аз вярвам, че всичко, написано в тази книга, от кора до кора.“Според Хуиберс, той е построил Ноевия ковчег, за да докаже на хората, че Бог съществува. Той добавя, че едва седем души са участвали в строежа, който е продължим четири години. Доказателство, че е напълно възможно Ной да е построил такъв ковчег в библейските времена.Ноевият ковчег се появява в Битие, където е описано как Бог изпраща потоп, за да унищожи грешното човечество, но запазва Ной и семейството му. Казва му да построи огромен кораб, в който събере животни от всеки вид.Повтарящите се опити през годините за намиране на остатъците от ковчега обаче са били неуспешни, а учените не са успели да докажат окончателно неговото съществуване", "date": "2018.11.29", "title": "Нов Ноев ковчег ще отпътува за Израел"}
{"url": "https://offnews.bg/sviat/katastrofiraliat-samolet-na-lion-air-ne-e-bil-v-izpravnost-za-letene-692847.html", "text": "Индонезийски изследователи казаха, че разбилият се самолет на 29 октомври на Lion Air, в който загинаха 189 души, не е бил в изправност за полет. Според тях самолетът, който пътувал от Джакарта за Панкалпинганг, не е трябвало да излита и е трябвало да бъде заземен, предава Би Би Си.В предварителен доклад от разследващите органи се доказва, че са открити технически проблеми, които са били известни и от предишните полети на самолета.Самолетът, който е новата версия на Боинг-737, е един от най-продаваните в последните години.Въпреки че все още не се знае точната причина за катастрофата, предварителният доклад показва, че от авиокомпанията са пуснали самолета дори предвид предишните сигнали за проблем на борда.Оказва се, че пилотите са се борили с автоматизираната системата, която е трябвало да поддържа самолета на необходимата височина – проблем, който се появява и при други самолети като този.По време на полета системата е дала грешка, като е накланяла носа на самолета надолу, което може би е грешка в някои от сензорите му. Пилотите се опитвали да го изправят, но машината не е изпълнявала командите им. Това се е случило около 20 пъти. Не ясно защо пилотите не са преминали на ръчно управление и не са изключили автопилота.Нуркахйо Утомо, ръководител на авиацията в Комисията за национална транспортна безопасност, твърди, че е твърде рано да се даде заключение дали точно тази система е причината за катастрофата, но добавя, че същият проблем се е появил и в предишния му полет от Денпасар в Бали до Джакарта.„Нашето мнение е, че самолетът не е бил в изправност и не е трябвало да продължава да лети“, допълни Утомо.В предварителния доклад още се посочва, че правилата за безопасност на Lion Air трябва да се подобрят и ръководството на всеки полет трябва да се следи по-добре. Казва се също, че всичко оперативни документи трябва да се попълват внимателно.Какво казват от Боинг?В изявление, представителите на Боинг изказват съжаление за случилото се.„Тъй като нашите клиенти и техните пътници продължават да летят с 737 Max до стотици дестинации по цял свят всеки ден, ги уверяваме, че 737 Max е толкова безопасен, колкото всеки самолет, който някога е летял на небето.\"Те добавят, че в наръчниците на самолета, намиращи се в кабината на всеки пилот, е описано ясно какво трябва да се прави в такива ситуации, за да се стабилизира машината.От Боинг казват, че според предварителен доклад стандартните процедури за проверка на самолета, и по-специално за носа му, са били направени предишния ден. Не е ясно дали процедурите са били следвани по време на полета на 29 октомври, добавя компанията.В интервю за Би Би Си Нуркахйо Утомо казва, че той и екипът му не са намерили информация какво да правят при подобен срив. Някои пилоти също се оплакаха, че не им е била предоставена цялата необходима информация за разликите между най-новата система срещу срив и по-старите модели, съобщават медиите в САЩ.Черната кутия вече намерена, но все още се търси записващото устройство в пилотската кабина, с което да се разберат разговорите и реакциите на пилотите.Семействата на жертвите обвиняват Боинг за предполагаеми недостатъци в самолета, като се съсредоточават върху автоматизираната функция за безопасност.", "date": "2018.11.29", "title": "Катастрофиралият самолет на Lion Air не е бил в изправност за летене"}
{"url": "https://offnews.bg/obshtestvo/svinskiat-grip-dojde-po-opasen-e-za-mladite-692878.html", "text": "Първи случаи на свински грип са потвърдени у нас, те са установени при майка и дете. За последната седмица в рамките на ЕС се доказва четири пъти по-често грип от този щам, обясни проф. Тодор Кантарджиев, директор на Националния център по заразни и паразитни болести, по Нова тв. От вируса боледуват предимно млади хора, усложненията засягат белия дроб. През последните години едно от усложненията на тежката пневмония при грипа се явява системната аспергилоза, поясни проф. Кантарджиев.По думите му в момента в почти цялата страна хората се оплакват от кашлица, която продължава с месеци. Това обаче са други вируси, характерни за есента. Все още не са дошли характерните за зимата зарази. Симптомите на грипа са температура, болки в ставите, главоболие и дразнене на очите от светлина, заболяването се развива за няколко часа, обясни още проф. Кантарджиев. Грипът се развива бързо – в рамките на няколко часа.", "date": "2018.11.29", "title": "Свинският грип дойде, по-опасен е за младите"}
{"url": "https://offnews.bg/obshtestvo/900-mashini-se-boriat-sas-snega-prespi-ot-metar-pri-durankulak-692885.html", "text": "Близо 900 машини почистваха републиканските пътища през изминалата нощ, съобщи АПИ. Настилките са обработени и пътищата са проходими при зимни условия. Няма въведени ограничения по автомагистралите. Нормализира се обстановката в Североизточна България. Предстои възстановяване на движението по пътя Дуранкулак – Кардам, по който късно снощи трафикът за всички превозни средства бе ограничен поради снегонавявания. Роторен снегорин разчиства близо 9-километровия участък между селата Рогозина и Спасово. От силния вятър има преспи над 1 метър. Заради зимните условия е ограничено движението на МПС над 12 т през Троянски проход и е забранено преминаването на МПС над 12 т с ремаркета и полуремаркета през „Превала“.Целогодишно е ограничено движението на МПС над 12 т през проходите „Петрохан“ и „Шипка“, на МПС над 10 т през „Вратник“ и „Твърдишки“, на МПС над 3,5 т през „Пампорово“ и „Дюлински“. Проходите „Твърдишки“ и „Върбишки“ са затворени за всички моторни превозни средства целогодишно.", "date": "2018.11.29", "title": "900 машини се борят със снега, преспи от метър при Дуранкулак"}
{"url": "https://offnews.bg/112/kamera-zasne-kradetc-na-detski-velosiped-v-dvor-v-sofia-snimki-692882.html", "text": "Мъж е задигнал детски велосипед от двор в централната част на София, сигнализира във Фейсбук Цветина Арнаудова.Кражбата се е случила в понеделник, около 6:45 сутринта, в района на Лъвов мост.На кадрите, заснети от охранителните камери, се вижда как млад мъж оглежда двора, след което си слага качулка и прескача високата ограда. Минута по-късно той излиза с детското колело и го подкарва в неизвестна посока.Потърпевшата Цветина Арнаудова уточнява, че вече е подала жалба в полицията.", "date": "2018.11.29", "title": "Камера засне крадец на детски велосипед в двор в София (снимки)"}
{"url": "https://offnews.bg/obshtestvo/prognoza-dekemvri-zapochva-s-poveche-slantce-po-koleda-niama-da-vali-692916.html", "text": "Декември ще започне без валежи и с повече слънце, сняг по Коледа няма да вали. Най-ниските температури през последния месец на годината ще бъдат около минус 15 градуса, а най- високите - между 10 и 15 градуса. Това съобщи Марияна Попова - синоптик в НИМХ, цитирана от БТА. По думите месечната сума на валежите ще бъде около нормата, която в по-голямата част от страната е между 40 и 60 литра на квадратен метър, в планините и в най-южните райони - между 70 и 120 литра на квадрат. В началото на декември на много места в равнинната част от страната и в котловините сутрин ще има мъгла или ниска облачност, а в отделни райони те ще се задържат по-дълго. В Северна България ще има снежна покривка идневните температури ще остават под нулата. По-чувствително затопляне се очаква в планинските райони. В края на първото десетдневие валежите от дъжд и сняг се завръщат, а в края на периода температурите тръгват надолу. През повечето дни от второто десетдневие ще преобладава облачно време, повече слънчеви часове ще има в планините около средата на периода. Към края на второто и в началото на третото десетдневие на декември отново има повишена вероятност за валежи от сняг. Около Коледа обаче прогнозата не включва валежи. По-голяма вероятност за сняг има около Нова година. ", "date": "2018.11.29", "title": "Прогноза: Декември започва с повече слънце, по Коледа няма да вали сняг"}
{"url": "https://offnews.bg/sviat/rusia-pravi-opit-za-palziashta-aneksia-na-azovsko-more-i-kerchenskia-p-692879.html", "text": "\"С нападението над украинските кораби от руската страна имаме открита военна агресия от Русия срещу Украйна. Тази агресия продължава във форма на пълзяща анексия на Азовско море и Керченския пролив.\" Това заяви украинският посланик в България Виталий Москаленко пред bTV тази сутрин., след което откри огън по украински военни кораби. Имаше ранени и пленени. Украйна въведе военно положение.Ранените - поясни посланикът - са шестима, а не трима, както се твърди. Дипломатът е уверен, че корабите не са нарушили никакви споразумения, не са навлезли в руски териториални води.\"Какви са териториалните води на руската федерация? Крим е територия официално призната от целия свят като територия на Украйна. Крим е окупирана и анексирана територия. За какви териториални води говорим\", попита той, а признанията на трима пленени украински войници нарече \"псевдо\" и \"монтирана работа\".Вчера вечерта 35 украински кораба са били блокирани в пристанищата Мариупол и Бердянск - част от тях - на влизане, част - на излизане, разказа още посланикът и посочи, че от април насам над 200 кораба - предимно украински, но и български, са били спирани и проверявани в продължение на два дни до една седмица.\"Това се отразява негативно на икономическото състояние на Източна Украйна, в районите по крайбрежието\", посочи той.На коментара на руския президент Владимир Путин, че на украинските управляващи се дава всичко, което поискат и дори и да поискат бебета за закуска ще им се дадат украинският дипломат реагира: \"Това ли да му коментирам? За бебета? Без думи за този коментар\".Той се съгласи, че става въпрос за планирана провокация, \"но не от страна на Украйна, а на Русия\". Смята, че е направена, за да се повиши рейтингът на Путин, който паднал до нива от 2014 г.Възрази обаче срещу употребата на думата \"конфликт\" в случая: \"Конфликт предполага ранно действащи страни. Какъв може да бъде конфликтът между Германия и Полша в средата на миналия век? Това конфликт ли беше, или окупация? Конфликт ли имаше между Германия и Чехословакия по същото време? Конфликт ли беше, или престъпна анексия? В Крим какво беше?\".Н. Пр. Москаленко заяви още, че въвеждането на военно положение в Украйна е отговор, който показва, че \"ние сме готови да се защитаваме, да браним териториалната си цялост и интегритет\". Той призова \"час по-скоро да бъдат въведени санкции\", с които \"руският агресор\" да трябва да се съобразява.", "date": "2018.11.29", "title": "Русия прави опит за пълзяща анексия на Азовско море и Керченския проток, обяви украинският посланик"}
{"url": "https://offnews.bg/obshtestvo/rusia-e-arestuvala-i-balgarin-ot-ukrainskata-armia-692893.html", "text": "Сред пленените от Русия украински моряци има и бесарабски българин. Това е Владимир Варинез, жител на село Бановка.За това съобщава Болградския вестник Дружба.Информацията е потвърдена от кмета на селото Виктор Генчев.В неделя в Керченския проток руската флота откри огън, а след това и атакуваха два малки артилерийски катера \"Никопол\" и \"Бердянск\", както и влекача \"Яна Капу\", които са пътували от Одеса за пристанище Мариупол.Сред арестуваните е и жителят на село Бановка от населения с етнически българи Болградски район Владимир Варимез.По думите на кмета на селото Владимир винаги е мечтал да бъде военен и е сбъднал това свое желание.До момента опитите на приятелите и роднините на Владимир да се свържат с него са неуспешни.Село Бановка е основано в 1821 година от българи, преселили се от Измаил. На 15 септември 1863 г., там е роден големият български военачалник, блестящ кавалерийски командир и освободител на цяла Добруджа, генерал-лейтенант Иван Колев. Неговата конница по време на Първата световна война нанася тежки поражения и пленява хиляди войници и офицери от неприятелските сили на Русия, Сърбия и Румъния.", "date": "2018.11.29", "title": "Русия е арестувала и българин от украинската армия"}
{"url": "https://offnews.bg/sviat/zadarzhaha-2-ma-balgari-na-iahta-s-11-t-hashish-kraj-sitcilia-692896.html", "text": "Двама българи са задържани на яхта, на която италианската полиция е открила 11 тона хашиш, съобщи БТА, като се позовава на местни медии. 19-метровата яхта плавала под холандски флаг край бреговете на о-в Сицилия. Тя е била прехваната в международни води край бреговете на провинция Рагуза на острова по сигнал на испанските власти. Яхтата била откарана на пристанище Поцало, при обиски там е открит наркотикът. Най-вероятно дрогата е натоварена от Мароко и е пътувала към Либия. ", "date": "2018.11.29", "title": "Задържаха 2-ма българи на яхта с 11 т хашиш край Сицилия"}
{"url": "https://offnews.bg/protesti/1200-miniori-patuvat-kam-sofia-za-protest-692884.html", "text": "1200 миньори и енергетици от „Марица изток“ ще се включат в протестното шествие в София, организирано от конфедерацията на труда „Подкрепа“ в защита на добива на електроенергия от български лигнитни въглища.Шествието ще започне в 13 часа от сградата на Националната художествена галерия и ще премине покрай основни министерства, от които се очаква да решат проблема.По информация на БНР 25 автобуса с работещи в миньорския комплекс пътуват към столицата. Те ще поискат сигурност за своята работа и гаранции за енергийната независимост на България. Ще настояват правителството да вземе спешнимерки, които .Шествието ще започне в 13.00 ч. от пл. „Княз Александър I“ и ще бъде с маршрут: бул. „Цар Освободител“, ул. „Г. Раковски“, Министерство на икономиката, ул. „Г. Раковски“, Представителство на ЕК в България, ул. „Г. Раковски“, бул. „Цар Освободител“, Президентство, бул. „Княз Ал. Дондуков“, КЕВР, бул. „Княз Ал. Дондуков“, ул. „Веслец“, Министерство на енергетиката, ул. „Триадица“, ул. „Сердика“, ул. „Искър“, ул. „Екзарх Йосиф“, бул. „Мария Луиза“, Министерство на околната среда и водите, бул. „Мария Луиза“, бул. „Тодор Александров“, бул. „Цар Освободител“. В него ще се включат и синдикални структури от металургическата и химическата промишленост, като общият брой на протестиращите се очаква да е 2000 души, съобщават от \"Подкрепа\". Оттам допълват, че митинг-шествието е организирано така, че да затрудни минимално движението в столицата.Проблемът с добива на енергия от лигнитни въглища възникна заради завишаване на екостандартите за големите горивни инсталации. Тази насока важи за всички страни в ЕС.  България настоя да се преразгледат предложените стойности, за да се запази отрасълът, който е един от ключовите у нас. \"Марица изток“ осигурява около 40% от енергията в страната. Евентуалните рестрикции ще засегнат пряко около 10 000 души, които работят в комплекса, а косвено – още 110 хил. в свързани индустрии. Освен рискове, свързани със сигурността на енергийните доставки, енергийната независимост и националната сигурност, новите емисионни стойности крият риск и от загуба на конкурентоспособност за икономиката, деиндустриализация и обезлюдяване на цели региони в страната.", "date": "2018.11.29", "title": "1200 миньори пътуват към София за протест"}
{"url": "https://offnews.bg/obshtestvo/obshtestveno-obsazhdane-na-bonus-malus-pri-zastrahovkite-shte-se-pro-692897.html", "text": "Комисията за финансов надзор (КФН) организира общественото обсъждане на Наредбата, с която се въвежда системата „бонус-малус“ при задължителната застраховка за автомобили \"Гражданска отговорност\". То ще се проведе на 3 декември 2018 г. (понеделник) от 9 часа в зала 3 на НДК.Достъпът до залата ще се осъществява от вход А4 на НДК. Поради изискванията за сигурност в сградата е задължителна предварителната регистрация на участниците в общественото обсъждане, като в залата няма да бъдат допускани граждани без пропуск. Пропуските ще се издават на пунктовете за регистрация, разположени на вход А4, като регистрацията ще започне в 8,30. Този режим се отнася и за желаещите да присъстват журналисти.Поради огромния интерес и многото предварително записали се за изказвания думата ще бъде давана последователно, в зависимост от датата и часа на предварително подадените заявки на електронен адрес bonus-malus@fsc.bg съгласно оповестената на 19 ноември 2018 г. покана, съобщават от КФН. Участниците, които не са заявили предварително желанието си за изказване, ще могат да се записват на място в секретариата, разположен в Зала 3 на НДК. Поради желанието да се даде възможност на всички желаещи да се изкажат да вземат дума се въвежда ограничение, като изказванията не следва да са по-дълги от 5 минути. На място, в секретариата в Зала 3 ще се приемат и писмени становища. Допълнителни разяснения може да получите от Информационнния център на КФН на телефон 080040444 или от служителите на дирекция Връзки с обществеността на телефон 029404789.Общественото обсъждане на наредбата продължава до 6 декември 2018 година. Писмени становища може да се подават на електронен адрес delovodstvo@fsc.bg или по пощата на адрес 1000 София, ул. „Будапеща“ 16, Комисия за финансов надзор.", "date": "2018.11.29", "title": "Обществено обсъждане на 'бонус-малус' при застраховките ще се проведе в НДК"}
{"url": "https://offnews.bg/bojni/kubrat-az-shte-sam-tozi-kojto-shte-nanese-parva-zaguba-na-dzhoshua-692892.html", "text": "Звездата ни в профибокса Кубрат Пулев сподели, че следващият му мач ще бъде през месец март 2019 година в Лас Вегас или Ню Йорк.Официалният претендент за Световната титла на Международната боксова федерация заяви пред Канал 3, че може да победи шампиона Антъни Джошуа по всяко време.\"Чикаго не отпада като вариант. Знаете, че правя всичко възможно, за да се бия пред българска публика. Противникът все още не е ясен за двубоя през март.През 2019 г. има шанс за двубой с Антъни Джошуа. Аз съм готов във всеки един момент да се изправя срещу него и да го победя. Аз също съм млад.Имам много сила и енергия, натрупах опит. Добивам все повече сила, според мен на него това му е максимума. Времето върви в моя полза. Ще победя Джошуа, ще видите, аз ще съм този, който ще му нанесе първата загуба.Относно мача ми с Фюри. Мисля, че типично по български ние бяхме много гостоприемни към него и щаба му. А те правиха \"цигански\" номера\", каза Кобрата.Българинът направи и скандалното донякъде разкритие, че е заложил пари на мача си - \"Заложих за себе си срещу Хюи и спечелих 100 хиляди\".", "date": "2018.11.29", "title": "Кубрат: Аз ще съм този, който ще нанесе първа загуба на Джошуа"}
{"url": "https://offnews.bg/interviu/maria-vankova-ot-btv-poniakoga-cheta-den-i-nosht-za-da-razkazha-tema-692880.html", "text": "- Мария, колегите Ви от нюзрума на bTV Ви посочиха за репортер на годината. Очаквахте ли го?- Не го очаквах, защото тази награда обичайно отива при някой колега, който през годината е направил ударно разследване, което е имало силен обществен отзвук. Моят профил е по-различен и в годините е ясно затвърден – разказвам казуси в сферата на здравеопазването и на социалната политика, намесвам се там, където хората очакват справедливо решение на проблемите си. Правя и разследвания, но по-рядко. Следя всяка промяна или идея за промяна, която би засегнала огромен брой хора.Темите ми са изключително важни, от една страна, но от друга – често звучат сложни, трудни за разбиране, изискват добри познания, бърз ум и усет. Колегите често, минавайки покрай бюрото ми, се шегуват, като казват: „Мария, пак ли си се заровила да четеш стотици страници“. Бюрото ми наистина е отрупано с какви ли не документи – доклади, анализи, законопроекти, таблици с различни изчисления. Понякога чета и през деня, и през нощта, за да върша работата така, че да не подведа зрителите. Предизвикателството да разказвам темите обективно, на разбираем, достъпен език, при това в минута и половина, е огромно. Затова съм много, много благодарна на колегите, че отличиха и този тип всекидневна работа в нюзрума.- Отразявате социални и здравни теми. Къде са най-болезнените точки на „системата“?- Системата определено не отговаря на очакванията и нуждите на хората. Нито здравната, нито пък социалната. Те често се и преплитат. Очакванията са за модерно здравеопазване, адекватни грижи и отношение към болния и близките му, а нерядко получават точно обратното.В социалната сфера тази година буквално „гръмнаха“ проблемите на хората с увреждания, които дълги години бяха замитани под килима и скривани в чекмеджето. Проблемите им са огромни, голяма част от тези хора дори не могат да излязат от домовете си заради недостъпната среда, какво остава да се образоват, да си намерят работа и да водят нормален социален живот. Липсва истински, аргументиран, прозрачен, задълбочен дебат за реформа в „системата“ – здравна и социална. Надявам се и хората, и медиите най-накрая да го предизвикаме, така че да се случи истинската промяна.- Мислите ли, че голямата битка при протеста на майките на деца с увреждания бе спечелена? Какъв вкус оставиха у Вас протестите?- Голямата битка за майките тепърва предстои. Трябва да признаем, че тези протести постигнаха две важни неща. Първо, поставиха проблемите на хората с увреждания във фокуса на общественото внимание, и второ, наказаха нелепото политическо говорене по тези теми.Иначе, опозицията, по принцип, се опитва да стои близко до протести, които дестабилизират управляващите. Правилото не подмина и тези протести, според мен. Накрая, за съжаление, те завършиха и с тоталното разединение на майките. Едните смятаха, че се е прекалило с демонстрациите, че се е изгубил фокусът на недоволството им и че сред редиците им се прокрадват и политически цели. Другите казваха, че първите са провокатори.Предстои да видим как ще продължи да „живее“ инициативата „Системата ни убива“. Още повече, че истинската ѝ битка предстои, защото новите закони, които ще се гласуват от Народното събрание, според експертите са спорни откъм краен ефект. Най-вече защото бяха написани набързо, под натиск, в условия, в които едновременно се трупаше рейтинг, недоволство и опции за изход. Очакванията са големи, скептицизмът също.- В репортажите си винаги се стремите да разкажете новините на разбираем език, да ги обясните ясно и достъпно за зрителите. Често Ви се налага да интервюирате обикновени хора с техните ежедневни проблеми. Лесно ли ги убеждавате да застанат пред камерата?- Да убедиш хората да разкажат за проблемите си пред камера е трудно. Обикновено тези, с които аз се срещам, са тежко болни, пенсионери или пък хора, останали без работа и изпаднали в риск от бедност. Често се срамуват от дома си, от условията, в които живеят, страхуват се, че ако споделят за проблема, ще им отнемат и малкото, което им е останало. В такива случаи журналистът има едно единствено оръжие – доверието. Ако го спечелиш, тогава и историята ще „види бял свят“.- Кои теми са били най-трудни за Вас?- От емоционална гледна точка съм имала доста „трудни“ теми. Срещите ми с тежко болни деца, със семейства на деца с увреждания, оставят своя белег. Аз съм много емоционален човек, не мога да затворя вратата, да завъртя ключа и да си тръгна от историята. Понякога дни наред я мисля, опитвам се да помогна на хората и отвъд репортажа, отвъд телевизионния ефир.Иначе, от гледна точка на съдържание на темата, много често трябва да разказвам на достъпен език сложни неща, но пък важни за хората. Само обща култура не върши работа в такива случаи. Трябва допълнителна, задълбочена подготовка, но пък времето затова е кратко, защото новинарските емисии са няколко на брой, всеки ден. И влизам в „припрян“ режим, в който хем трябва да си „светнат“ по темата, хем нямаш време да се „светнеш“. Допускала съм грешки и съм се поучавала от тях.Осъзнала съм, че на повърхността може да погледне всеки, журналистът трябва да даде дълбочина на проблема. Трябва да носи „добавена стойност“ на информацията.- Вече 10 години сте репортер в bTV? Изкушавали ли сте се някога да поемете по друг път – в журналистиката или извън нея?- Преди 10 години бях одобрена за стажантската програма на bTV Новините. След като приключи, ми предложиха да остана. И така вече десетилетие, което неусетно мина. Ясно е, че между мен и журналистиката любов има. А във всяка любовна връзка се появяват и въпроси от типа „дали сме един за друг“. Работата ми е динамична, стресова, краде от личното ми време, често ме оставя и без него. Дори и да ми е идвало да зарежа всичко и да си кажа „не сме един за друг“, оценката на колегите, на хората, на които се опитвам да помагам, удовлетвореността от добре свършената работа, ме оставят там, където мисля, че ми е мястото.- Какво се промени в работата в телевизията за тези години?- Промениха се много неща – като започнем от това как изглеждат новинарските емисии, технологичната еволюция, която преживява ефира, и стигнем до там, че вече всеки си мисли, че може да е „медия“ и „журналист“, ако има телефон в ръка, което пък ни поставя пред особено предизвикателство да защитим смисъла на професията ни и на това да ни има.Неслучайно , който дава възможност на зрителите да надникнат зад камерата и да разберат как точно се случва работата на ТВ журналистите. Целта на поредицата видеоматериали е да помогне на хората да разпознават по-лесно истината в днешната информационна среда, повлияна от фалшивите новини и съдържанието в социалните мрежи. Искаме да помогнем на потребителите, когато си създават критерии, по които да подбират, анализират и използват източниците на информация.- Получавала ли сте заплахи или натиск да не излъчите свой репортаж?- Не съм получавала нито заплахи, нито какъвто и да било натиск да излъча или не даден репортаж. Дори да се случи, bTV е зад гърба ми, в това не се съмнява никой от колегите ми в нюзрума.- Остава ли Ви време за странични занимания извън журналистиката?- Опитвам се да имам време и извън телевизията - да се срещам с приятели, да пътувам, да спортувам. Тази година отделих и време за учене – завърнах се в университета и обогатявам знанията си по икономика на човешките ресурси. Старая се 2-3 пъти годишно да се прибирам и в родния си град, в който живее семейството ми. Дължа много на майка ми и баща ми – за възпитанието, което са ми дали, за подкрепата, хармонията и примера. Имам двама племенници, които обичам много. Веднъж бяха нарисували сърце на плочките на тротоара пред къщата, а до него по-малкият беше написал „Добре дошла, лелЮ“. „Ю“ – то е умишлена грешка, която препраща към думата „лЮбов“", "date": "2018.11.29", "title": "Мария Ванкова от bTV: Понякога чета ден и нощ, за да разкажа тема в минута и половина"}
{"url": "https://offnews.bg/futbol/pari-sen-zhermen-napravi-krachka-kam-osminafinalite-692870.html", "text": "Отборът на Пари Сен Жермен направи важна крачка към класиране на осминафиналите на Шампионската лига, след като победи Ливърпул с 2:1 у дома в мач от група С на надпреварата. Парижани демонстрираха най-добрите си качества, за да стигнат до ценния успех, който ги доближава към фазата на елиминациите.Домакините започнаха много активно от самото начало и натиснаха своя съперник, което даде резултат в 13-та минута, когато Хуан Бернат се възползва от неубедителна намеса на защитата на Ливърпул и с удар по земя преодоля Алисон. Мърсисайдци постепенно изравниха играта, но започнаха да оставят повече свободни пространства на съперника си, което бе наказано от смъртоносната контраатака на ПСЖ в 37-та минута, когато Неймар покачи на 2:0 след подаване на Мбапе отляво.Възпитаниците на Юрген Клоп успяха да се върнат в мача точно преди почивката, когато получиха право да изпълнят дузпа след глупаво нарушение на Анхел ди Мария срещу Садио Мане. Джеймс Милнър не сбърка срещу Джанлуиджи Буфон от бялата точка и намали изоставането на своите. През втората част гостите натиснаха в търсене на изравнителен гол, но така и не успяха да създадат чисти голови положения пред италианския страж.Парижани от своя страна се отбраняваха умело и в крайна сметка запазиха преднината си, за да спечелят с 2:1, което означава, че при победа над Цървена Звезда в Белград след две седмици ще се класират за осминафиналите на Шампионската лига. В другия мач от групата Наполи победи сърбите с 3:1 у дома и оглави класирането с 9 точки, една повече от ПСЖ и с три пред Ливърпул. \"Мърсисайдци\" ще трябва да вземат домакинството си на Наполи с два или повече гола в последния си мач, за да продължат участието си в турнира, докато и равенството ще е достатъчно на италианците да излязат от групата. Цървена Звезда остава с четири точки и вече няма шанс да продължи напред.В друг интересен мач от вечерта Тотнъм победи Интер с 1:0 с гол на резервата Кристиан Ериксен в двубой от група В на Шампионската лига и остана в битката за място в плейофите. Дори и равенството в Лондон стигаше на \"нерадзурите\" за прескачане на групите, но планът им да удържат 0:0 издържа само до 80-ата минута, когато датчанинът завърши бърза контраатака. Така всичко ще се реши в последния кръг, като при равенство на точките предимство ще има Тотнъм.През първата част Интер успяваше да задържа топката и не позволяваше на домакините да организират скоростните си атаки, а положенията пред двете врати не бяха много. След почивката картината не се промени особено. \"Нерадзурите\" пресираха високо съперника. Все пак в 52-ата минута Лукас Моура беше изведен дълбоко в половината на Интер с далечно подаване, финтира Милан Скриняр, но не успя да стреля. Тотнъм вдигна оборотите в тези минути, но \"нерадзурите\" се бранеха майсторски. В 56-ата минута Матиас Весино изработи пряк свободен удар на границата на наказателното поле, Матео Политано стреля по земя, но топката беше изчистена в ъглов удар и опасността отмина. В 60-ата минута една коварно отклонена с глава топка от Ян Вертонген едва не попадна в мрежата зад Самир Ханданович.В ответната атака Марсело Брозович с хубав пас изведе Мауро Икарди пред вратата на Юго Лорис, но отбраната на Тотнъм самоотвержено се намеси и не позволи на аржентинеца да стреля. Само минута по-късно Хеунг-Мин Сон създаде най-голямата опасност пред вратата на Интер до този момент, след като нахлу в наказателното поле отдясно и стреля, но защитник на гостите протегна крак и изчисти топката в ъглов удар. Отбраната на Интер отново беше матирана с далечно центриране в наказателното поле, като Вертонген изскочи зад защитата и отправи удар с глава, но не му достигна точност. Все пак Тотнъм стигна до попадение в 80-ата минута, като негов автор стана влезлият като резерва Кристиан Ериксен. Сисоко нахлу отляво, чукна топката към Деле Али, който подаде към връхлитащия Ериксен, който отблизо прониза вратата на Интер. След гола \"нерадзурите\" се активизираха, но Тотнъм не им отстъпваше инициативата. Все пак Интер стигна до ситуация за гол в добавеното време, когато Асамоа стреля мощно, но топката се отби в тялото на защитник на Тотнъм. Така Тотнъм постигна целта си и всичко в битката за второто място ще се реши в последния кръг, когато лондончани гостуват на Барселона, докато Интер приема ПСВ.Останалите резултати: Атлетико Мадрид – Монако 2:0 Борусия Дортмунд – Брюж 0:0 ПСВ – Барселона 1:2 Локомотив Москва – Галатасарай 2:0 Порто – Шалке 3:1.", "date": "2018.11.29", "title": "Пари Сен Жермен направи крачка към осминафиналите"}
{"url": "https://offnews.bg/obshtestvo/v-sofia-vodata-shte-spira-na-6-mesta-dnes-692834.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на хидрофорна уредба до бл. 1 в жк. „Изток“ налага спиране на водоподаването от 10:00 до 19:00 часа на ул. „Чарлз Дарвин“ №25 бл. 2, ул. „Пиер Дегейтър“ №9 бл. 3, ул. „Пиер Дегейтър“№4 бл. 1Реконструкция на уличен водопровод на ул. 107 жк. „Обеля“ 2 налага спиране на водоподаването от 09:00 до 17:00 часа на бл. 269, бл. 268, бл. 272, бл. 273, бл. 271, ул. 275.Във връзка с подмяна на редуктор и спирателен кран на ул. „Дяволска река“ във вилна зона „Бункера“, се налага спиране на водоподаването от 09:00 до 16:30 часа на вилна зона „Бункера“.Заради подмяна на сградно водопроводно отклонение на ул. „Хемус“ в жк. „Гео Милев“, се налага спиране на водоподаването от 10:00 до 18:00 часа на ул. „Хемус“ от ул. „Коста Лулчев“ до ул. „Лидице“. Поради пресвързване на уличен водопровод на бул. „Димитър Тошков“ в с. Локорско, се налага спиране на водоподаването от 09:30 до 16:30 часа на ул. „Илия Манов“, ул. „Славе Турчов“, ул. „Веско Веселинов“, бул. „Димитър Тошков“.Прекъсване на сградно водопроводно отклонение на ул. „Зеленска“ в кв. „Бенковски“ налага спиране на водоподаването от 09:30 до 14:00 часа на ул. „Веле Митров“, ул. „Зеленска“, ул. „Оралица“, бул. „Лазар Михайлов“. ", "date": "2018.11.29", "title": "В София водата ще спира на 6 места днес"}
{"url": "https://offnews.bg/knigi/nova-kniga-razkriva-magiata-na-antarktida-692509.html", "text": "Книгата \"Посока юг - пътуване към Антарктида\" на Гергана Лаптева ще бъде представена днес в книжен център \"Гринуич\" от 18,00 ч.Тази книга проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база „Св. Климент Охридски”.Следвайки посока юг, по следите на велики мореплаватели като Магелан, Кук, Амундсен, Шакълтън и др., откриваме очарованието на Южния континент, привличал в миналото мореплаватели, авантюристи и търсачи на съкровища, ловци на китове и тюлени, а днес учени, изследователи и все повече туристи. Данните за географското местоположение на описаните обекти са преплетени с исторически факти за плаванията до Ледения континент, за да може читателят изцяло да се потопи в атмосферата на едно такова пътуване.Местата, хората и събитията са действителни и са сбор от седем последователни експедиции до Антарктида.", "date": "2018.11.29", "title": "Нова книга разкрива магията на Антарктида"}
{"url": "https://offnews.bg/obshtestvo/sv-paramon-zaginal-zaedno-s-oshte-370-hristiani-692839.html", "text": "Църквата почита днес Св. мъченик Парамон. В средата на ІІІ век, при император Деций, било повдигнато жестоко гонение против християните. Принуждавали ги да извършват кървави жертвоприношения на езическите идоли, а несъгласните били предавани на страшни изтезания.Веднъж във Витиния (Мала Азия) един християнин на име Парамон, като видял мъченията на своите едноверци, извикал: \"Колко невинни страдат за това, че не искат да се поклонят на бездушните идоли!\".Веднага го затворили, проболи му езика и след това го промушили с копия. Заедно с него също убили 370 християни.", "date": "2018.11.29", "title": "Св. Парамон загинал заедно с още 370 християни"}
{"url": "https://offnews.bg/obshtestvo/leden-den-dnevnite-temperaturi-ostavat-pod-0-v-sofia-i-oshte-15-obl-692864.html", "text": "Леден ден: дневните температури ще останат под 0 градуса, предупреди Националният институт по метеорология и хидрология в прогнозата за времето през днешния ден. Предупреждението е валидно за 16 области, сред които и столицата София-град.В почти цялата страна е валиден жълт предупредителен код заради студеното време (без областите Кюстендил, Благоевград, Пазарджик, Пловдив и Стара Загора), а в Източна България ще духа и силен, временно бурен вятър от север-североизток. Застудяването ще продължи.Минималните температури в по-голямата част от страната ще са отрицателни - между минус 7° и минус 2°, по Черноморието и в крайните югозападни - малко по-високи. Максималните ще са от минус 5° - минус 2° в Северна България до минус 1° - 4° в Южна.В планините в Западна България в сутрешните часове все още ще вали слаб сняг, но до обяд в повечето места ще спре, тогава и облачността временно ще се разкъса и намалее. Най-късно валежите ще спрат в планините в Източна България, там облачността през целия ден ще остане значителна. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°.По Черноморието ще остане ветровито със силен временно и бурен вятър от север-североизток. Валежите ще спират, най-късно вечерта в крайните южни райони, където ще са и от дъжд и от сняг. Температурите ще продължат да се понижават и максималните ще са от минус 1 по Северното до 5° по Южното Черноморие. Температурата на морската вода е 10-13°. Вълнението на морето ще бъде 4-5 бала.", "date": "2018.11.29", "title": "Леден ден: дневните температури остават под 0° в София и още 15 области"}
{"url": "https://offnews.bg/ikonomika/interfaks-prodalzhenieto-na-turski-potok-v-evropa-shte-se-zabavi-po-692873.html", "text": "Продължението на газопровода \"Турски поток\" в Европа ще бъде готово с минимум една година забавяне, съобщи руската агенция Интерфакс, цитирана от БТА.Източници, близки до проекта, свързват това със забавянето на изграждането на съответната газотранспортна инфраструктура в Централна и Източна Европа.В резултат руският държавен газов гигант \"Газпром\" ще бъде принуден да чака не по-малко от една година след завършването на строителството на \"Турски поток\", за да може да реализира втория етап от проекта за доставка на газ в Европа.Газопроводите, свързващи \"Турски поток\" с Югоизточна Европа, ще бъдат готови не по-рано от януари 2021 г., съобщили пред Interfax Natural Gas Daily източници, близки до проектите. В същото време и двете линии на морския газопровод \"Турски поток\" трябва да заработят в края на 2019 г.Според източник, близък до дъщерната компания на \"Газпром\" Gastrans, и сръбският, и българският участък от продължението на \"Турски поток\" ще бъдат готови не по-рано от края на 2020 г. и съответно ще могат да заработят през януари 2021 г.През март тази година Gastrans съобщи, че планира да пусне в експлоатация продължението на \"Турски поток\" през Сърбия до Унгария през октомври 2019 г., припомня Интерфакс.", "date": "2018.11.29", "title": "Интерфакс: Продължението на \"Турски поток\" в Европа ще се забави поне 1 г."}
{"url": "https://offnews.bg/futbol/zashtitata-na-tcska-e-nomer-1-v-evropa-692876.html", "text": "Защитата на ЦСКА е номер 1 в Европа по коефициента на допуснати голове в шампионатните мачове, показват изчисления на \"Меридиан Мач\".\"Армейците\" са с коефициент 0,31, след като допуснали 5 гола в 16 мача. Сред 36 първенства на Европа няма друг отбор с по-добър показател. Най-близо до ЦСКА е лидерът в Гърция ПАОК с коефициент 0,36, а третото място в тази престижна класация се държи от 5 отбора, сред които са Ливърпул, Манчестър Сити и Аякс с 0,38.Новият треньор на ЦСКА Нестор Ел Маестро успя да направи отбраната двойно по-стабилна спрямо миналия сезон, когато отборът допусна 12 гола до 16-ия кръг.Друг интересен факт, е че две от попаденията са автоголове на вратаря Витаутас Черниаускас. Така само трима играчи могат да се похвалят с попадения във вратата на ЦСКА - това са нападателят на Лудогорец Вандерсон, ветеранът на Берое Мартин Камбуров и играчът на Славия Янис Карабельов.", "date": "2018.11.29", "title": "Защитата на ЦСКА е номер 1 в Европа"}
{"url": "https://offnews.bg/futbol/figuristka-se-podigrava-na-nejmar-692877.html", "text": "Бразилецът Неймар вече е обект на подигравки и от страна на състезатели по фигурно пързаляне. Причината този път стана поведението му в мача на Пари Сен Жермен срещу Ливърпул, спечелен от парижани с 2:1.Бразилецът се отчете с гол за успеха на ПСЖ, но отново прекара много игрово време на тревата, превивайки се от болка. Неймар толкова често лежи, че предизвиква съмнения за симулативна игра. Руската фигуристка Елисавета Туктамишева явно споделя това мнение.\"Гледах ПСЖ - Ливърпул. За цялата си кариерата съм падала на леда по-малко пъти, отколкото Неймар за тези 90 минути\", написа Туктамишева в Туитър.", "date": "2018.11.29", "title": "Фигуристка се подиграва на Неймар"}
{"url": "https://offnews.bg/tenis/matadora-podnoviava-trenirovki-ot-sledvashtata-sedmitca-692895.html", "text": "Испанският тенисист Рафаел Надал няма изигран мач след загубения полуфинал на турнира от Големия шлем US Open през тази година.Тогава Матадора не успя да довърши двубоя си срещу аржентинеца Хуан Мартин дел Потро заради контузия в коляното.По-късно той планираше да се завърне за последните два турнира, в Париж и в Лондон, но отново не можа да покаже качествата си на корта.\"Рафаел взе решение да разреши проблема, който получи на тренировка. Решението беше препоръчано и от доктора на федерацията.Когато разговарях с него, той изрази намеренията си да поднови тренировки на 4-и или 5-и декември. Ще разполага с повече от месец, за да се подготви добре за Australian Open\", каза чичото на Рафа - Тони Надал пред изданието El Diario Vasko.Настоящият световен №2 се очаква да се завърне на корта в края на декември на демонстративния турнир в Абу Даби. Там той ще стартира директно на полуфинал, където ще срещне Кевин Андерсън (Южна Африка) или Хьон Чун (Южна Корея).", "date": "2018.11.29", "title": "Матадора подновява тренировки от следващата седмица"}
{"url": "https://offnews.bg/obshtestvo/bolnitca-na-otkrito-po-epic-drama-692803.html", "text": "Новият драматичен канал Epic Drama \"Болница на открито\" пренася зрителите в края на 18-ти век - в исторически момент, разтърсен от икономическа криза и либералните ценности на френската революция. Олаля, селска девойка, спасява ранен мъж в гората. Мъжът е Даниел, бъдещ хирург в Кралската болница и син на важен благородник в града. Докато Даниел се възстановява от раните си в къщата на Олаля, двамата се влюбват безнадеждно и Олаля решава да го последва в Сантяго, мечтаейки да стане медицинска сестра в Кралската болница.Това слага начало на серия от убийства и Даниел разкрива тъмните сделки на своя баща. Всичко това, заедно с политическите и икономически конфликти на Иберийския полуостров от онова време, кара Олаля и Даниел да се разделят. Историята комбинира любов, мистерия и мелодрама и отделя важно място на развитието на медицината и на историческия контекст.Сериалът получи признание на номинациите за Наградите \"Мастър Матео\" през 2016 г. в категории \"Най-добра режисура\", \"Най-добър актьор\" (Антонио Дюран), \"Най-добра актриса\" (Сузана Данс), \"Най-добра актриса в поддържаща роля\" (Тамара Каноса) и \"Най-добър сценарий\".Болница на открито можете да гледате всеки делничен ден от понеделник, 3 декември. В ролите са Мариня Сампедро, Педро Фререйро, Антонио Дюран, Педро Алфонсо, Сузана Данс, Мария Васкес, Соня Кастело, Нереа Барос, Виктор Дупла.", "date": "2018.11.29", "title": "Болница на открито по Epic Drama"}
{"url": "https://offnews.bg/sviat/sreshtata-putin-tramp-shte-e-na-1-dekemvri-v-buenos-ajres-692898.html", "text": "Президентите на Русия Владимир Путин и на САЩ Доналд Тръмп ще имат двустранна среща на 1 декември в 14.30 ч. по Гринуич, в кулоарите на срещата на върха на Г-20 в Буенос Айрес. Датата и часът на срещата фигурират в документ на Кремъл, видян от Ройтерс, съобщи БТА.Вчера съветникът на Кремъл Юрий Ушаков каза, че двамата лидери ще се опитат да намерят изход от задънената улица, до която са стигнали отношенията им, припомня Ройтерс.Преди ден президентът Тръмп заяви, че може да отмени планираната среща с Владимир Путин заради случилото се в Керченския проток.Сред темите, планирани да бъдат обсъдени на срещата, са сигурността, контролът над въоръжаването, Близкия Изток и Украйна. ", "date": "2018.11.29", "title": "Срещата Путин-Тръмп ще е на 1 декември в Буенос Айрес"}
{"url": "https://offnews.bg/sviat/balgarin-osaden-na-7-g-zatvor-v-avstria-za-namereni-u-nego-planove-za-692872.html", "text": "Българин бе осъден на 7 години затвор в Австрия заради намерени у него планове за терористична атака, предаде БТА.Той е 24-годишен. Прибрал се от Сирия в Австрия през 2015 г. В жилището му е открита флашка с текстове, свързани с изработката на самоделни взривни устройства, биологичните оръжия и т.н. Според държавното обвинение става дума за „курс за терористи”, докато позицията на защитата беше, че става дума просто за съдържание от интернет, свалено от любопитство.По същото дело 38-годишен австриец с българо-турски корени бе осъден на 8 г. затвор, защото убедил две двойки и 9-те си деца да се присъединят към джихадистката групировка \"Ислямска държава\" в Сирия.Според магистратите в Грац двамата са вкарали в страната планове за бомбено нападение и са вербували джихадисти за „Ислямска държава”.Според прокуратурата той имал \"централна идеологическа роля\" в религиозна група.Въпросните две двойки, които впоследствие се върнали от Сирия в Австрия, вече са били осъдени.От 2011 г. около 300 души от Австрия са отишли в Сирия и Ирак или са се опитали да го направят. Петдесетина от тях са загинали, а стотина са се върнали, според данни на австрийското министерство на вътрешните работи.Двамата осъдени могат да обжалват присъдите си.", "date": "2018.11.29", "title": "Българин осъден на 7 г. затвор в Австрия за намерени у него планове за терористична атака"}
