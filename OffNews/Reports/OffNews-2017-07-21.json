{"url": "https://m.offnews.bg/news/Sviat-_12/Poveche-ot-200-vtorichni-zemetreseniia-sled-silniia-trus-v-Egejsko-mor_661110.html", "text": "Повече от 200 са вторичните земетресения след станалия тази нощ силен трус в Егейско море, показва обновяваната в реално време система на Европейския средиземноморски сеизмологичен център.6,7 по Рихтер бяха регистрирани час и половина след полунощ българско време, а двама души загинаха на гръцкия остров Кос - турски и шведски туристи, повече от 200 бяха ранени. Сред пострадалите няма български граждани, уверяват от Външно министерство.Повечето от вторичните трусове са слаби и вероято не са били усетени, има и такива с магнитуд над 4 по Рихтер, показва системата.", "date": "2017.07.21", "title": " Повече от 200 вторични земетресения след силния трус в Егейско море"}
{"url": "https://m.offnews.bg/news/Sviat-_12/Govoritel-na-iuridicheskiia-ekip-na-Tramp-podade-ostavka_661094.html", "text": "Говорител на външния юридически екип на америанския президент Доналд Тръмп подаде оставка, съобщи агенция \"Ройтерс\".Марк Корало сам съобщи за решението си в декларация, без да даде обяснения за него.Напоследък обаче в медиите се появиха твърдения, че Тръмп извършва реорганизация на своя юридически екип.", "date": "2017.07.21", "title": " Говорител на юридическия екип на Тръмп подаде оставка"}
{"url": "https://m.offnews.bg/news/Analizi-i-Komentari_65/Ruskata-podrivna-dejnost-protiv-balgarskata-sistema-za-otbrana_660909.html", "text": "След разпадането на СССР и разпускането на Организацията на варшавския договор преди близо три десетилетия Русия, следва преднамерена и планирана политика да съхрани достатъчно влияние в България, за да може да контролира процеса на вземане на национални решения. Тази своя цел тя постига предимно чрез икономически инструменти (най-вече в енергетиката), както и чрез активната експлоатация на останала в наследство широка мрежа от лични взаимоотношения и зависимости, формирани по времето на комунистическия режим и които са култивирани и разширявани през цялото време от 1989-90 г. до момента.Руската дестабилизираща дейност в България, по понятни причини, досега имаше своите както върхови, така и по-малко интензивни резултати, в зависимост от политическите приоритети на ръководството на Кремъл и относителната мощ на Руската федерация през годините от падането на Берлинската стена до днес. След възхода на Владимир Путин и консолидирането на персоналната му власт, руската дестабилизираща активност спрямо нашата страна получи обновен фокус и съществен тласък. Тази дейност се интензифицира и изостри особено след незаконното и нелегитимно анексиране на Крим и началото на хибридната война (2) срещу Украйна и държавите от НАТО, най-вече тези, разположени по източния фланг на Алианса.Заедно с идентифицираните напоследък предимно икономически(3) (особено енергийни), политически(4) и информационни (вкл. кибер) инструменти, използвани от Русия в нейната хибридна война срещу България, целяща постигане на продължително и трайно превземане на държавата (state capture)(5) , подкопаването на сектора за отбрана се явява допълнителен критичен поддържащ фактор, който позволява гладката реализация на целенасочената стратегия на Москва да упражнява контрол в България до такава степен, че страната ни да не бъде в състояние да следва истински суверенна външна политика и политика за сигурност като пълноправен и надежден член на НАТО и ЕС. Под завладяване на държавата тук се разбира фактическа загуба на контрол върху посоката на политическо развитие(6).Това положение води до ограничена възможност, в най-добрия случай, или до никаква такава, в най-лошия, да се вземат независими национални решения. Със съжаление може да се изведе заключението, че в това отношение Москва до момента е постигнала голяма част от стратегическите си цели спрямо България. Тези цели са активно преследвани от Москва през последните почти три десетилетия, през които тя е реализирала своята стратегия, която може да се дефинира като “България – троянски кон”(7) в НАТО и ЕС. Това наименование на стратегията е формулирано в съответствие с циничното изказване на руския постоянен представител в ЕС Владимир А. Чижов от ноември 2006 г.(8) за ролята на България в ЕС такава, каквато я вижда Москва. Според логиката на думите на Чижов и в духа на същата тази необявена стратегия, България би била толерирана да се присъедини формално към ЕС от 1 януари 2007 г. (както и към НАТО, което е факт от 29 март 2004 г.), но при условие, че Москва продължи да упражнява достатъчно ниво на контрол върху вътрешната и външната политика на София.Това, на свой ред, би отворило възможности Русия да получи в даден момент известна степен на влияние върху процеса на колективно вземане на решения, а дори в някои случаи да е в състояние да обезсилва инициативи на НАТО и/или ЕС, които противоречат на руските интереси. В такъв случай, българското членство в НАТО и ЕС може да бъде употребено от Москва като своеобразен актив, предоставящ ѝ фактически дял в процеса на колективно вземане на решения или най-малкото – като пасивно препятствие пред съществени съюзни инициативи.Като действа целенасочено в изпълнение на стратегията си “България – троянски кон” в пълния спектър на националната мощ, познат днес в НАТО като DIMEFIL (9), отбраната се явява отчетлива и важна мишена за Москва. Безспорно, може да се признае, че значимостта на икономическите връзки и особено на търговията с енергийни ресурси, предвид обема на финансовите потоци там, днес се ползват по-широка публична известност и по-голямо медийно внимание, в сравнение с отбраната. Военният инструмент досега остава като цяло незабелязан и извън обхвата на общественото внимание що се отнася до руското въздействие. Въпреки това, този ключов елемент на националната мощ определено остава обособена цел на руското подривно влияние, независимо че в тази област през последните над 27 години след края на Студената война са изразходвани по-малко финансови средства, в сравнение с търговията с енергийни ресурси.Отбраната е интегрална част едновременно от системата за национална сигурност и от системата за колективна отбрана на НАТО. Следователно, слаба отбранителна система означава по-малко сигурна държава, която съвсем логично се превръща в тежест, отколкото в източник на сигурност в Алианса. България, разглеждана в този случай повече като бреме за НАТО, отколкото като източник на сигурност, като държава, живееща на гърба на съюзниците си (free rider), перфектно обслужва целите на политиката на Москва, насочена към внасяне на разделение, отслабване и в крайна сметка – разпад на Алианса.Завладяването на държавата, имайки взаимообвързани икономически и политически измерения и подкрепено със силен информационен елемент може да се разглежда като начин за предотвратяване на възможността да бъде изградена стабилна национална отбрана. От друга страна, обаче, една подкопана система за отбрана служи като още един ключов подкрепящ фактор за постигане на целта да бъде постигнато завладяване (state capture) на българската държава.В търсене на отговор как точно руските умишлени действия в изпълнение на стратегията “България – троянски кон” саботират изграждането на силна българска отбрана като част от системата за колективна отбрана на НАТО, може да се представи обобщен списък с действия, които са довели до осезаеми резултати, наблюдавани и изпитани до момента. Следва обаче да се признае, че някои от тях точно в този момент не биха могли да бъдат приписани на Москва с достатъчно високо ниво на сигурност. Техният деструктивен потенциал обаче съществува и произвежда вреден ефект. Следователно, те много добре обслужват целите на стратегията “България – троянски кон” и оттук – България да продължи да бъде слаб и дори провален съюзник в НАТО. ----------", "date": "2017.07.21", "title": " Руската подривна дейност против българската система за отбрана"}
{"url": "https://m.offnews.bg/news/Politika_8/Provede-se-parvoto-zasedanie-na-Saveta-po-sigurnostta-kam-Ministerskii_661091.html", "text": "Под председателството на министър-председателя Бойко Борисов в Министерския съвет се проведе първото заседание на Съвета по сигурността от началото на мандата на правителството. Приети бяха вътрешните правила за провеждане на заседанията. На премиера беше представен отчет за работата на Съвета през 2016 г., както и План за дейността му за настоящата година.На заседанието участниците одобриха проект на План за изпълнение на Стратегията за противодействие на радикализацията и тероризма през 2017 г. Одобрен беше и годишен доклад за състоянието на националната сигурност на страната през 2016 г., който предстои да бъде разгледан на заседание на Министерския съвет и след това от Народното събрание.Секретарят на Съвета по сигурността представи доклад за постъпила информация, свързана с възможностите за интегрирано управление на ресурсите в сферата на сигурността и отбраната. Това е етап от работата в съответствие със становищата и предложенията, направени по време на последното заседание на КСНС.", "date": "2017.07.21", "title": " Проведе се първото заседание на Съвета по сигурността към Министерския съвет"}
{"url": "https://m.offnews.bg/news/Leka-atletika_18783/Deteto-chudo-s-dvojna-pobeda-na-evropejskoto-parvenstvo_661086.html", "text": "Лиляна Георгиева даде най-бързо време в сериите на 1500 метра по време на европейското първенство по лека атлетика за юноши и девойки под 20 г. в Гросето (Итaлия), пише bgathletic.com. Детето чудо, навършило 17 години вчера, се наложи във втората пресявка в състезанието с национален рекорд за девойки под 18 г. – 4:18.36 минути. Предишният бе на Милка Михайлов от 1988 година.Това е солиден личен рекорд за възпитаничката на Радмила Станкович (14-и за детето чудо до момента), след като тя кацна в Италия с 4:25.90 мин. от това лято. Лили бяга 4:20.01 мин. в зала тази зима.Атлетката с най-добро постижение сред бегачките на 1500 метра в Гросето Джема Рийки (Великобритания) даде втори резултат в сериите – 4:19.57 мин. Тя има във визитката си 4:12.28 мин. Припомняме, че Георгиева се нареди шеста в дисциплината на провелото се през миналата средмица световно първенство за нейната възраст – под 18 г.Финалът на 1500 метра с участието на талантливата българка в Гросето ще бъде в неделя от 18:30 часа.", "date": "2017.07.21", "title": " Детето чудо с двойна победа на европейското първенство"}
{"url": "https://m.offnews.bg/news/Temida_18762/Tcatcarov-poiska-imuniteta-na-deputat-ot-GERB-Toj-Napadat-me-ot-liav_661064.html", "text": "Главният прокурор Сотир Цацаров внесе в Народното събрание искане за снемане имунитета на народния представител Живко Мартинов от ГЕРБ.Данните, на които се основава искането, са събрани от прокурор от Специализирано звено „Антикорупция“ – СГП и потвърдени от проверка, извършена от ДАНС, уточняват от прокуратурата. Мартинов е депутат втори мандат от Добрич. Бил е член на общинския съвет в града.Депутатът от ГЕРБ Живко Мартинов обяви, че сам ще се откаже от имунитета си. Той коментира причините прокуратурата да поиска имунитета му така: \"Има група хора от ляво, които от няколко месеца пишат жалби срещу мен. Губят 11 години в Добрич и имат към мен неприязън и това е в основата. Към част от тези хора има завеждани дела\". Той уточни, че е собственик на фирми, а много хора му дължали пари, поради което бил подал сигнал в ДАНС.", "date": "2017.07.21", "title": " Цацаров поиска имунитета на депутат от ГЕРБ. Той: Нападат ме от ляво"}
{"url": "https://m.offnews.bg/news/Politika_8/Borisov-se-sreshtna-sas-zam-predsedatelia-na-EK_661066.html", "text": "Европейската комисия може да фокусира повече вниманието си върху борбата срещу киберзаплахите и киберпрестъпността, отбеляза министър-председателят Бойко Борисов по време на срещата му в Министерския съвет със заместник-председателя на ЕК и комисар по работни места, растеж, инвестиции и конкурентоспособност Юрки Катайнен, съобщиха от правителствената пресслужба.Според премиера Борисов това ще бъде в интерес на сигурността всички държави-членки на ЕС, предвид бързото развитие на технологиите.По време на разговора беше обсъдена темата за предстоящото българско председателство на Съвета на ЕС през 2018 година.Борисов изтъкна, че едно от трите ключови послания на страната ни ще бъде конкурентоспособността на европейската икономика. Акцент ще бъде поставен върху подкрепата на предприемачеството, растежа и работните места, задълбочаването на Икономическия и паричен съюз, устойчивата околна среда и ефективен Енергиен съюз.Двамата се обединиха около значението на европейските средства и тяхното ефективно и разумно използване, така че да се постигне максимален ефект за гражданите на ЕС. Премиерът Борисов изтъкна, че благодарение на европейската солидарност, в страна ни се реализират редица проекти от голяма обществена полза.Той даде пример с метрото в София и други обекти в сферата инфраструктурата и екологията.", "date": "2017.07.21", "title": " Борисов се срещна със зам.-председателя на ЕК"}
{"url": "https://m.offnews.bg/news/112_6/20-maskirani-prebiha-s-buhalki-fenove-na-Levski-v-zavedenie-v-Mladost_661045.html", "text": "Двайсетина маскирани са пристигнали с автомобили и са нанесли побой на клиенти на квартално заведение в Младост,Трима души са пострадали сериозно, след като били нападнати и пребити, докато гледали снощния футболен мач в заведение в столицата. Инцидентът е станал по време на мача \"Левски\" – \"Хайдук\" (Сплит), съобщи БНР.  уточни МВР. Сигналът е получен на тел. 112 около 22,40 часа. На място незабавно са изпратени екипи на полицията и спешна помощ. Пострадалите са транспортирани в болница, те са прегледани и освободени с леки наранявания. На местопроизшествието е извършен оглед, разпитани са свидетели. Криминалистите работят в рамките на образуваното досъдебно производство, изясняват всички факти и обстоятелства около случая, предприети са действия за установяването на извършителите, информира МВР. Няколко привърженици на футболен клуб \"Левски\" са гледали срещата между любимия си отбор и \"Хайдук\" (Сплит) по телевизията. В този момент те са били нападнати от мъже, излезли от джип и лека кола. Нападателите са удряли хората с бухалки и метални тръби. След инцидента извършителите са избягали.Преди двубоя са задържани трима мъже, носили в себе си маски и метален бокс. Преди началото на второто полувреме е задържан мъж във видимо нетрезво състояние и без документи за самоличност при опит да влезе в спортната зона.", "date": "2017.07.21", "title": " 20 маскирани пребиха с бухалки фенове на Левски в заведение в Младост"}
{"url": "https://m.offnews.bg/news/Temida_18762/Pusnaha-ot-aresta-shveda-izrital-kamerierka-v-glavata_661043.html", "text": "Шведският турист, изритал в главата камериерка в „Слънчев бряг”, е на свобода. Съдът в Несебър е променил мярката за неотклонение на Ралф Сундберг в домашен арест. Адвокатът на Сундберг е представил документи за договор за наем на апартамент в морския комплекс, съобщи Нова тв. Магистратите уверяват, че няма вариант шведът да се укрие, защото придвижването му се следи от полицията. Сундберг е обвинен в нанасяне на лека телесна повреда по хулигански подбуди, за което може да получи до три години затвор. Пред съда шведският турист обяви на предишни заседания, че се срамува от постъпката си, че е бил пиян и не помни нищо. ", "date": "2017.07.21", "title": " Пуснаха от ареста шведа, изритал камериерка в главата"}
{"url": "https://m.offnews.bg/news/Futbol_18793/UEFA-udari-zhestoko-Hajduk-zaradi-Ubij-sarbina_661044.html", "text": "Усппехът на Хайдук над Левски може да се окаже чисто морален, но лишен от финансов бонус. УЕФА съсече набързо тима от Сплит след заслужения успех над \"сините\".Хърватският тим е наказан за домакинския мач с датския Брьондби, който ще се изиграе на празни трибуни. Освен, че няма да реализира приходи от половин милион евро, от Хайдук ще трябва да платят и глоба от 55 000 евро заради поведението на феновете си в първия мач със “сините”.Причината са скандирания “Убий сърбина”. От Хайдук се заканиха да обжалват санкцията. Клубът вече беше наказван преди две години, когато “Полюд” бе частично затворен.Засега УЕФА не включва в наказанията изстъпленията покрай мача с Левски в Хърватия. Тогава агитки се биха по улиците, колата на българи беше подпалена. На самия стадион гостите от София също бяха обиждани и замеряни.Не се размина дори на официалните лица от Левски в ложата, които подадоха официално оплакване до дежурните на срещата от втори кръг на Лига Европа. Но наказанието едва ли е утеха за \"сините\". Битият - бит, глобеният - глобен.", "date": "2017.07.21", "title": " УЕФА удари жестоко Хайдук заради \"Убий сърбина\""}
{"url": "https://m.offnews.bg/news/Obshtestvo_4/Nana-Gladuish-Vtoriia-pat-ne-e-po-lesno-no-shte-se-boria-s-raka-kras_661046.html", "text": "Готова съм на всичко, за да се справя с рака на гърдата за втори път. Не съм самонадеян човек, за да кажа, че ще успея, но си позволявам да вярвам, каза водещата Нана Гладуиш по Нова тв. В началото на юли тя призна в ефир, че ракът на гърдата, когото веднъж успя да пребори, се е върнал. „Ако първия път не бях сигурна дали ще живея и няколко месеца, сега вече съм наясно, че животът продължава и с диагнозата. Има лечение и за мен сега е много важно да мина този път през рака с желанието да съм красива. Да направя всичко, за да се чувствам добре и хората да видят как може да се живее с рак и човек да се радва на живота”, сподели Нана. „Втория път не е по-лесно. Вчера до 22.00 часа бях в болницата, чувствах се ужасно зле. За три дни отслабнах три килограма и половина”, признава Нана.„Пуснаха ми генетични тестове и се оказа, че имам наследствена обремененост за рак на гърдата и рак на яйчниците. Това вече променя ситуацията и сега ще ми направят шест химиотерапии, след което ще преценят какво следва”, разказа водещата на „Съдебен спор”.По думите й ракът не е присъда, а диагноза, от която, ако лекарите наистина са съвестни и добри, могат да спасят пациента. \"Аз искам детето ми да знае това и да вижда в майка си един пример за подражание и да си каже, че може да бъде силен\", допълва Нана.", "date": "2017.07.21", "title": " Нана Гладуиш: Втория път не е по-лесно, но ще се боря с рака красива"}
{"url": "https://m.offnews.bg/news/112_6/Romi-zapaliha-ogan-na-relsite-vlakat-za-Kiustendil-zakasnia_661048.html", "text": "Закъснение на влакове по линията Кюстендил - София са предизвикали роми от квартал \"Факултета\". Блокадата е била заради гражданско неподчинение, информира БДЖ. За инцидента, станал снощи около 20,30 часа, съобщи първо свидетел по бТВ. Той разказва, че \"група роми са си решили да запалят огън директно на жп релсите в района на „Факултета“ и да спрат влака за Кюстендил. Обадихме се на 112 и след дълго чакане дойдоха двама полицаи, които водиха дълги преговори, за да успеят все пак да отворят линията и влакът да продължи с 1 час закъснение. Питам се какво ли още трябва да се случи, за да разберат тези хора, че не могат да си правят каквото си искат и ние всички да сме заложници за техните безчинства\", пита мъжът.", "date": "2017.07.21", "title": " Роми запалиха огън на релсите, влакът за Кюстендил закъсня"}
{"url": "https://m.offnews.bg/news/Sviat-_12/Trusat-v-Egejsko-more-ubil-chuzhdestranni-turisti-stotitci-raneni-sn_661050.html", "text": "Чуждестранни туристи са загиналите при силното земетресение в Егейско море тази сутрин, заяви кметът на гръцкия град Кос пред местни медии. Загиналите са швед и турчин, според \"Гардиън\".Те са ударени от отломки, след като бар в центъра на града се е разпаднал в резултат на труса, заяви журналист пред Skai, цитиран от Фокус. По данни на говорител на гръцкия флот броят на ранените възлиза на над 200.  Пострадалите са транспортирани с хеликоптери на остров Родос.Според местна новинарска агенция пристанището на остров Кос е силно повредено. Хиляди хора прекараха нощта по улиците. ", "date": "2017.07.21", "title": " Трусът в Егейско море убил чуждестранни туристи, стотици ранени (снимки)"}
{"url": "https://m.offnews.bg/news/Koloezdene_18819/Obiasniha-zashto-izglezhdat-taka-krakata-na-polskiia-koloezdach_661033.html", "text": "Бившият лекар на отбора по колоездене FDJ Жерар Гийом даде научно обяснение защо краката на полския участник в Тур дьо Франс Павел Полянски изглеждат по този шокиращ начин, както се вижда на снимката по-горе.Самият лекар признава, че първоначално и той е бил потресен, като в първия момент си е помислил, че това са крайниците на труп, подготвен специално за упражнение на студенти по медицина, но след това анализира комбинацията от причини, довели до шокиращата визия.Изминаването на 2800 км с колело натоварва изключително мускулите, които трябва да бъдат подхранвани с кръв или васкуларизация. Повишената нужда води до натоварване на венозната система до крайност.Колоездачите на практика нямат подкожна мазнина, заради режима си на хранене и тренировки, което позволява на вените да изпъкват по този начин при свръхнатоварване. Друг фактор е специфична диета, която се прилага от 3-4 години за бързо сваляне на килограми.За състезател в добра форма се приема такъв, чийто вени вече са изпъкнали, тъй като това показва, че е премахнал всяка мазнина от тялото си. Подобни кадри е пускал и лидерът на Тура Крис Фрум, но според д-р Гийом състоянието на поляка определено буди притеснения, тъй като показва нещо съвсем екстремно.", "date": "2017.07.21", "title": " Обясниха защо изглеждат така краката на полския колоездач"}
{"url": "https://m.offnews.bg/news/Izvan-terena_18817/Aleksis-kachi-novo-gadzhe-na-helikoptera-nehae-za-Arsenal_661054.html", "text": "Алексис Санчес си кара отлична ваканция, докато Арсен Венгер ходи с мокра кърпа на главата кой остава в Арсенал и кой не. Чилийският национал показа новата си приятелка Майте Родригес, прочута актриса в родината им. Нападателят получи извънредна почивка след турнира за Купата на федерациите, където отборът му игра финал и падна от Германия. Алексис използва времето за активна ваканция. Той закара цялото семейство плюс двете кучета в известен курорт. Асът на Арсенал нае там хеликоптер, за да разходи Майте из облаците и пусна снимки в Инстаграм.В облаците ще бъде и новата му заплата при \"топчиите\", ако реши да остане. Арсенал му предлага 275 000 паунда на седмица плюс 20 процента увеличение при класиране в Шампионската лига.Санчес намекна, че иска да напусне, тъй като му се играе в турнира на богатите. Венгер обаче го окуражи, че работата на чилиеца е да върне лондонския тим там.Иначе желаещи за Санчес не липсват. Манчестър Сити, ПСЖ и Байерн Мюнхен опипват почвата около 28-годишния голаджия. ", "date": "2017.07.21", "title": " Алексис качи ново гадже на хеликоптера, нехае за Арсенал"}
{"url": "https://m.offnews.bg/news/Obshtestvo_4/MvNR-Niama-danni-za-postradali-balgari-pri-trusa-v-Turtciia-i-Gartcii_661053.html", "text": "Няма информация за пострадали българи след силния трус в Егейско море, съобщи Външно министерство. Българските дипломатически и консулски представителства в Турция и Гърция следят развитието на ситуацията и поддържат постоянен контакт с местните власти.От МвНР обявиха и телефони на посолствата ни в Анкара и Атина, както и на консулството в Истанбул за български граждани, които желаят да получат актуална информация за обстановката в засегнатите райони или да подадат сигнал за техни близки. Посолство на Република България в Анкара:0090 533 376 37 690090 312 467 20 710090 312 427 51 420090 312 467 20 710090 312 427 51 42Генерално консулство на Република България в Истанбул:0090 212 281 01 140090 212 281 01 150090 212 281 01 160090 533 383 64 14Посолство на Република България в Атина:0030 210 67 48 1050030 210 67 48 1060030 210 67 48 1070030 693 70 96 220", "date": "2017.07.21", "title": " МвНР: Няма данни за пострадали българи при труса в Турция и Гърция"}
{"url": "https://m.offnews.bg/news/Razsledvane_68/Zaplahata-kam-politcaj-shte-te-srina-do-zemiata-ne-e-prestaplenie-s_661051.html", "text": "Г. Георгиева-РашеваСпоред прокуратурата отправянето на заплахи към униформен полицай не е престъпление. Това става ясно от постановление за отказ да се образува досъдебно производство по случая, при който  заплаши полицай. Въпреки че четирима полицаи свидетелстват за това, че Караджов е отправял обиди и заплахи за саморазправа със служител на районното в Козлодуй, прокуратурата отчита единствено, че проявата е можело да бъде санкционирана на място като дребно хулиганство. Заключенията в постановлението на прокурор  изцяло се разминават с фактическата обстановка по случая, за който беше разпространен и . Въпреки че не отрича да е имало заплахи към полицай, прокурорката отказва да образува досъдебно производство, тъй като деянието е извършено в тъмната част от денонощието. Затова и заплахата за обществения ред не била голяма, тъй като освен четиримата полицаи, свидетели на сцената, не е имало други хора.Случаят е от февруари 2017 г. Тогава пътни полицаи  и  били на дежурство и осъществявали контрол по линия на специализирана операция за превенция на нарушенията на пътя. Докато патрулирали, двамата забелязали лек автомобил \"Фолксваген Пасат\", който се движел криволичейки по пътното платно. Полицаите веднага спрели колата и установили, че шофьорът Симеон Кръстев от Козлодуй бил пиян. Пробата с дрегер на място отчела близо 1.6 промила алкохол в кръвта му, което е приблизително равно на около 300 гр. концентрат.Шофьорът е откаран до , за да му бъде съставен акт и за да му бъде взета кръвна проба.Докато полицай Димитров оформял документите, около 1.30 часа в управлението нахлул Пешко Караджов - по това време служител в управление \"Сигурност\" на АЕЦ Козлодуй. В постановлението е отбелязано, че той се познавал с полицай Манов по служба. Когато го видял, той попитал униформения какво става и след като разбрал, че на приятеля му ще бъде съставен акт, се обърнал към полицая с обидни думи, като му казал, че ще бъде сравнен със земята и няма да си намери работа в цялата област.\"Към този момент полицаят не бил ангажиран със съставянето на акта\", се уточнява в постановлението. Караджов продължил да обижда, „но без да извършва конкретни действия, чрез които по какъвто и да е начин да пречи или да осуетява органа на властта да изпълни или да пропусне да изпълни длъжностните си задължения“. Той продължил с арогантното си поведение и да обижда полицая, „което е смутило обществения ред в сградата на РУ на МВР-Козлодуй и станало достояние на присъстващите полицейски служители“, се посочва още в прокурорския акт.Веднага след като излага това обстоятелство, прокурор Георгиева-Рашева коментира:По-нататък в постановлението се описва, че полицай Манов обяснил, че поведението на Караджов било провокирано от употребата на алкохол и от раздразнението му, че приятелят му ще бъде санкциониран. Караджов бил раздразнен и от друга случка, при която същият полицай съставил акт за нарушение на друг негов приятел.Полицаят, който съставял акта, свидетелства, че Караджов е настоял да спрат да пишат акта, защото той щял да отпадне в последствие. Според прокурорката това по никакъв начин не съдържа заплаха към полицейски служител във връзка с изпълнението на служебните му задължения, тъй като Караджов не е отправил заплаха. По-надолу обвинителката дори прави заключението, че не е имало \"дърпане на документи\" от ръцете на полицая, въпреки че за такова обстоятелство изобщо не се споменава.Пред обвинителката Караджов обяснил, че приятелят му Симеон Кръстев се обадил и му казал, че е задържан и ще бъде санкциониран. Той твърди, че полицай Манов заявил: „Всички приятели на Караджов ще бъдете под ножа без книжки“. Обяснил също, че казал на полицая, че действията му са неправомерни, а на свой ред униформеният му обяснил, че това не е негова работа. След това Караджов сам решил да преустанови разговора с полицая и посъветвал приятеля си да изпълни това, което му нареждат униформените, но да напише, че не е съгласен с действията им. В постановлението не се споменава и дума за това, че Караджов разговаря с неизвестно лице по телефона и се оплаква от полицай Манов. Преди това той заплашва униформения, че ще уведоми началника му за случилото се.По случая са разпитани всички колеги на полицай Манов, които били свидетели на случката. Дежурният на пропуска в районното потвърдил, че Караджов е обиждал и заплашвал колегата му с думите: „“. Той обяснил, че обидите били отправени единствено към Манов, но не и към полицая, съставял акта. На него обаче казал, че ако свалят регистрационните табели на автомобила на приятеля му, ще бъде съден, защото това действие е неправомерно. За нуждите на проверката е иззет и записът от  в районното. Прокурорката заключава, че от кадрите не става ясно дали Караджов се държи непристойно. Единствено се виждало, че той води разговор с Манов \"видимо превъзбуден\" и активно жестикулирайки с ръце.  Разследването е прекратено, а прокурорката съветва полицая да заведе частна жалба.Пешко Караджов е отстранен от поста си, но все още е служител в АЕЦ.", "date": "2017.07.21", "title": " Заплахата към полицай \"ще те срина до земята\" не е престъпление, според прокуратурата"}
{"url": "https://m.offnews.bg/news/Futbol_18793/TcSKA-Sofiia-gotvi-transferna-bomba-privlicha-bivsh-as-na-Liteks_661058.html", "text": "Шефовете на ЦСКА-София обмислят да привлекат бившия играч на Литекс Васил Божиков, научи „Меридиан Мач\". В момента той е свободен агент, след като разтрогна с турския елитен Касъмпаша и сега поддържа форма с третодивизионния Сокол (Марково).Не е тайна, че на „Армията\" усилено търсят един нов защитник. Точно по тази причина на проби в тима бе сърбинът Марко Клисура, който обаче не бе одобрен от Стамен Белчев. Божиков е титуляр в националния тим при Петър Хубчев и е отлично познат на ръководителите на „червените\".29-годишният бранител игра в Литекс от 2012 до 2015 г., когато бе спазарен с Касъмпаша за около 400 000 евро. Голям плюс за него е, че може да играе и като централен защитник, и като ляв бек.Желанието на самия Божиков е да продължи кариерата си в чужбина, където заплатите са далеч по-сериозни от тези у нас. Той вече бе на проби в Амкар, но до трансфер така и не се стигна. Интерес към него има от втора дивизия на Турция, от Кипър и от Полша. Но не е изключено да избере ЦСКА-София, ако тяхната оферта го задоволи.По сходен начин с „червените\" подписаха други двама национали, минали през Литекс, които бяха останали без клубове - Станислав Манолев и Николай Бодуров.Първият парафира с „червените\" през миналото лято, докато бившият бранител на Фулъм и Мидтиланд стори това в началото на годината.", "date": "2017.07.21", "title": " ЦСКА София готви трансферна бомба, привлича бивш ас на Литекс"}
{"url": "https://m.offnews.bg/news/Futbol_18793/Lukaku-nakaza-Man-Siti-v-doma-na-NASA-video_661047.html", "text": "Няма съмнение, Ромелу Лукаку се оказва отлична инвестиция на Ман Юнайтед, откъдето платиха 75 милиона паунда за правата на нападателя от Евертън. Белгийският национал се разписа срещу Ман Сити за успеха 2:0. Лукаку бележи във втори пореден тест на \"червените дяволи\" в САЩ. За първи път дерби на Манчестър се изигра извън Острова. Домакин беше Хюстън, а рапърът Дрейк даде старта. В дома на НАСА се разписа и Маркъс Рашфорд.Мениджърът на \"гражданите\" Пеп Гуардиола пусна доста експериментален състав, включително и юноши, които доста се понравиха. Колегата му Жозе Моуриньо също не изпадна в див възторг. Специалния в свой стил предпочете да реве за нови играчи.\"Привличането на Лукаку и Линделоф е страхотна работа на нашия директор Ед Уудорд, но ние се нуждаем от още. Погледнете останалите - шампионите взеха трима много опитни и класни играчи.Сити е активен на пазара, Ливърпул също. Какво да кажем за Уест Хям? С Джо Харт, Чичарито и Арнаутович те ще играят за титлата на Англия\", прогнозира Моуриньо.\"Отборите правят фантастични трансфери и аз чакам повече в това отношение. Разбирам трудностите, работим от първия ден и няма да спрем до 31 август\", сподели още мениджърът на Манчестър Юнайтед.", "date": "2017.07.21", "title": " Лукаку наказа Ман Сити в дома на НАСА (видео)"}
{"url": "https://m.offnews.bg/news/Obshtestvo_4/Spriaha-da-tarsiat-Kristiian-kojto-izchezna-v-gorata-kraj-Trigrad_661060.html", "text": "Прекратява се издирването на 16-годишния Кристиян, който блъсна туристи в Триград и избяга, съобщи кметът на родопското село Цветан Славков на 13-я ден от търсенето му в планината. Доброволци, пещерняци, водолази и служители на МВР претърсиха всяко място в района, две жени подадоха сигнал, че са видели момчето, но следа от ученика не бе открита. „Спряхме с издирвателните дейности в гората, защото няма място, на което да не сме били. Хората от селото са ангажирани с много работа и набирането на групи става много трудно вече. Има много версии, но всичко е на думи“, коментира Славков, цитиран от Дарик. В момента се разчита на камерите в селото, чиито записи се преглеждат периодично, да не би да се види на тях движение от страна на Кристиян или негови приятели, тъй като има версия, че някой му помага и той е жив и здрав и се крие.Според планинарят и спелеолог доц. Тодор Тодоров има шанс младежът да е оцелял. ", "date": "2017.07.21", "title": " Спряха да търсят Кристиян, който изчезна в гората край Триград"}
{"url": "https://m.offnews.bg/news/Politika_8/GERB-iska-deputat-ot-BSP-da-napusne-NS-zaradi-pazaruvane-na-glasove-z_661049.html", "text": "Обвиненият за купуване на гласове депутат от БСП Манол Генов се е срещал с криминогенни ромски лидери и се е обаждал на градския прокурор на Асеновград, за да му \"оказва влияние\". Това разкриха депутати от ГЕРБ, които поискаха от деловодството на Народното събрание папките с искането и разследването на прокуратурата за сваляне на имунитета на депутата от БСП Манол Генов. Депутатът от ГЕРБ Тома Биков уточни, че от документите става ясно, че Генов е провеждал срещи с представители на \"организираната престъпност\". \"Не става въпрос за взаимодействие само с криминогенни групи, а за едно сериозно и престъпно отношение към изборния процес\", категорични са от ГЕРБ. А на една от страниците в обвинението пишело още, че \"парите идват от Манол Генов\".Депутатите от ГЕРБ наблегнаха и на факта, че в Асеновград преди седмици имаше огромно напрежение и протести, след като роми нападнаха гребци в града и риторично попитаха дали не е имало и взаимодействие с фактори, които са предизвикали напрежението там. От управляващата партия поискаха БСП да се разграничат от депутата си, а той да подаде оставка като народен представител.От БСП не коментираха нито папките, нито обвиненията, а Драгомир Стойнев каза, че ГЕРБ трябва да обърнат внимание на собствените си депутати, за които също има искания от главния прокурор за снемане на имунитети, а не да \"потулват скандала с НДК с подобни твърдения\".", "date": "2017.07.21", "title": " ГЕРБ иска депутат от БСП да напусне НС, заради пазаруване на гласове за вота"}
{"url": "https://m.offnews.bg/news/Sviat-_12/Siemens-prekratiava-chast-ot-dejnostta-si-v-Rusiia_661059.html", "text": "Германският промишлен гигант Siemens прекратява част от дейността си в Русия.Причината е, че четири газови турбини на компания, първоначално доставени на Русия, без съгласието на Siemens са отклонени към Крим. Siemens ще продаде миноритарните си дялове в руската група Интеротоматика, ще прекрати споразумение за лиценз в областта на оборудването на електрически централи и засега ще спре напълно доставките си на оборудване за централи на компании, контролирани руската държава, съобщи компанията, цитирана от БТА. Преди около две седмици Siemens обяви, че разполага с информация от надеждни източници, че поне две от четирите газови турбини, доставени за проекта Таман през лятото на 2016 г. в южната част на Русия, в действителност са се оказали в Крим. Местонахождението на останалите две турбини тогава не беше ясно.Сега обаче Siemens посочи, че това се отнася за всичките четири газови турбини.  Компанията подчерта, че е започнала съдебни действия в Русия заради незаконното им прехвърляне към Крим. Русия анексира Крим през 2014 година. Той също попада под въведените от ЕС санкции след анексирането.Зам.-председателят на комисията по икономическа политика в Съвета на Федерацията Сергей Шатиров коментира, цитиран от РИА Новости, че решението на Siemens е взето под натиска на Запада и ще е в ущърб на самата компания. Първият зам.-председател на икономическата комисия в Държавната Дума Владимир Гутенев пък решението на Siemens да прекрати част от дейността си ще доведе само до временни неудобства, които Русия ще може да компенсира. ", "date": "2017.07.21", "title": " Siemens прекратява част от дейността си в Русия"}
{"url": "https://m.offnews.bg/news/Ikonomika_59/Zakonoproekt-Oproshtavat-dalgove-do-150-000-lv-kam-bankite-ako-ne-g_661057.html", "text": "Край на вечния длъжник слага нов Закон за защита при свръхзадлъжнялост, внесен от Обединени патриоти в парламента. Той предвижда дълговете, трупани към банките, да могат да бъдат опрощавани след 10 години. Става въпрос само за дългове към банките, а не за публични задължения.\"Законът фиксира таван за дълга от 150 000 лева, който ще обхване средностатистическия българин, а не кредитния милионер\", обясни Искрен Веселинов от Обединени патриоти.Законът няма да важи и няма да погасява дълговете на лица, които са натрупали борчовете си по престъпен начин.Искрен Веселинов обясни още, че ще има и изискване за постоянен доход през три от последните пет години преди започване на производство по погасяване.Законопроектът все още не е обсъждан с коалиционния партньор ГЕРБ.", "date": "2017.07.21", "title": " Законопроект: Опрощават дългове до 150 000 лв. към банките, ако не ги платиш 10 г."}
{"url": "https://m.offnews.bg/news/Futbol_18793/Igrach-na-Salvador-hape-natcional-na-SASht_661055.html", "text": "Уругвайският нападател Луис Суарес си намери достоен наследник в лицето на салвадореца Хенри Ромеро.Въпросният футболист в никакъв случай не е наследил положителните качества на звездата на Барселона, а напротив - взел е най-лошото от него и в случая това не е расизмът, а привичката да се хапят съперниците на терена.Ромеро зверски нахапа нападателя на САЩ Джоси Алтидор по време на мача от турнира \"Голд Къп\" в Зона Конкакаф. Малко по-късно негов съотборник повтори упражнението.\"Ще има сериозни наказания. Аз самият не видях инцидентите, затова не обвинявам съдията, но видеоповторенията са красноречиви\", коментира селекционерът на САЩ Брус Арина.\"Да дърпаш за фланелката, да хващаш с ръце също не е ОК, но да хапеш - това вече е откачено\", добави и вратарят на американците Тим Хауърд.Въпреки хапането, Салвадор загуби с 0:2, а \"жертвите\" ще играят на полуфиналите на турнира.", "date": "2017.07.21", "title": " Играч на Салвадор хапе национал на САЩ"}
{"url": "https://m.offnews.bg/news/Sport_18752/Puskali-pesen-na-Linkin-Park-vmesto-himna-na-Malta-video_661035.html", "text": "Самоубийството на вокалиста на Linkin Park Честър Бенингтън потопи в скръб милионите му фенове. 41-годишният изпълнител беше открит мъртъв в дома си в Лос Анджелис вчера.Смъртта му не мина незабелязано и в света на спорта. От втородивизионния английски Ипсуич, чийто фен беше Бенингтън, изразиха съболезнования за смъртта му с публикация в Туитър, в която отбелязват, че той е бил най-популярният им привърженик.В НБА също скърбят. Именно песента на Linkin Park Battle Symphony беше използвана за озвучаване на промото на плейофите през тази година.От Европа пък припомниха любопитен случай от 2014 година преди контролата Словакия - Малта. Вместо да пусне малтийски химн, озвучителят на стадиона пусна едно от най-популярните парчета на групата - Numb. От това не стана международен скандал, а дори и малтийците приеха всичко с усмивка.", "date": "2017.07.21", "title": " Пускали песен на Linkin Park вместо химна на Малта (видео)"}
{"url": "https://m.offnews.bg/news/112_6/Mazh-bi-bez-prichina-dete-i-zhena-v-Nesebar-pribraha-go-v-psihiatriia_661037.html", "text": "Полицията в Несебър е задържала 33-годишен мъж, който безпричинно нападнал дете и по-късно - жена.Инцидентът е станал в сряда. Около 18.30 часа в района пред зала \"Мелса\" на несебърската улица \"Иван Вазов\" мъжът безпричинно нанесъл удари на 13-годишно момиче от София. Малко по-късно – около 23.30 ч., отново безпричинно нападнал и пребил в района на спирката пред хотел \"Оазис\" 69-годишна жена от Сливен.Установено е, че мъжът е регистриран в Центъра за психично здраве, като последно е бил на лечение през пролетта тази година.Несебърлията е задържан за срок от 24 часа, като с прокурорска преписка отново е приведен в специализираното болнично заведение.Работата по случая продължава от служители на Районно управление – Несебър под прякото наблюдение и ръководство на Районна прокуратура – Несебър.", "date": "2017.07.21", "title": " Мъж би без причина дете и жена в Несебър, прибраха го в психиатрия"}
{"url": "https://m.offnews.bg/news/Obshtestvo_4/Vremeto-v-petak-Slanchevo-s-temperaturi-do-35-gradusa_661038.html", "text": "Времето в петък ще бъде слънчево с очаквани максимални температури между 30° и 35°.По Черноморието ще бъде слънчево. Ще духа слаб североизточен вятър. Максималните температури ще са между 27° и 29°. Температурата на морската вода е 22-24°. Вълнението на морето ще е 1-2 бала.В планините ще е предимно слънчево. След обяд ще се развива купеста облачност. Ще духа до умерен североизточен вятър. Максималната температура на височина 1200 метра ще е около 24°, на 2000 метра – около 17°.", "date": "2017.07.21", "title": " Времето в петък: Слънчево с температури до 35 градуса"}
{"url": "https://m.offnews.bg/news/Futbol_18793/Nejmar-izpravi-na-nokti-fenovete-na-Barsa_661061.html", "text": "Бразилският футболен магьосник Неймар изправи на нокти феновете на Барселона със загадъчна публикация в Инстаграм.В последните дни усилено се говори, че бразилецът ще смени \"Камп Ноу\" с \"Парк де Пренс\", след като от Пари Сен Жермен изразиха готовност да платят 222 милиона евро и да активират клаузата му за освобождаване.Вчера излезе информация, че бащата на Неймар е подписал предварителни документи, според които при осъществяване на трансфера ще получи 40 милиона евро комисионна.При тези цифри всеки би се замислил какво да прави. Именно такава снимка си качи и Неймар.На кадъра се вижда как той е изпаднал в състояние на дълбок размисъл.", "date": "2017.07.21", "title": " Неймар изправи на нокти феновете на Барса"}
{"url": "https://m.offnews.bg/news/Sviat-_12/Silen-trus-razliulia-Gartciia-i-Turtciia-ima-zaginali-i-raneni-obnov_661034.html", "text": "Земетресение от 6,7 по Рихтер беше регистрирано в Егейско море тази нощ, двама души са загинали на гръцкия остров Кос. Силният трус е разлюля Западна Турция и гръцките острови около 1,30 часа наше време. Има над 100 ранени, нанесени са материални щети, съобщават световните агенции. Епицентърът на земетресението е на 20 километра от Кос и 12 километра южно от турския курортен град Бодрум.Издадено е било предупреждение за малко цунами и за избягване на плажовете в района.Според жители на остров Кос това е най-силното земетресение в живота им. Вторични трусове са регистрирани на гръцките острови след голямото земетресение. ", "date": "2017.07.21", "title": " Силен трус разлюля Гърция и Турция, има загинали и ранени (обновена и снимки)"}
{"url": "https://m.offnews.bg/news/Obshtestvo_4/Zhiteli-na-Novo-Leski-otnovo-na-protest-sreshtu-mramorna-kariera_661040.html", "text": "Жителите на село Ново Лески отново излизат на протест срещу кариерата за добив на инертни материали и мрамор, която може да бъде открита в непосредствена близост до селото им, съобщава БНТ.Според тях кариерата ще влоши сериозно условията им на живот. Те са изпратили официални покани до депутатите от региона, представители на Областната управа, общините и кметствата, представители на природозащитни организации.Освен това се надяват жителите на съседните села Мосомище, Хаджидимово и Копривлен да ги подкрепят на мирния протест днес следобяд.От години Инициативният комитет в Ново Лески води съдебни битки срещу разрешението за строеж на кариерата. В селото обществено обсъждане не е правено. Въпреки това, хората твърдят, че в официалната документация е отбелязано, че възражения на жителите няма. беше дадена от правителството на 9 юли 2014 г. Концесионерите – „Пирин Кам” ООД и „Виастройинженеринг”, ще разработват кариерите за период от 25 и 30 години.Предвижданите инвестиции по първата концесия са за над 1 млн. лв., а постъпленията от концесионни плащания се очаква да надхвърлят 600 хил. лв. Тези параметри по втората концесия са съответно 143 хил. лв. и близо 942 хил. лв.", "date": "2017.07.21", "title": " Жители на Ново Лески отново на протест срещу мраморна кариера"}
{"url": "https://m.offnews.bg/news/Sviat-_12/Masovi-protesti-sreshtu-spornite-sadebni-reformi-v-Polsha_661041.html", "text": "Масови протести срещу спорните съдебни реформи в Полша се проведоха тази нощ.Десетки хиляди излязоха по улиците на Варшава и други полски градове, за да изразят недоволството си от новия законопроект на управляващата партия \"Право и справедливост\".Според организаторите около 50 хиляди са участвали в протеста пред президентския дворец, а според полицията - 14 000.Демонстрантите призоваваха президента Анджей Дуда да наложи вето на закона за Върховния съд, който дава на изпълнителната власт повече власт да влияе върху състава на Върховния съд. Остро недоволство будят и други два закона, които според критиците им унищожават независимостта на съдебната система и представляват заплаха за демокрацията.", "date": "2017.07.21", "title": " Масови протести срещу спорните съдебни реформи в Полша"}
{"url": "https://m.offnews.bg/news/Sport_18752/Sportat-v-efir-na-21-iuli_661032.html", "text": "08,30 Голф, европейски тур, Мтел Спорт211,00 Скокове във вода, ЕП, 10 м (м), Евроспорт 213,00 Тур дьо Франс, Ембрун - Салон де Прованс, Евроспорт 113,30 Волейбол, Сърбия - Русия, Мтел Спорт118,00 Волейбол, България - Пуерто Рико, Мтел Спорт 121,00 Футбол, Витоша Бистрица - Етър, Диема Спорт21,00 Лека атлетика, Диамантена лига, Монако, Мтел Спорт221,30 Футбол, ЕП (жени): Германия - Италия, Евроспорт 1", "date": "2017.07.21", "title": " Спортът в ефир на 21 юли"}
{"url": "https://m.offnews.bg/news/Obshtestvo_4/Parva-kopka-na-metroto-v-Ovcha-kupel_661036.html", "text": "Първа копка на метрото в Овча купел към Околовръстното ще бъде направена днес, стартира вторият етап от третия лъч на подземната железница. Началото на строителството е от 13,30 часа на кръстовището на бул. „Овча купел” и бул. „Президент Линкълн”, съобщи Столична община.Новият участък е от 3,8 километра и 4 метростанции, както и буферен паркинг. Проектът е включен в ОП „Транспорт и транспортна инфраструктура” 2014 – 2020 г.", "date": "2017.07.21", "title": " Първа копка на метрото в Овча купел"}
{"url": "https://m.offnews.bg/news/Politika_8/BSP-poiska-ot-prokuraturata-spisaka-s-polititcite-finansirani-ot-KTB_661068.html", "text": "БСП изпрати писмо до Специализираната прокуратура с искане да публикува списъка с политици, които са финансирани от КТБ.Това обяви лидерът на партията Корнелия Нинова в парламента. За тях се разбрало от документ на име \"Общ поглед върху \"Модела КТБ\".\"КТБ е огледало на целия преход - бизнес, икономически и политически интереси, съмнения за престъпления. И всичко това - на гърба на народа. С това разследване, с връщането на чувството за справедливост можем да сложим край на модела КТБ, а и на модела на политиката на Прехода, правена по този начин – задкулисно, в личен интерес, за пари, обвързаности, особено на политическата класа. Ето защо имаме нужда и ние, и обществото от пълна прозрачност. Нека този списък на политиците бъде оповестен публично\", категорична бе Нинова.", "date": "2017.07.21", "title": " БСП поиска от прокуратурата списъка с политиците, финансирани от КТБ"}
{"url": "https://m.offnews.bg/news/Obshtestvo_4/Niama-danni-za-postradali-balgari-pri-zemetresenieto-v-Turtciia_661069.html", "text": "За момента няма данни за пострадали българи след силното земетресение в Егейско море, което беше усетено и в Турция, съобщи посланикът ни в Анкара Надежда Нейнски, цитирана от БНТ. Трусът е усетен в два от най-големите турски курорти - Бодрум и Мармарис.По данни на местните власти, с които ние поддържаме постоянен контакт, няма пострадали българи, посочи Нейнски.Нейнски допълни, че все още продължава събирането на информация и ако има допълнителна, тя ще бъде предадена на Министерството на външните работи.Най-малко двама души са загинали след силното земетресение на гръцкия остров Кос, а над 200 души са ранени.", "date": "2017.07.21", "title": " Няма данни за пострадали българи при земетресението в Турция"}
{"url": "https://m.offnews.bg/news/Temida_18762/Razpitvat-Denitca-Zlateva-i-Vezhdi-Rashidov-za-NDK_661042.html", "text": "В спецзвеното \"Антикорупция\" днес се очаква да дадат показания служебният вицепремиер в правителството на Огнян Герджиков - Деница Златева и бившият министър на културата Вежди Рашидов по казуса НДК.След вицепремиера Томислав Дончев, Лиляна Павлова е вторият министър, който беше разпитан вчера от наблюдаващите прокурори.Преди седмица министърът за българското председателство на ЕС разясни причините да възложи проверка в НДК и да освободи изпълнителния директор Мирослав Боршош.Загубите от милиони лева, нарушенията при провеждането на обществените поръчки, липсата на правила и забавянето на ремонта, бяха само част от тях.Мирослав Боршош получи официално две обвинения - за нецелево изразходване на един милион и 700 000 лв., отпуснати на НДК за подготовката за българското председателство на Европейския съюз и за безстопанственост.", "date": "2017.07.21", "title": " Разпитват Деница Златева и Вежди Рашидов за НДК"}
{"url": "https://m.offnews.bg/news/Obshtestvo_4/6-kilometrova-opashka-ot-tirove-se-izvi-na-Dunav-most_661039.html", "text": "6 км е опашката от товарни автомобили на изход от ГКПП \"Дунав мост - Видин\". Това съобщиха от пресцентъра на ГД \"Гранична полиция\", цитирани от \"Фокус\".Информацията е към 06.00 часа. Нормален е трафикът на всички пунктове по границите със Сърбия, Македония, Гърция и Турция.Фериботът Оряхово - Бекет работи само в светлата част от деня поради ниско ниво на река Дунав.", "date": "2017.07.21", "title": " 6-километрова опашка от тирове се изви на Дунав мост"}
{"url": "https://m.offnews.bg/news/Politika_8/Partijni-naznacheniia-zastrashavat-energijnata-sigurnost-preduprediha_661073.html", "text": "Политически назначения застрашават енергийната сигурност на страната. За това предупредиха от ДСБ. На пресконференция в централата на партията бяха изнесени данни за назначения в предприятието \"Водноелектрически централи\"Според позиция на партията предприятието е водено към умишлена разруха – от една страна е спряна всякаква модернизация и това застрашава сигурността на системата, от друга - дружеството е превърнато в партийна хранилка, назначават се близки на управляващите и се гонят експертите. ДСБ предупреждава, че случаят „ВЕЦ” напомня на класическа схема за обезкървяване на държавно предприятие, за да бъде разграбено на безценица. Още по-обезпокоителни са информациите за изразен икономически интерес на един от коалиционните партньори в управлението.ДСБ настоява министър-председателят Бойко Борисов и министърът на енергетиката Теменужка Петкова да поемат лично отговорност за спасяването на „ВЕЦ” и да не допуснат пореден случай на ощетяване на българската енергетика за сметка на сигурността и джобовете на българските граждани.Случаят е особено обезпокоителен, защото водноелектрическите централи изпълняват балансираща функция в енергийната система на България, се посочва в позиция на партията. При свръхпотребление или излишък на електроенергия, именно стопанисваните от предприятие „Водноелектрически централи“ ВЕЦ-ове и ПАВЕЦ обезпечават работата на АЕЦ „Козлодуй”. Надеждната и безаварийна работа на водните централи се гарантира от ежегодните планови ремонти. За 2016 г. са извършени само оглед, почистване и ревизия, но без подмяна на съществени части, залегнали в плановите ремонти. А за 2017 г. дори няма заявени материали за планови ремонти, се посочва още в позицията. Според ДСБ съоръженията в момента работят с изтекъл експлотационен ресурс и след изчерпването му ще започнат каскадни нарушения в работата на ВЕЦ. Това води до реалния риск да бъдат изведени от експлоатация огромни балансиращи мощности, което ще застраши енергийната система на България.Вместо да използва средства от Фонд „Козлодуй“ за рехабилитация на каскадата „Белмекен-Сестримо-Момина клисура” и ПАВЕЦ „Чаира”, в продължение на две години “НЕК” води преговори с ясно изразен лобистки характер. Сега тепърва започва открита процедура. Има реален риск средствата да не бъдат усвоени в срок и най-важната хидроенергийна мощност да бъде изкарана от строя поради авария на основни съоръжения. Последните 3 години в предприятие „Водноелектрически централи“ се реализират основно партийни назначения на ГЕРБ и Патриотичния фронт, като системно се нарушават вътрешните правила. Структурата на предприятието беше раздута с много спомагателни звена, които да осигурят постове за партийните членове. От предприятието бяха принудени да напуснат ценни специалисти.Тези практики издават сценария, уточняват от партията:Бъдещето на „ВЕЦ” вече е жертвано, сега остава предприятието да бъде плячкосано.Поради това че ръководството на “НЕК” умишлено води предприятието към обезценка на активите с цел разграбване, с което създава риск за националната сигурност на България, настояваме за:1. Оставката на изпълнителния директор на “НЕК” ЕАД;2. Политическите партии в парламента да поемат публичен ангажимент, че активите на предприятие ВЕЦ няма да бъдат изкарвани от забранителните списъци за продажба, особено при условие на умишленото им обезценяване.", "date": "2017.07.21", "title": " Партийни назначения застрашават енергийната сигурност, предупредиха от ДСБ"}
{"url": "https://m.offnews.bg/news/Politika_8/Parlamentat-othvarli-predlozhenieto-na-BSP-da-se-uchi-samo-s-edin-uche_661067.html", "text": "Депутатите отхвърлиха проекта на БСП за промени в Закона за предучилищно и училищно образование.Социалистите предлагаха учениците от 2, 3 и 4 клас да повтарят, ако не са показали необходимите знания и умения, да се въведе само един учебник по предмет за клас, парламентът да одобрява учебните програми, както и да отпадане държавното финансиране на частните училища.„За“ законопроекта гласуваха 66 народни представители, „против“ – 84 и „въздържал се“ - 38, с което той бе отхвърлен.Зам.-министърът на образованието Таня Михайлова обясни, че предложението на БСП част от държавните образователни стандарти да се приемат от Народното събрание поставя юридически проблеми.Според заместник-председателя на ПГ на ГЕРБ Снежана Дукова в зала не се разглеждаше Законът за предучилищното и училищното образование на Корнелия Нинова, а закон от 1911 г.", "date": "2017.07.21", "title": " Парламентът отхвърли предложението на БСП да се учи само с един учебник"}
{"url": "https://m.offnews.bg/news/112_6/Majka-ubila-dvegodishnoto-si-dete-v-grad-Stambolijski_661072.html", "text": "Жена е убила детето си на година и десет месеца в град Стамболийски, съобщиха от Апелативната прокуратура в Пловдив, цитирани от \"Фокус\". Убийството е станало на 18 срещу 19 юли. Майката на детето е задържана и предстои да ѝ бъде повдигнато обвинение. Прокуратурата иска за жената мярка \"задържане под стража\" за срок от 72 часа. Разследването по случая продължава. ", "date": "2017.07.21", "title": " Майка убила двегодишното си дете в град Стамболийски"}
{"url": "https://m.offnews.bg/news/Sviat-_12/Otkriha-21-dzhihadistki-saprugi-v-tunel-v-Mosul_661074.html", "text": "21 съпруги на джихадисти бяха открити в тунел в иракския град Мосул, съобщи \"Times\". Сред тях има гражданки на Германия, Канада, Турция, Русия и Франция. Една от съпругите на терористи е 16-годишната германка Линда Венцел. Тя била омъжена за чеченец, боец от \"Ислямска държава\".Венцел е изпратена в Багдад, където разследването по случая ще продължи.Момичето потвърди, че е пристигнало от Германия и е било омъжено за чеченец, а майката на Линда също разпознала дъщеря си. Линда Венцел обаче няма да бъде екстрадирана. Според иракските власти тя е пристигнала в страната, за да се присъедини към ИДИЛ, затова ще бъде наказана по местните закони. Жените са открити при военната операция в града, след като иракските сили обявиха победа над \"Ислямска държава\" в Мосул миналата седмица. Градът беше под властта на ИДИЛ в продължение на повече от три години. ", "date": "2017.07.21", "title": " Откриха 21 джихадистки съпруги в тунел в Мосул"}
{"url": "https://m.offnews.bg/news/Izvan-terena_18817/Saprugata-na-Rusev-se-naslazhdava-na-liatoto-snimki_661075.html", "text": "Лана, красивата съпруга на българския кечист Александър Русев показа, че обича лятото, след като публикува снимки в официалния си профил в социалната мрежа Инстаграм.Ослепителната половинка на българина пусна няколко фотоса, на които не крие природните си дадености. А те са забележителни.Все пак Лана отделя време и за тренировки, тъй като трябва да поддържа форма за ежеседмичното предаване на WWE - \"Разбиване\".За нейн лош късмет, често се случва да губи мачовете си за титлата при жените. Един от председателите на федерацията Шейн Макмеън има намерение да включи Лана в сблъсък с още 4 представителки при жените (всеки сам за себе си), които да определят главната претендентка за титлата на федерацията при дамите.Настоящата носителка на отличието е Наоми, която от няколко месеца е безкомпромисна срещу съперничките си. Съвсем наскоро шампионката се пошегува със съпруга си Джими и Русев, по повод манията на двамата кечисти - игровите конзоли.", "date": "2017.07.21", "title": " Съпругата на Русев се наслаждава на лятото (снимки)"}
{"url": "https://m.offnews.bg/news/Analizi-i-Komentari_65/Vzemi-mu-kontcesiiata-Ograbi-mu-mandrata_661080.html", "text": "Да, разбрахме че в Гърция плажовете са безплатни и разбира се - всеки български гражданин е свободен да ги посети, след като там му харесва повече, отколкото на Златни пясъци. Само че статистиката е непоклатима – туристите в България се увеличават. Непрестанно.Незнайно коя година подред българският туризъм бележи ръст. За да не засипваме уважаемия читател със статистики и трудносмилаеми цифри, нека само отбележим, че българският туризъм генерира годишни приходи в размер на 6 милиарда лева, като за миналата година увеличението на броя туристи, посетили България, е с над 15%.Ако се запитате много или малко са 6 милиарда лева, нека кажем че бюджетът на МВР е 1,3 милиарда, бюджетът на отбраната – 1,16 милиарда, на образованието – 3,35 милиарда.Тоест туризмът като сектор генерира средствата, достатъчни да покриват разходите за сигурността ви и за образованието на децата ви.Дотук добре, би казал някой.В следващия момент обаче си пускаме телевизора и оттам започваме да слушаме страховити неща за българския туризъм, изречени от знайни и незнайни експерти и политици, кой от кого по-шумни в сензационните си разкрития за това как всеки момент българския туризъм ще се сгромоляса и изчезне, като преди това обаче сполучливо ни изложи пред чужденците.Тази изтъркана плоча се върти от годините на бума на частната инициатива в туризма по времето на Иван Костов, и продължава да се върти и до ден днешен, въпреки че всички, повтарям всички официални данни я опровергават по смехотворен начин. Всяка следваща година.Откъде тогава произлиза импулсът българския туризъм да бъде подреден, наново урегулиран, превъзпитан и наказан? Да му бъдат издърпани ушите, да му се поорежат крилцата и да бъде сресан, изгладен и строен в две редици за пред новата власт?Или по-точно за пред част от новата власт, или по-точно за един виден представител на част от новата власт?С интерес и огромно недоумение изгледах интервюто на доскоро уважавания г-н Румен Драганов, председател на „Институт за анализи и прогнози в туризма“, пред БНТ. След този порой от лъжи, манипулации и няколко клевети въпросите станаха доста повече от отговорите, на нека се започнем от базата:„Институт за анализи и прогнози в туризма“ няма интернет страница, профили в социалните мрежи, координати, активности и членове. При търсене в Гугъл срещу името на ИАПТ се появяват резултати само с интервюта и публикации на г-н Драганов, но няма нищо свързано с дейността на това НПО – доклади, научни разработки, анализи, прогнози, кръгли маси или други инициативи.При търсене в регистъра на юридическите лица с нестопанска цел в централния регистър на Министерство на правосъдието такъв институт няма, поне в НПО-тата с обществена полза. В търговския регистър има вписано ООД с наименование „Институт за анализи и ОЦЕНКИ в туризма“, което е подало своя последен финансов отчет през 2014-та година. От същия става ясно че дружеството няма служители, договорни отношения и финансови активи. И с това име отново не намирам интерент страница, профил в социалните мрежи и каквато и да било активност, касаеща анализите и оценките в туризма, извън интервютата на единствения член на „института“ - Румен Драганов.Още през 2012 година, в резултат на подобни катастрофични изявления на г-н Драганов, представени като анализи и прогнози, от същия са изразили възмущението си двете професионални организации в туризма – Българската асоциация на туристическите агенции /БАТА/ и Асоциацията на българските туроператори и туристически агенции /АБТТА/. По повод на поредните твърдения още тогава на г-н Драганов за схеми и картел в туризма от асоциациите са отказали да заведат дела срещу него, но още към онзи момент повдигат въпроса че ИАПТ е куха структура, създадена единствено с цел търсене на медийни изяви от нейния единствен говорител.ОК, ще кажете, но не е ли важно какво се казва, макар и да говори от името на НПО-фантом?Оставяйки настрана откровено клеветите, набеждаването, интригите и манипулациите, както и обичайната ударна доза носталгия по комунизма, централизираната власт и плановата икономика, еккспертът от НПО-то фантом излезе със следната концепция:Оставям настрана източника на вдъхновение, г-н Валери Симеонов, който по думите на експерта Драганов бил „единственият вицепремиер с очи и уши от 27 години насам“ /егати/. За миг си представих как вицепремиерът на Испания се крие в храстите зад някоя дискотека в Ибиза и мери децибелите, но нека останем сериозни.Какво би последвало, ако концесиите бъдат отнети от омразните капиталисти, а плажовете станат безплатни? Същото като досега, уважаеми, само че за охраната, шезлонгите и чадърите, за „прибирането“ на пясъка наесен и „изкарването“ му по плажната ивица напролет, за почистването и за поддържането на този плаж ще плащате всички вие. Защото точно това е одържавяването в крайна сметка - всеки един от нас ще плаща за всеки един плаж, независимо дали стъпвал или има намерение да стъпва там. От данъците си. Та когато някой говори за „държавно и безплатно“, има точно това предвид – да плащаме всички, независимо дали ползваме конкретния продукт, или услуга или не.Защо ни интересува дали на тези плажове, на повечето от които така или иначе никога няма да отидем, услугата е добра?Ами прави сте, не ни интересува. Нямам никакъв интерес към това дали ще фалира или не концесионерът на плажа Х, ако същият предлага лоша услуга, висока цена или шумна обстановка, или каквото и да било друго, което да доведе до неговия фалит. Защото това по никакъв начин няма да ми бръкне в джоба – утре ще има конкурс за нов концесионер и грижата за плажа, спасителите и всичко останало ще бъде поета от нова частна фирма, без да ми се бърка в джоба. Дори напротив – в бюджета ще бъде внасяна концесионна такса. А и услугата „платен плаж“ явно има своите клиенти – отново подсещам за статистиката за ръста на туристите и приходите от туризъм.Защо ни интересува дали хотелиерите имат възможност да предлагат безплатен плаж на своите гости? Ами прави сте, ни най-малко не ни интересува. Никой не е карал насила хотелиерите да строят хотелите си на втора, трета и т.н. линия в комплексите, нито пък някой е карал туристите да идват и да отсядат в хотел, който не може да им осигури безплатен плаж.Ако някой или някои от тези частни хотели фалират, това по никакъв начин не касае данъкоплатците. Пазарът има чудесното свойство да се саморегулира и отсява - неуспешните проекти фалират, а на тяхно място идват нови. Но не е ли това проблем за туризма ни, ще каже някой? Ами очевидно не е – отново подсещам за статистиката и ръста на туристите и приходите.Но не е ли все пак проблем силната музика? Сигурно, но ако е така не трябваше ли хотелите, в които се чува силна музика, отдавна да са опразнени и фалирали? Напомням Ви че живеем в дигитална ера и споделянето на отзиви и впечатления е изключително лесно. Потърсих доста из интернет с ключови думи като „слънчев бряг - силна музика - оплаквания“ на английски език, но не намерих никакви подобни отзиви. А и отново искам да напомня за статистиката – приходите и туристите се увеличават. На фона на музиката от дискотеките, нали?А не е ли проблем алкохолния туризъм? Нямам представа, но поне за мен – никакъв. Защо, ще кажете? Ами защото не ходя в Слънчев бряг и Златни пясъци, уважаеми читатели, и темата с туровете по баровете просто не ме касае. Толкова е просто.Ако този вид туризъм е проблем за предприемачите там, те няма да го предлагат. Ако е проблем пък за туристите – те няма да го практикуват. Защо обаче трябва да е проблем за някой чиновник в София или за някой експерт от несъществуващо НПО?И аз нямам отговор на този въпрос, особено след като приходите от туризъм и броят на туристите непрекъснато нарастват, както вече нееднократно подчертах.Да де, но къде остават приходите? Издават ли се касови бележки? Плащат ли се данъци? Нямам никаква представа, уважаеми читатели, но това не е проблем на туристическия бранш, на ресорния вицепремиер или на някой самозван експерт с НПО-фантом. Всички ние плащаме данъци и сме делегирали грижата за събирането им на чиновниците, на които плащамеза това. Събирането на приходите в хазната от туризма, както и от всеки друг сектор, е грижа на общините, НАП и Агенция \"Митници\", а не на турстическите менте-разбирачи от телевизора. Ако някой не си плаща данъците – да бъде санкциониран и съден, както всеки един данъчен престъпник от всеки един сектор. Защо това трябва да бъде повод непрестанно да бъде атакуван само туризмът, който е една от малкото ни доказани експортни стоки? Която ни носи 6 милиарда лева годишно?Ако тези т.нар. експерти толкова много разбират от туризъм, защо не го докажат на практика? Къде са им хотелите, туроператорските фирми, туристическите агенции? Какво им пречи да разгърнат своята експертиза в реалния сектор и да печелят от нея?Въпрос без отговор, уважаеми читатели. Каквато „експертизата“ – такива и ползите от нея.Хубавото е, че след последното интервю на г-н Румен Драганов и призивите за прогонване на частните инвеститори и национализация на плажовете, които да станат уж „безплатни“, нещата лека-полека си идват на мястотои маските падат.Социализмът не е само идеология. Социализмът е диагноза.Тези, които са свикнали държавата „безплатно“ да се грижи за всичко, като в това всичко влизат и те самите, продължават да обикалят студиата. Днес искат да отнемат концесия, утре ще искат да затворят заведение, вдругиден – да оберат мандра.Нищо ново под слънцето.А туризмът ни продължава да расте. С рекордни темпове.------------", "date": "2017.07.21", "title": " Вземи му концесията! Ограби му мандрата!"}
{"url": "https://m.offnews.bg/news/Gimnastika_18776/Nito-edna-televiziia-niama-da-izlachi-uchastieto-na-Neviana-v-Polsha_661063.html", "text": "Нито една телевизия няма да излъчи Световните игри по художествена гимнастика във Вроцлав (Полша), към които гледаме с интерес заради участието на грациите Невяна Владинова и Боряна Калейн. Стана ясно, че Българската национална телевизия и спортният гигант Евроспорт не са включили в програмите си предстоящата надпревара.Турнирът ще бъде излъчен онлайн в официалния канал на Международния олимпийски комитет и трябва да стартира на следния линк:https://www.olympicchannel.comЗа съжаление, в програмата на канала попадат само финалите на отделните уреди, на които се надяваме грациите ни да се класират.Няма да се раздават медали в многобоя, а само във финалите на уредите. За финалите се класират 8-те най-добри от квалификацията на съответния уред, като могат да се класират две гимнастички от една държава.ПРОГРАМА НА СВЕТОВНИТЕ ИГРИ21 юли (петък) – обръч и топка16:30 – 20 часа – квалификации21:00 – 22:15 часа – финали22 юли (събота) – бухалки и лента17:00 – 19:30 часа – квалификации21:15 – 22:15 часа – финали", "date": "2017.07.21", "title": " Нито една телевизия няма да излъчи участието на Невяна в Полша"}
{"url": "https://m.offnews.bg/news/Politika_8/Pargov-Da-vazstanovim-literaturnata-nagrada-na-imeto-na-Vaptcarov_661089.html", "text": "Лидерът на БСП - София Калоян Паргов призова да се възстанови литературната награда на името на Никола Вапцаров и държавния й статут по повод отбелязването на годишнината от разстрела му на 23 юли.\"Докато подготвяхме отбелязването на 75-ата годишнина от разстрела на Никола Вапцаров, отново възникна въпросът за възстановяването на държавния статут на литературната награда на неговото име, коментира той. - Такава инициатива е имало преди няколко години, когато над 150 писатели и поети, начело с Валери Петров, са се обърнали към президентството. Но, уви, не са получили дори формален отговор. Ето защо сега, заедно със Съюза на писателите, ще подновим тази инициатива и ще направим всичко възможно да бъде възстановена литературната награда на името на Вапцаров. Ще се обърнем към всички институции, от които зависи това. Все пак Вапцаров е световно признат поет и единственият българин, удостоен с Почетната международна награда за мир, наред с Пабло Пикасо, Пабло Неруда и Юлиус Фучик\", каза още Паргов. Програмата на събитията, свързани с отбелязването на 75-ата годишнина от разстрела на Никола Вапцаров и другарите му Антон Иванов, Антон Попов, Атанас Романов, Георги Минчев и Петър Богданов, започва в неделя, 23 юли, в 10,00 часа на Гарнизонното стрелбище в парка зад НДК.На 24 юли от 18,00 часа, пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров.Събитията са организирани от Градския съвет на БСП – София, Българския антифашистки съюз, Съюза на българските писатели и Съюза на българските журналисти.", "date": "2017.07.21", "title": " Паргов: Да възстановим литературната награда на името на Вапцаров"}
{"url": "https://m.offnews.bg/news/Snukar_18803/Robartsan-i-Fu-stignaha-do-polufinalite-v-Hong-Kong_661070.html", "text": "Страхотни двубои се изиграха в първия ден от дългоочаквания супертурнир по снукър \"Хонг Конг Мастърс\", организиран по случай 20-годишнината от независимостта на страната от Великобритания.Марко Фу зарадва местните фенове с обрат срещу Бари Хоукинс в първия четвъртфинал, който завърши с 5:3 фрейма в полза на китаеца, а Нийл Робъртсън надви със същия резултат завърналия се след контузия на крака Марк Селби.Рони О’Съливан ще се включи в състезателната част на турнира в днес в мач срещу Джон Хигинс, а вчера ден направи демонстративен двубой срещу Джими Уайт.Феновете на снукъра се насладиха на играта на двама от най-вълнуващите играчи в историята на този спорт, а след това Ракетата сподели, че за него не е важно кой ще спечели титлата.Важното според Рони е да се получат качествени мачове и събитието да бъде достатъчно успешно, че да може Хонконг да стане традиционна спирка в световния тур.", "date": "2017.07.21", "title": " Робъртсън и Фу стигнаха до полуфиналите в Хонг Конг"}
{"url": "https://m.offnews.bg/news/Temida_18762/Rumanetc-si-svali-gashtite-v-restorant-v-Albena_661077.html", "text": "29-годишен румънец си свали късите панталони и бельото под тях в ресторант в курорта \"Албена\". За това съобщават от Окръжния съд в Добрич. Мъжът е бил осъден по бързата процедура за дребно хулиганство и е бил глобен със 100 лв. На 17 юли около 18.00 ч. в ресторанта на хотел в курорт \"Албена\" 29-годишният Иван събул късите си панталони и бельо, с което е нарушил обществения ред и спокойствие на присъстващите туристи и персонала на заведението.Реакцията му била провокирана от сервитьорите в заведението, които му направили забележка, че влиза в ресторанта във видимо нетрезво състояние, гол до кръста и по шорти.В съдебната зала нарушителят обяснил, че е възприел забележката, че не може да остане в заведението в този вид, но тъй като не разбирал езика, си събул панталоните, за да покаже, че това не е бански, а дреха, с която е облечен и че под панталона има бельо.Според показанията на един от свидетелите обаче мъжът се е съблякъл на два пъти, като втория път е събул и бельото си и е показал част от тялото си, като това е породило възмущението на присъстващите, сред които имало и деца. При опит мъжът да бъде изведен от ресторанта той бутнал единия от сервитьорите в гърдите, съобщават от съда.Районният съд прецени, че събраните доказателства са достатъчни, за да се приеме, че румънският гражданин е извършил дребно хулиганство по смисъла на Указа за борба с дребното хулиганство. То се изразява в извършване на непристойна проява, каквато е събличането на дрехи и бельо и показване на гола плът в присъствието на повече хора и най-вече на публично място.Очевидно е, че съгласно общоприетите правила за поведение, посещението на туристи в ресторант голи до кръста и с плажно облекло е недопустимо, а още повече събличането на дрехи пред посетителите, посочва съдът.Мъжът не се е възползвал от възможността да обжалва наложеното му административно наказание пред Добричкия окръжен съд в определения за това срок и вече е заплатил глобата.", "date": "2017.07.21", "title": " Румънец си свали гащите в ресторант в Албена"}
{"url": "https://m.offnews.bg/news/Futbol_18793/Kultov-Dimitar-Penev-komentira-otpadaneto-na-Levski-video_661081.html", "text": "Треньор номер 1 на България за XX век Димитър Пенев говори пред CSKA.BG преди мача на \"червените\" с Лудогорец, който е утре от 21:00 часа на \"Армията\".Според него ЦСКА-София е показал добра игра в първия мач за сезона, но и грешки не са липсвали. Стратега смята, че има за какво футболистите на треньора Стамен Белчев да си връщат на Лудогорец по отношение на резултатите.За него мачът не е най-важният, но е важно \"армейците\" да победят, за да покажат колко са израснали за една година. Димитър Пенев коментира и отпадането на Левски от Лига Европа.\"След всеки мач прогнозите и мнението на специалистите, треньори, се променя, и то бързо, в движение. След международните мачове вчера виждате, че картината обратно се обърна.Лудогорец е по-добрият отбор. Надеждите на Левски, видяхме за 10 минути един хаос на \"Герена\", който не донесе нищо за успеха. Ботев пък си върна старата слава в международните срещи с този добър мач, който направи.Нашият отбор стартира добре като игра, но пак стари грешки, стари позиции, които не се харесват много на феновете. Мачът с Лудогорец утре не е най-важният, но е важен по отношение на сравнението между двата отбора.ЦСКА трябва да покаже, че за кратък период израсна. Трябва по-малко грешки, повече желание. Много е важно как ще им отнемаме топката, как ще атакуваме. Нашите футболисти понякога се увличат\", сподели Пенев.", "date": "2017.07.21", "title": " Култов Димитър Пенев коментира отпадането на Левски (видео)"}
{"url": "https://m.offnews.bg/news/Obshtestvo_4/Pontonite-ot-art-instalatciiata-na-Kristo-v-moreto-na-Burgas_661085.html", "text": "Понтоните от арт инсталацията на Кристо \"Плаващи кейове\" ще бъдат монтирани в морето пред Яхт клуб \"Порт Бургас\". Те вече са закупени и доставени от „Пристанище Бургас” ЕАД, монтажът им ще стане в близките дни. Понтоните от езерото Изео в Италия обаче няма да са част от художествена творба, асветовноизвестния творец с български произход Христо Явашев – Кристо, представена през 2016 г. на езерото Изео в Италия. Този път те няма да са част от пространствена художествена творба, а ще обслужват треньорските лодки и катери при домакинството на Европейско първенство клас „Оптимист“ – IODA 2017, което ще се проведе в Бургас от 30 юли до 6 август. Подготовката за престижната регата, чийто домакин е Яхт клуб „Порт Бургас”, е в разгара си. За участие са се записали 275 състезатели от 45 държави. Има участници от страни извън ЕС като САЩ, Аржентина, Бразилия, Австралия, Нова Зеландия, Хонг Конг, Япония, Китай и др. Над 85 са придружаващите ги треньори и водачи. Първите състезатели започват да пристигат в началото следващата седмица. Европейското първенство за оптимисти 2017 г. е поредният голям шампионат, организиран от Яхт клуб „Порт Бургас” за последните десет години, с което градът се утвърждава като водеща дестинация за организиране на различни международни регати. През 2015 г. в Бургас се проведе Младежкото европейско първенство по ветроходство клас 420 и 470, 2011 г. – Европейското първенство за сърфисти в клас RSX, а през 2007 г. градът бе домакин на Световно първенство клас 470 за младежи. Поледните няколко години „Пристанище Бургас” ЕАД влага непрекъснато средства, за да подобри качествено базата за ветроходни спортове на територията на Марината.", "date": "2017.07.21", "title": " Понтоните от арт инсталацията на Кристо в морето на Бургас"}
{"url": "https://m.offnews.bg/news/Zvezdi_18810/Naj-krasivata-uchitelka-se-omazhi-za-volejbolista-Todor-Skrimov_661078.html", "text": "Силвия Зубева, която стана известна като най-красивата учителка, се омъжи за волейболния национал Тодор Скримов. За това съобщи самата Зубева във Фейсбук.Двамата са заедно от около година и очакват дете.От снимките, публикувани от Зубева и от съпруга ѝ, се вижда, че тя вече е в напреднала бременност. Силвия Зубева стана известна, след като нейна снимка от първия учебен ден в столичното училище \"Академик Михаил Арнаудов\" се появи във Фейсбук през 2014 г. За часове снимката събра над 200 000 харесвания и близо 10 000 споделяния. ", "date": "2017.07.21", "title": " Най-красивата учителка се омъжи за волейболиста Тодор Скримов"}
{"url": "https://m.offnews.bg/news/Obshtestvo_4/Ruski-turisti-oskverniha-paraklis-v-Sozopol_661087.html", "text": "Руски туристи оскверниха параклис във ваканционното селище Санта Марина в Созопол, съобщи gazeta.ru, позовавайки се на местната администрация. Туристите са нарисували нецензурни рисунки и са добавили надпис на руски език. \"Уважаеми гости на комплекса, искаме да ви покажем как се забавляват младежите в Санта Марина. Обърнете внимание на приложената нецензурна снимка\", се казва в съобщението.  Оттам допълват, че православният параклис е действащ и е отворен за посетители всеки уикенд. ", "date": "2017.07.21", "title": " Руски туристи оскверниха параклис в Созопол"}
{"url": "https://m.offnews.bg/news/Temida_18762/Deputat-ot-GERB-reketiral-ot-imeto-na-Bojko-vzel-4-tona-sudzhuk-uzh-z_661082.html", "text": "Депутатът от ГЕРБ Живко Мартинов е рекетирал бизнесмен от Добрич, като е използвал името на премиера Бойко Борисов. Той успял да отмъкне 4 тона суджук и 60 кг. телешка кайма и филе \"Елена\", за които твърдял, че са предназначени за Борисов. Храната обаче така и не стигнала до премиера, а била складирана в помещение на самия Мартинов.Данните бяха изнесени от главния прокурор Сотир Цацаров, който внесе искане за сваляне на имунитета на депутата. Той пък от своя страна обяви, че атаката срещу него идвала от ляво. Спрямо депутата са събрани данни за общо пет извършени престъпления от 2012 година до настоящия момент.Проверката е започната от прокуратурата след сигнал от бивш служител на МВР. По-късно събраните от прокуратурата данни са били потвърдени и от ДАНС, които изпратили доклад до премиера Борисов с данни за злоупотреби от страна на народния представител.От 2012 г. до настоящия момент той е оказвал натиск върху търговец от Добрич. Известни са 6 или 7 случая, при които Мартинов е предупреждавал бизнесмена, че трябва да подпомага политическата дейност. В противен случай срещу него щяла да се стовари цялата репресивна машина – проверки от данъчни, полиция, агенцията за храните.Отделно от това върху бизнесмена е оказан натиск да мебелира офиса на ГЕРБ в града. Вместо в офиса на партията обаче мебелите се оказали в личния офис на Мартинов, който въртял бизнес с пшеница. Той поискал и климатичната инсталация, която била инсталирана в местна дискотека. Съоръжението било поискано от името на ГЕРБ, но отново се оказало в неговия кабинет. По същата схема Мартинов се сдобил и два сглобяеми гаража и видеонаблюдение, платени с парите на същия бизнесмен.Дошъл е един момен, в който човекът си е дал сметката, че не може да понася финансови загуби.Отделно от този случай има данни за оказана принуда върху зам.-началника на Областната дирекция на МВР за „дребни случаи“, като анулиране на фиш на шофьора на депутата, прекратяване на проверки и освобождаване на задържани товарни автомобили, натоварени с пясък от плажа на с. Кранево, които били предназначени за частен хотел. Натиск бил оказан и да извършване на полицейски проверки спрямо търговци, които си купили пшеница от депутата, но не му платили. Причината да не му платят била, че те искали хлебна пшеница, а той им предоставил фуражна.На 2014 г. е установено, че е оказал натиск върху експерти, които трябвало да манипулират техническа експертиза за катастрофа. При инцидента са загинали двама души, а виновният - бившият заместник-министър на финансите Красимир Катев. Тогава Мартинов е оказвал натиск върху лица от ръководния състав на полицията и експертия състав, с цел оневиняане на подсъдимия.Според Цацаров опитът не е успял, защото бившият зам.-министър е получил 4 години затвор, въпреки че присъдата не е влязла окончателно в сила.При друг случай депутатът е упражнил принуда спрямо упровител на държавно дружество за кадровата политика – кой да бъде назначен и кой – уволнен.Депутатът от ГЕРБ Живко Мартинов подаде в парламента заявление, с което сам се отказва от имунитета си. По рано той коментира причините прокуратурата да поиска имунитета му така: \"Има група хора от ляво, които от няколко месеца пишат жалби срещу мен. Губят 11 години в Добрич и имат към мен неприязън и това е в основата. Към част от тези хора има завеждани дела\". Той уточни, че е собственик на фирми, а много хора му дължали пари, поради което бил подал сигнал в ДАНС.", "date": "2017.07.21", "title": " Депутат от ГЕРБ рекетирал от името на Бойко, взел 4 тона суджук уж за Борисов"}
{"url": "https://m.offnews.bg/news/Sviat-_12/Mustatcite-na-Salvador-Dali-nepokatnati-28-godini-sled-smartta-mu_661088.html", "text": "Тялото на Салвадор Дали беше ексхумирано късно снощи заради тест за бащинство.Съдът разреши ексхумацията на тялото на испанския сюрреалист в края на юни по искане на 61-годишната гледачка на карти Пилар Абел, която настоява, че е дъщеря на Дали. Абел обяви пред съда, че майка ѝ срещнала Дали при негови приятели в Кадакес и двамата имали кратка връзка. Пилар е родена и израснала във Фигерас, където е роден и починал и Дали. Художникът и съпругата му Гала нямат деца. Жената настоява, че знае кой е баща ѝ от години, а от 10 години води съдебни битки, за да получи разрешение за ексхумация, тъй като няма друг начин, по който може да докаже роднинската връзка. Тялото на Дали беше ексхумирано 28 години след смъртта му. Експертите обградиха гроба на художника в Театъра музей, посветен на него, във Фигерас, с параван от черни пана, тъй като ексхумацията предизвика интереса на множество граждани, журналисти и фоторепортери. Те се събраха на площад пред музея, за да наблюдават работата на експертите. Балсамираното тяло на художника Салвадор Дали е в добро състояние и дори мустаците му са запазили вида си, съобщи Франс прес. Специалистите са взели косми, нокти и две кости за ДНК изследването. Пробите ще бъдат изследвани в Института по токсикология в Мадрид, за да бъдат сравнени с ДНК проби от Пилар Абел.Доказателствата ще бъдат представени пред съда на 18 септември. Ако данните се окажат положителни, Пилар може да претендира за 25% от наследството на Салвадор Дали, което е завещано изцяло на испанската държава. Ексцентричният артист е оставил стотици произведения на изкуството, сред които и 250 подписани от него, както и собственост в Каталуня, всичко на стойност 136 млн. долара по тогавашни оценки.", "date": "2017.07.21", "title": " Мустаците на Салвадор Дали непокътнати 28 години след смъртта му"}
{"url": "https://m.offnews.bg/news/Futbol_18793/Ibra-prodalzhava-s-vazstanoviavaneto-Mourinio-iska-da-go-zadarzhi_661093.html", "text": "Златан Ибрахимович продължава да впечатлява с темпото, с което се възстановява от контузията, която получи по време на мача на Манчестър Юнайтед в Лига Европа срещу Андерлехт.Шведският нападател бе освободен от \"червените дяволи\" през лятото, но продължава да се труди на базата на английския тим и има, макар и минимален шанс да остане в клуба до края на сезона.35-годишният нападател публикува видео, в което прави упражнения за крака с цел възстановяване на мускулатурата, а посланието към клипчето е типично в негов стил: \"Силата е нещо без контрол\".В същото време мениджъра на Манчестър Юнайтед Жозе Моуриньо сподели, че се надява на щастлива развръзка, която би му дала възможност да работи отново със Златан.\"Искахме да бъдем честни и открити и да му дадем възможност да вземе решение в случай, че иска да напусне. Така че нямаше нов договор, но има възможност и време да помисли, почувства и реши, от своя гледна точка той иска да продължи да играе на най-високо ниво.Той не искаше да се крие зад тази тежка контузия. Не беше щастлив от начина, по който приключи сезона, разбира се с първи европейски трофей, но без да играе. Той иска да предизвика себе си и да продължи да играе на най-високо ниво.\"Ако решението е да остане с нас и да прецени до декември, защото не мисля, че може да играе преди декември, тогава защо да не изчакаме такъв добър играч, който дава толкова много?Говорим, обменяме идеи, но всичко е в ръцете на господин Уудуърд и агента на Златан, но решението се взима с играча\", каза Моуриньо.", "date": "2017.07.21", "title": " Ибра продължава с възстановяването, Моуриньо иска да го задържи"}
{"url": "https://m.offnews.bg/news/Kultura_33/Kitaj-zabrani-Dzhastin-Bijbar_661101.html", "text": "Канадската поп звезда Джъстин Бийбър получи забрана да изнася концерти в Китай. Наложи му я Бюрото по културата в Пекин, пише Би Би Си.В изявление министерствота казва, че не е уместно да позволи изяви на артисти, известни с \"лошото си поведение\".Новината, че той не е желан в Китай дойде в отговор на запитвания защо, докато звездата подготвя турне в Азия, в списъка с местата, където ще изнесе концерти, не фигурира нито едно от Континентален Китай.Джъстин Бийбър е надарен певец, но той също е и спорен млад чуждестранен изпълнител, се казва в текста.\"Надяваме се, че докато Джъстин Бийбър израства, той ще продължи да подобрява думите и поведението си и наистина ще стане обичан от публиката певец\", допълват от министерството. От текста не се разбира какво се има предвид под \"лошо поведение\", но е ясно едно - името на Бийбър явно е включено в списъка с \"вражеските елементи\".", "date": "2017.07.21", "title": " Китай забрани Джъстин Бийбър"}
{"url": "https://m.offnews.bg/news/Turizam_75/Briuksel-zabrani-novo-stroitelstvo-na-Kaliakra-vetroparkovete-ostavat_661099.html", "text": "Европейският съд е забранил на България да строи на Калиакра. Това става ясно от прессъобщение на Министерство на околната среда и водите.  В него се казва, че делото, което съдът заведе срещу България за ветропарковете в Калиакра, е приключило със забрана за за издаването на нови разрешения за всякакво ново строителство на територията на Калиакра.От Министерството на околната среда и водите се хвалят, че министър Нено Димов \"е постигнал възможно най-благоприятните за страната ни договорености с Европейската комисия по съдебното дело за изградените вятърни генератори в защитена зона „Калиакра“. В резултат на преговорите с Комисията се е стигнало до решение да не бъдат премахвани изградените до момента вятърни генератори, голф игрище, къщи, хотели, вилни селища и инфраструктура в защитената зона, но новото строителство се спира изцяло.Първоначално ЕК поиска България да бъде осъдена за одобрението на множество проекти (около 600) в зоната. Става въпрос за 2900 ветрогенератора и проекти за къщи, вилни селища, инфраструктура, проекти за разораване на спетен хабитат и др. В резултат на проведената съдебна защита обхватът на проектите беше намален.С решение на Съда на ЕС от 14 януари 2016 г., България беше осъдена за нарушение на европейското законодателство за девет проекта за ветрогенератори и един за голф игрище. От тези девет проекта три не са реализирани и са загубили валидност на актовете за одобряването им.Съдебното решение се отнася до реално съществуващи шест проекта за вятърни генератори и един проект за голф игрище. В резултат на постигнатите сега договорености тези 7 проекта ще продължат да съществуват и няма да се наложи премахване на ветрогенераторите и цялостно възстановяване на терена на голф игрището.Страната ни трябва да гарантира, че вече съществуващата част от системата за ранно предупреждение за прелитащи птици е в действие и да предложи график за нейното доизграждане, така че да обхване всички оператори на генератори. До пълното изграждане на системата трябва да бъдат предвидени временни мерки за тези, които все още не са обхванати от нея. Това означава спиране на работата на вятърните турбини по време на миграционните периоди на птиците.Освен това министърът на околната среда и водите трябва да издаде заповед за обявяване на зона „Комплекс Калиакра“, в която да има забрани за извършване на строителство с цел опазване на степния хабитат.Трябва да бъдат изменени заповедите за защита на птиците в зони „Калиакра“, „Белите скали“ и „Било“, които да включат мерките, свързани със системата за ранно предупреждение, и такива за опазване на видовете и местообитанията.Важно условие е и финализирането и приемането на интегриран план за управление на района на Калиакра. Той следва да включва мерки, съгласно Плана за действие за защита на червеногушата гъска.Заповедите предстои да бъдат издадени в най-скоро време. Те са по реда на Закона за биологичното разнообразие и с тях ще се забранят и ограничат дейностите в защитени зони „Калиакра” и „Белите скали“ за опазване на дивите птици.Министърът на околната среда и водите ще може временно да спира работата на единични вятърни турбини, групи от ветрогенератори или цели ветроенергийни паркове, при наличие на данни за интензивен миграционен поток на птици, които в комбинация със специфични климатични условия, създават опасност от сблъсък с витлата.Предстои да бъде обявена защитена зона „Комплекс Калиакра”, която се намира в землищата на с. Тюленово, община Шабла, с. Камен бряг, с. Свети Никола, с. Българево, Каварна, с. Божурец, с. Топола, община Каварна и Балчик, община Балчик, с обща площ 483 362, 770 дка, от които 437, 272 кв. км морски пространства. Предмет на опазване ще бъдат природни местообитания, видовете растения и животни.В границите на защитената зона се забранява използването на дънни тралиращи и драгиращи средства, изграждане на изкуствени подводни рифове и острови.Няма да може да се осъществява търсене и проучване на полезни изкопаеми (строителни и скално-облицовъчни материали), разкриване на нови и разширяване на концесионните площи за добив на полезни изкопаеми с изключение на тези, за които към датата на обнародване на заповедта в „Държавен вестник” има започната процедура за предоставяне на разрешения за концесия по Закона за подземните богатства, по Закона за концесиите или е започнала процедура за съгласуването им по реда на Закона за опазване на околната среда или Закона за биологичното разнообразие.Забранява се увреждане и унищожаване на естествената растителност в крайбрежната плажна ивица и в дюни извън активната плажна площ, освен в случаите на почистване от инвазивни и неместни видове.Няма да могат да се отводняват езера, блата и други естествени водни обекти, да се коригират и преграждат с диги. Категорично се забранява издаването на нови разрешения за строеж и всякакво строителство на територията. Ограничението няма да се прилага за обекти с действащо разрешително за строеж към датата на обнародване на заповедта, за ремонт и реконструкция на съществуващи обекти, за изграждане, ремонт или реконструкция на съоръжения на техническата инфраструктура.По отношение на земеделието, в защитена зона „Комплекс Калиакра“ не се допуска употребата на минерални торове в ливади, пасища, мери, изоставени орни земи и горски територии, както и на продукти за растителна защита и биоциди, освен разрешените за биологично производство. Забранява се разораване, залесяване и създаване на трайни насаждения, плодови и зеленчукови култури, зърнено-бобови култури, листностъблени зеленчукови култури, кореноплодни зеленчукови култури, луковично зеленчукови култури, маслодайни култури, влакнодайни култури, етерично-маслени култури, едногодишни или многогодишни фуражни култури.", "date": "2017.07.21", "title": " Брюксел забрани ново строителство на Калиакра, ветропарковете остават"}
{"url": "https://m.offnews.bg/news/Sviat-_12/Dashteriata-na-Tolstoj-kojto-obidi-Balgariia-Da-ne-dava-Gospod-da-uc_661098.html", "text": "Дъщерята на депутата от Думата Пьотр Толстой Александра посъветва връстниците си \"да не дава Господ\" да учат в руски университет и похвали обучението в американските висши училища.Пьотр Толстой е депутат от партията на Путин \"Единна Русия\" и заместник-председател на Думата. През септември миналата година той обиди България с думите: \"Разбира се. Просто ще я купим цялата. Половината от крайбрежието вече купихме\".Пьотр Толстой има кариера и на политически агитатор със собствено предаване по Первый канал. В предаването си често твърди, че Западът и САЩ искат да унищожат Русия и да заграбят ресурсите ѝ.Дъщерята му Александра обаче живее в САЩ и се похвали, че вече учи в Yale University и \"това е страхотен университет\".В отговор на въпрос на потребители в ask.fm планира ли да учи в московската \"Висша школа по икономика\" Александра написа: \"Да не дава Господ. Учейки в тази система, много се разочаровах\".Тя е силно критична и към Факултета по журналистика на престижния Московски държавен университет (впрочем именно там са учили голяма част от най-популярните руски журналисти):\"Факултетът по журналистика на МГУ много се развали, хич не ви съветвам да учите там\".След признанията на Александра Пьотр Толстой се опита да я оправдае:\"Това си е нейният личен живот, какво да го обсъждам. Това, че тя харесва определен университет, изобщо не означава, че не е патриот.\"", "date": "2017.07.21", "title": " Дъщерята на Толстой, който обиди България: Да не дава Господ да учите в руски университет"}
{"url": "https://m.offnews.bg/news/Razsledvane_68/Privecher-V-Borisovata-gradina-kolite-sa-poveche-otkolkoto-po-Tcarig_661102.html", "text": "Четвъртък, 20 юли 2017 г., 20:30 часа, Борисовата градина. Алеята, която минава покрай страничния вход (откъм сектор Б) на стадион \"Българска армия\".Всъщност денят няма значение. Всяка вечер в уж забранения за автомобили парк колите са повече, отколкото по Цариградско шосе.Това е най-достъпното място за влизане в Борисовата. Автомобилите влизат откъм бул. \"Драган Цанков\", до автокъщата \"Капитолия\". Там има знак, че влизането е забранено, освен за автомобили със специален режим.Някъде докъм 19 часа знакът се спазва и в парка има не повече от десетина коли.След 19 часа обаче паркът се превръща в паркинг.Колите са паркирали плътно една до друга в продължение на 800 метра.През деня понякога се случва паяк да вдига колите, които по това време хич не са много.Вечер обаче паякът заспива.Шофьорите не са се задоволили само с централната алея, която върви между стадион \"Българска армия\" и кръчмата \"Веселото село\". Паркирали са плътно и по страничните алеи, които водят към Езерото с лилиите.Това е алеята, която минава между стадиона и Колодрума:А това е алеята, която минава между Колодрума и Маймунарника. И понеже на един от таксиметровите шофьори му се видя недостатъчно да достави клиентите си на цели 100 метра от входа на Маймунарника, се шмугна в претъпканата с коли алея.За 10-те минути, за които изминахме разстоянието между игрището на \"Спортна София\" и пресечката към Маймунарника, по алеята минаха 18 таксита. Някои от тях идваха празни и се връщаха с клиенти. Очевидно услугата да си викнеш такси от парка е широко разпространена.Трябва да отбележа нещо: в този час шофьорите караха бавно и внимателно пропускаха майките с колички, пешеходците и колоездачите да се проврат между тях. Като човек, който всяка вечер минава от там обаче искам да ви гарантирам, че в по-късните часове съвсем не е така. Около 23 часа Борисовата градина се превръща в писта за надбягвания и връткане на гуми. По това време едва ли трезвеността е най-висшата човешка добродетел. ", "date": "2017.07.21", "title": " Привечер: В Борисовата градина колите са повече, отколкото по Цариградско"}
{"url": "https://m.offnews.bg/news/Sviat-_12/SASht-zabraniava-patuvaniiata-do-Severna-Koreia_661084.html", "text": "САЩ ще забрани на гражданите си да пътуват до Северна Корея. Това обявиха две туристически агенции, организиращи пътувания на чужденци до КНДР, цитирани от Ройтерс и БТА.Забраната ще бъде обявена на 27 юли и ще влезе в сила месец по-късно. Не е ясно за какъв период от време ще действа.Твърдението е на агенциите \"Корьо турс\" и \"Йънг пионер турс\". По-късно от администрацията на президента са потвърдили информацията пред Асошиейтед прес. Оттам обясняват, че  след приемането на забраната използването на американски паспорти за влизане в Северна Корея ще стане незаконно.Името на \"Йънг пионер турс\" стана известно около случая с американския студент Ото Уормбиър, който е пътувал до Северна Корея с помощта на туроператора. Уормбиър беше арестуван и осъден на 15 години тежък физически труд при посещението с. Мъжът беше освободен в кома и почина дни след връщането му в САЩ. Най-малко трима американски граждани в момента се намират в арест в Северна Корея.", "date": "2017.07.21", "title": " САЩ забранява пътуванията до Северна Корея"}
{"url": "https://m.offnews.bg/news/Sviat-_12/Desetki-raneni-pri-sblasatci-mezhdu-palestintci-i-izraelskata-politcii_661104.html", "text": "Недоволни палестинци протестираха днес в Йерусалим, след като израелските власти поставиха метални детектори до джамията Ал Акса. Освен това полицията не допусна мъже под 50 години на Площада на джамиите, където се намира Ал Акса. На това място наскоро бяха извършени няколко нападения, а миналата седмица там бяха убити двама израелски полицаи. Палестинците се обявиха против мярката. Според властите обаче тя е наложителна след убийствата. Част от палестинците, които не бяха допуснати до джамията, се молиха на площадите и улиците наблизо. Десетки богомолци, основно младежи, обаче се обявиха яростно срещу забраната. Те започнаха да скандират \"Народът иска да освободи Ал Акса\". Стигна се до сблъсъци с израелската полиция, която използва водно оръдие и сълзотворен газ, за да разпръсне протеста. Демонстрантите отговориха с хвърляне на камъни и опитаха да пробият полицейския кордон. Десетки са ранени при сблъсъците. Близо до мястото на протеста е бил застрелян младеж. За момента обаче не е ясно дали инцидентът е свързан със сблъсъците, съобщи Би Би Си. В същото време стана ясно, че палестинският президент Махмуд Абас е поискал САЩ да окаже натиск върху Израел за отмяна на мерките за сигурност, които увеличават напрежението в района. Абас е поискал помощта на САЩ по време на телефонен разговор със съветника на Белия дом Джаред Къшнър. Палестинският президент е предупредил, че обстановката е много критична и може да излезе извън контрол.", "date": "2017.07.21", "title": " Десетки ранени при сблъсъци между палестинци и израелската полиция в Йерусалим"}
{"url": "https://m.offnews.bg/news/Futbol_18793/TcSKA-1948-podpisa-s-bivsh-mladezhki-natcional_661103.html", "text": "Бившият младежки национал Ивайло Цветков е поредното ново попълнение в състава на ЦСКА 1948 през това лято. С дългогодишен стаж в професионалния футбол и борбения си дух футболистът е амбициран да помогне на \"червените\" за спечелване на промоция за Втора лига, се казва в съобщение на официалния сайт на клуба.29-годишният полузащитник идва от Сливнишки герой (Сливница), където бе капитан през миналия сезон.Ивайло Цветков е юноша на Славия и прави дебюта си в „А“ група, когато е само на 17 години. След това продължава кариерата си в Миньор (Перник) и Рилски Спортист.През 2009 година заминава за Швеция, където играе за местните Ексерат, ИФК Суне и ИФК Викинг. Полузащитникът е играл и за младежкия национален отбор по футбол под ръководството на селекционера Александър Станков.", "date": "2017.07.21", "title": " ЦСКА 1948 подписа с бивш младежки национал"}
{"url": "https://m.offnews.bg/news/Futbol_18793/David-Viia-i-Kaka-povezhdat-tima-na-Ol-Star-sreshtu-Real_661100.html", "text": "Стана ясен пълният състав на отбора от МЛС, който ще играе срещу Реал Мадрид в тазгодишното издание на Мача на звездите, който ще се играе на 3 август на стадион \"Солджър фийлд\" в Чикаго.Футболистите се определят чрез гласуване на феновете, които излъчват 11 играча, а също толкова определя и селекционерът на тима. Две квоти има право да добави и председателят на Мейджър-лигата или така общо стават 23-а футболисти.Мачът, който тази година ще има ролята на Ол-стар гейм, ще се състои на 2-и август на стадион Солджър Фийлд в Чикаго. Треньорът на Чикаго Файър- бившият плеймейкър на Сърбия и Атлетико Мадрид Велко Паунович ще води сборния отбор на американското първенство.Голяма част от футболистите в сборния отбор са световни звезди като бразилеца Кака, Бастиян Швайнщайгер, Себастиан Джовинко, Давид Вия, а също така има достатъчно и американски национали като вратарят Тим Хауърд, Майкъл Брадли. Стефан Фрай (Сиатъл), Тим Хауърд (Колорадо) ДаМаркъс Бийзли (Хюстън), Майкъл Паркхърст и Грег Гарса (Атланта Юнайтед), Ернан Грана и Мат Хеджис (Далас), Йохан Капелхоф (Чикаго Файър), Йеле ван Дам (ЛА Галакси), Греъм Зуси (Спортинг Канзас Сити) Келийн Акоста (Далас), Мигел Алмирон (Атланта Юнайтед), Майкъл Брадли (Торонто), Джовани дос Сантос (Лос Анджелис Галакси), Кака (Орландо Сити), Бащиян Швайнщайгер и Дакс Маккарти (Чикаго Файър), Инасио Пиати (Монреал),  Себастиан Джовинко и Джоузи Алтидор (Торонто), Дом Дуайър (Спортинг Канзас Сити), Неманя Николич (Чикаго Файър), Давид Вия (Ню Йорк Сити)", "date": "2017.07.21", "title": " Давид Вия и Кака повеждат тима на Ол-Стар срещу Реал"}
{"url": "https://m.offnews.bg/news/Obshtestvo_4/MZH-Gorite-na-Rodopite-sa-bolni-i-sahnat-triabva-sech_661106.html", "text": "Гората на Родопите съхне. Голяма част от територията на страната е поразена от корояд и гъбни вредители, а това налага вземането на спешни мерки, предупреди зам. земеделският министър Атанас Добрев по време на инспекция в горските територии Ардино и Женда, заедно с учени от БАН и Лесотехническия университет, областните управители на Кърджали и Смолян и общинари от Ардино.Основна причина за увеличаване на нападенията е добрата хранителна среда за развитие на короядите. Тя е следствие на голямото количество увредена дървесина - над 2 млн. куб. метра от абиотични фактори – ветровали, ветроломи, ледоломи и снеговали, и невъзможността за бързото й извличане и усвояване в рамките на 1 година, поради високия процент недостъпни терени.Какви са необходимите \"спешни мерки\" посочи акад. Александър Александров от Института по гората към БАН: сеч.\"Процесът е обезпокоителен и е наложителна спешна човешка намеса, - заяви акад. Александров. - Короядните петна се разширяват понякога и с метър на ден и трябва да лекуваме тази гора и това става със сеч. На места се засяга и дървесината около короядните петна, където короядът се е преместил и започва да ползва хранителната среда\", каза още той.Това, което има да се решава, не засяга само институциите, а и всички собственици на гори. Предстои труден период на извличане и усвояване на тази дървесина и нека да оставим лесовъдите да си свършат работата, каза още акад. Александров.Размерът на засегнатите площи е много динамичен, но по последна информация са приблизително около 300 хил. дка.В последните години проблемът се разраства и разширява. От средата на 2016 г. има тенденция на увеличаване размера на засегнатите иглолистни култури. В сравнение с 2015 г. е регистриран ръст на засегнатите площи от 66 хил. дка на 180 хил. дка или близо 3 пъти. Само до месец юли 2017 г. засегнатите площи са колкото за цялата 2016 г.Съхнещите гори са с възраст 40-50 г., която се определя като пределна за тези изкуствени насаждения. Директорът на Изпълнителна агенция по горите Григор Гогов информира, че в засегнатите райони са ограничени сечите на здрава дървесина и се приоритизира усвояването на увредената. Той посочи, че се идентифицират собствениците на засегнатите гори, на които се правят предписания за предприемане на мерки за провеждане на санитарни сечи и други мероприятия.", "date": "2017.07.21", "title": " МЗХ: Горите на Родопите са болни и съхнат, трябва сеч"}
{"url": "https://m.offnews.bg/news/Kultura_33/Zvezdite-se-sboguvaha-s-Chestar-Beningtan-v-internet_661105.html", "text": "Вчера се простихме с един човек, оставил дълбок отпечатък в развитието на метъл стила със силния си глас и характерното си поведение. Фронтменът на \"Linkin Park\" Честър Бенингтън реши да сложи край на живота си на едва 41 години, оставяйки шест деца. Честър Бененгтън започва кариерата си от малки банди, а бедността му е позната. Изпадал в периоди на тежки финансови проблеми, свързани с пристрастяването към наркотиците и алкохола, той винаги успява да се вдигне на крака - до вчера, когато реши да сложи край на живота си като се обеси.Групата има няколко платинени албума, а Бенингтън е идол на стотици хиляди души. Негови фенове бяха и много известни изпълнители. Част от тях почетоха вокалиста на LP чрез съобщения в социалните мрежи.Певицата  написа в \"Туитър\": \"Почивай в мир... Сърцето ми е с всички, които остави. Ако страдате, не се срамувайте да говорите с някого за това\". написа, че предава \"най-искрените си съболезнования на семейството и приятелите на Честър Бенингтън и семейството от Linkin Park\". \"Наистина уникален, скромен фронтмен\", написа звездата в \"Туитър\".  от рок групата System of a Down сподели трогателен спомен за първата си среща с Бенингтън. Фронтменът на качи снимка с Бенингън в \"Инстаграм\" и текст \"Ще ми липсваш\"., дългогодишен колега и приятел на Бенингтън, написа: \"Шокиран съм и сърцето ми е разбито, но е истина.\"Певецът Ейкън сподели във \"Фейсбук\": \"Една легенда ще почива в мир (твърде рано)\".", "date": "2017.07.21", "title": " Звездите се сбогуваха с Честър Бенингтън в интернет"}
{"url": "https://m.offnews.bg/news/Leka-atletika_18783/Danekova-izgoria-za-4-g-zaradi-dopinga-ot-Rio_661097.html", "text": "Хванатата в употреба на допинг българска лекоатлетка Силвия Дънекова е наказна с лишаване от състезателни права за 4 години, считано от 13 август 2016 година, това реши Българският спортен арбитраж.Решението на БСА отмени решението на Дисциплинарната комисия при БОК, тъй като то е в нарушение на Антидопинговите правила, приложими за олимпийските игри в Рио 2016.Както е известно, националката рекордьорка в бягането на 3000 метра стипълчейз Силвия Дънекова бе замесена в допинг-скандал по време на Олимпиадата в Рио де Жанейро през август миналата година.Дънекова беше лишена от право на участие в Игрите заради положителна проба, но след около девет месеца, на 20 април, тя беше оневинена от Дисциплинарната комисия на БОК заради множество нарушения около нейния тест и липса на доказателства за позитивен резултат.Решението на ДК бе обжалвано и впоследствие отменено от Спортния арбитраж.", "date": "2017.07.21", "title": " Дънекова изгоря за 4 г. заради допинга от Рио"}
{"url": "https://m.offnews.bg/news/Istoriia_18809/Stroezh-prez-50-te-godini-unishtozhil-grobnitcite-na-Iztochniia-nekrop_661092.html", "text": "Изкопите за строежа на хотел на мястото на бившето кино \"Сердика\" край паметника на Васил Левски в столицата не се увредили най-големия некропол на антична Сердика - Източният некропол, който се намира точно под мястото на старото кино. Те са били унищожени от строежа на старото кино през 1958 г.Това заяви пред ОFFNews археологът Юниан Мешеков, ръководител на разкопките на мястото, където скоро ще се появи луксозен хотел.Предни дни се появи информация, че изкопът за строежа е увредил ценни археологически находки, но по думите на археолога те са били разрушени преди изкопните дейности. \"Това е най-големият некропол на Сердика. Датира от периода на ранното християнство - четвърти век. В момента една от гробниците е в добро състояние, но голяма част от некропола е разрушен при строежа на кино \"Сердика\", започнат през 1958 г.\", заяви той. Именно през 50-те и 60-те години на миналия век част от некропола е била залята с бетон.Всички гробни съоражения - седем гробници и няколко гроба, са проучени и документирани. С решение на междуведомствена комисия една от гробниците ще бъде възстановена и показана. Това ще се случи само с едно гробно съоръжение, защото комисията е преценила, че само то носи експозиционна стойност. \"Запазената гробница ще бъде възстановена и изложена, но още не се знае къде\", заяви Мешеков. Видимо подразнен от спекулациите, че под бъдещия хотел \"Хаят\" може да е гробът на Левски, Мешеков заяви: \"Категорично не е тук\". Частите от Източния некропол на Сердика бяха открити още през април, а досега археолозите изучават района. След като те приключат работа, ще започне и строежът на \"Хаят\".", "date": "2017.07.21", "title": " Строеж през 50-те години унищожил гробниците на Източния некропол на Сердика"}
{"url": "https://m.offnews.bg/news/Vitc-na-denia_18754/Vitc-na-denia-21-iuli_661107.html", "text": "Запазването на клас прослужено време ще коства на българските работодатели 50 тона суджук годишно, обявиха експерти от ИПИ.Докладът е писан по .Източник: Турхан Апдула", "date": "2017.07.21", "title": " Виц на деня - 21 юли"}
{"url": "https://m.offnews.bg/news/Sviat-_12/Zaginalite-na-protestite-vav-Venetcuela-sa-veche-100-dushi_661108.html", "text": "100 души са вече загиналите на протестите срещу замислената от президента Николас Мадуро конституционна реформа от април до момента. Ранените са стотици.Днес загинаха трима души, а вчера по време на вчерашната 24-часова стачка загина 15-годишно момче. Организираната от опозицията обща стачка опразни улиците на Каракас, съобщиха ДПА и БТА. Протестът беше организиран с цел да принуди Мадуро да се откаже от промените в конституцията. На 30 юли трябва да се състоят изборите за членове на учредително събрание, което ще пренапише конституцията, за да се осигури мнозинство на социалистите. На изборите през декември 2015 г. опозиционната Коалиция на демократичното единство получи мнозинство и контрол върху парламента.Оттогава опозицията призовава за референдум за отстраняване на президента Мадуро и за нови президентски избори. ", "date": "2017.07.21", "title": " Загиналите на протестите във Венецуела са вече 100 души"}
{"url": "https://m.offnews.bg/news/Interviu_66/V-kinoto-ima-prekaleno-mnogo-veliki-tvorbi-koito-nikoga-niama-da-vid_661109.html", "text": "През 2017 г. Домът на киното отново бе избран от \"Европа Синемас\" да участва в селекцията на Младежкото жури на Венецианския филмов фестивал.Стартиралата през 2010 г. програма „28 пъти кино” събира почитатели на киното на възраст между 18 и 25 години от 28-те държави членки на Европейския съюз, канейки за специално жури във Венеция.Тази година на предстоящото 74-о издание на Венецианския кинофестивал през септември България ще бъде представена от Филип Морозов. По повода \"София филм фест\" предостави на OFFNews своето специално интервю с Морозов:Не обичам да говоря за себе си толкова, колкото за нещата, с които се занимавам или които ме вълнуват. Тези неща обикновено са свързани с музика, кино и добра храна. Често съжалявам, че не мога да бъда навсякъде едновременно.Трябва да се полагат повече усилия, отколкото са нужни. Това важи за всичко.Краткият отговор би бил \"Ах, този джаз\" (All That Jazz) на Боб Фоси, който гледах в Одеон на 13 г. Като изключим това, всичко се случи сравнително внезапно и историята не е толкова впечатляваща. Винаги съм харесвал и съм се интересувал от кино, но до 10-ти клас исках да се занимавам с кулинарно изкуство – сладкарство най-вече. През януари 2012 г. обаче се кандидатирах за младежкото жури на един много сериозен кино-телевизионен фестивал/пазар във Франция – FIPA (Festival International de Programmes Audiovisuels) в Биариц. Избраха ме и попаднах в среда, в която усетих, че искам да се задържа. Два месеца по-късно същото се случи и на \"София филм фест\"-а. Оттам нататък сякаш нямаше връщане назад. Това учих, а няколко години по-късно започнах да пиша и да режисирам. Не съм го мислил много, но на този етап не мога да си представя да се занимавам с друго. Учих кинознание по-точно. Всъщност основните неща, които осъзнах, вероятно ще прозвучат тривиално. Най-вече открих, че има прекалено много велики творби, които никога няма да видим, или за които въобще няма и да чуем. Често се замислям за това и ми е жал. Разбрах, че е хубаво – понякога дори е нужно - да можем да се отдалечим от първичните си мнения и да се замислим по-сериозно над това, което сме чули, видели и усетили. Това може да се случва във всякакъв аспект, независимо дали е кинематографичен, политически или чисто човешки. Невинаги е възможно, но когато усетим, че е, е важно. Така се оформя адекватна преценка.Безброй са, но наскоро имах шанса да видя \"Одисея\"-та на Кубрик от изумително запазеното копие от личния архив на режисьора. Прожекцията беше на 70 мм с оригиналния шестпистов, стерео магнетичен звук, и то в присъствието на Дъглас Тръмбъл - супервайзър на специалните ефекти. Невероятен човек. Беше изключително могъщо. Самият той се развълнува почти до сълзи.   Основно режисьор и сценарист. Лично за мен тези две функции са неразделни. Не ми допада идеята да режисирам чужди сценарии, дори и това да не ме притеснява, когато други го правят. Харесва ми творбите да са лични и цялостни. От октомври обаче ще специализирам продуцентство в националния аудиовизуален институт в Париж. Причината е, че засега безусловно ми се правят български филми, а тук всеки трябва да умее сам да си е продуцент, поне донякъде. Все още не съм много компетентен по отношение на финанси, преговори и организация. За разлика от режисьорско образование, смятам, че такъв тренинг би ми бил полезен, дори и никога да не ми се наложи да продуцирам.Трябва да изброя три. \"Париж, щата Тексас\" на Вим Вендерс, \"Жертвоприношение\" на Андрей Тарковски и \"Скафандърът и пеперудата\" на Джулиан Шнабел. Освен че ги приемам като три коренно различни А-Я учебника по кино, причината е и доста лична. Ще забележите, че имат обща тема: ролята, присъствието, отсъствието и загубата на бащите.Искам да гледам повече качествени хоръри и динамични, сюрреалистични трилъри. От години се прекланям пред A24, които систематично ни предоставят най-добрите такива. Най-вече искам да изчезне толкова анти-продуктивното разделение на видовете филми според произхода им. Това важи за много държави, но по-конкретно: не искам българските филми – поне тези, които излизат извън страната - да трябва обезателно да са суров натурализъм за умиращи старци в провинцията, хероин и изнасилване, корупция и емиграция. Това трябва да спре. Има много добри такива – и нека има още – но нека не са всички. В този смисъл много се зарадвах на сюжета на \"¾\", предстоящия игрален дебют на Илиан Метев. Доколкото разбирам: лятно време, млада пианистка, шантаво братче, безпомощен баща. Не знам нищо друго за филма. Това звучи като глътка свеж въздух. Пожелавам му успех в Локарно. (В този ред на мисли се сещам и за \"Жажда\" на Светла Цоцоркова.) Всъщност ми е трудно да кажа. Парижкият и лондонският модел не могат да бъдат съпоставени с България. Там чисто исторически има друг вид и мащаб кино-култура, както и по-сериозен интерес към кинематографичното разнообразие. Френската синематека и британският филмов институт, например, са пълни от понеделник сутрин до неделя вечер, независимо дали е за ням филм на Кенджи Мизогуши от 1931-а или за програма от съвременни експериментални късометражки. И двете институции по-скоро имат необорим статут и авторитет, отколкото извънредно промотиране. Те са пилони на европейската кино култура от самото начало. Не само има много повече хора, които да ги посещават – тези хора не са били лишавани от половин век чуждестранно кино (грубо казано половината история на киното). Те го познават, помнят го, искат го. В България сякаш дълго време просто не е имало как да стане, поне не и за широката публика. На този етап практиките са сходни, но кино-паметта и разнообразието тук се изграждат наново и отскоро. Разбира се, би било хубаво повече медии и публикации – онлайн или други – да обръщат внимание на филмите, които могат да бъдат видени по екраните. Мисля, че трябва да се набляга на по-привлекателни събития от сорта на панорамата на Фасбиндер, която се случи в партньорство с \"Гьоте-институт\". Беше представена по-внимателно, по-сериозно и включваше различни дискусии, партита, и т.н. Освен всичко вярвам, че средствата, допринесени от подобни партньорства, помагат и за по-активно промотиране.Нищо не ми е “ever”, но прекрасно си спомням как се задъхах, когато видях \"Japón\" на Карлос Рейгадас на голям екран. В една сцена изтощеният главен герой се строполява до изоставен умиращ кон на ръба на огромна скала. Камерата хаотично се върти около тях и се издига все по-нависоко – разкрива се страховита пропаст, изумителен пейзаж, а героят и конят постепенно изчезват в далечината. Звучи “Erbarme dich” от “Matthäus-Passion” на Й. С. Бах (същото звучи и в \"Жертвоприношение\" на Тарковски).Може би не винаги точен, но винаги важен. С майка ми водим този разговор откакто съм на 16 г. Никой не иска филмът, по който работи, да бъде видян само от едно-две журита. Всеки филм си има публика-мишена, независимо колко е малка тя. Киното фактически съществува чрез публиката. Няма значение дали творбата ще се хареса, дали ще провокира или потресе зрителите. Ако има любопитство, значи поне нещо е свършено както трябва. Разбира се това не значи, че филмите, които не успяват да привлекат такъв интерес са недостойни сами по себе си. Външните фактори са много. Както споменах, гледам да се абстрахирам от предпочитанията си, а и честно казано не мога да определя какви филми категорично харесвам и какви - категорично не. Когато една идея е изградена и предадена качествено обикновено го усещам, дори и да не съм луд по филма.Най-вече държа внимателно да се запозная със заглавията от селекцията, която ще бъде обявена на 25-ти юли. Ще ми се, ако е възможно, да прегледам предишната работа на режисьорите и да разуча контекста на историите и продукциите, които ще се състезават. На място няма да има никакво време за подобни упражнения, а тази информация е много важна. Също така трябва да загрея с по-формалното писане, което допреди година ми беше ежедневната дейност. Тази година наблегнах основно на практика и активното писане мина на заден план за известно време. Ще пишем много.Журито трябва да е внимателно, не пристрастно (поне не агресивно), и винаги отворено към дискусия. Странно е - често съм се замислял, че академичното ми образование вероятно ми пречи когато работя по филм. Навлизам в ненужни анализи по време на самия процес на писане или режисура и на моменти усещам, че това ме ограничава. За сметка на това смятам, че практиката много е обогатила преценката и усещането ми за кино – ако не другаде, то поне в рамките на фестивалните журита. Имам чувството, че съм свикнал на фестивалния процес от предишните си подобни изяви, но въпреки всичко този случай е доста по-сериозен и взискателен. Всички членове на журито са много различни и, сигурен съм, изключително интересни и интелигентни. Не знам какво друго мога да кажа предварително – всеки път протича различно.Талантливи и любопитни хора; заетост и елегантност; безброй езици и хубава паста.  Всъщност тази дейност абсолютно съответства с опита и развитието ми до този момент - просто e най-висшата форма, в която съм имал възможността да оперирам. Вече навлизам в сравнително напреднал и активен етап от живота си, но все още съм и в начален стадий на кариерата си. В този смисъл се надявам хората, които ще срещна там да се задържат като по-сериозни, трайни контакти и колеги занапред, независимо дали ще е за работа в офис или на терен.", "date": "2017.07.21", "title": " \"В киното има прекалено много велики творби, които никога няма да видим\""}
{"url": "https://m.offnews.bg/news/Zvezdi_18810/Karatcite-koito-otkazaha-roli-v-Game-of-Thrones_661090.html", "text": "Тамзин МърчантПовечето актьори вероятно биха се радвали да получат роля в Игра на тронове. Доста знаменитости са се опитвали да постигнат това, но без голям успех.Но е имало и други. Не са един и двама артистите, които са били поканени в култовия сериал на НВО, но са отказали. Причините са различни. Някои са се отказали, защото парите били малко. Други - заради изтощителния снимачен график. А трети - просто защото не са вярвали в успеха на историята, вдъхновена от \"Песен за огън и лед\" на Джордж Р. Р. Мартин.Преди Емилия Кларк да получи международната си слава като Денерис Таргариен, Тамзин Мърчант бе първоначално избрана за Майка на драконите в оригиналния, неизлъчван първи епизод.Първата версия на пилотния епизод била, според сценаристите Д. Б. Вайс и Давид Бениоф, \"огромен проблем\" и 90 процента от нея трябвало да бъде пренаправена. \"Имахме страхотната възможност, когато от HBO решиха да продължат поредицата, въпреки всичките проблеми с пилотния епизод. Получихме шанса да се върнем обратно и да го пренапишем\".Когато HBO подновява снимането, Мърчант отпада от проекта поради \"неясни причини\" и преминава към сериала \"Салем\", отстъпвайки сцената на Кларк.Мърчант не е единствената знаменитост, отстъпила от сериала след проблемите с първоначалния пилотен епизод. Звездата от \"Гордост и предразсъдъци\" Дженифър Или също е участвала в Game of Thrones. В първата версия на първия епизод тя е Катлин Старк, но се отказва ot сериала защото не можела да вмести в графика си повторните снимки.След оттеглянето си от Game of Thrones тя участва във филми като \"Речта на краля\", \"Агенти на съдбата\" и \"Враг номер едно\". Също така получава роля в телевизионният сериал \"Един надарен човек\", така че кариерата й не е пострадала кой знае колко заради решението й да пропусне ролята, която в крайна сметка отива при Мишел Феърли.Още един актьор от оригиналния първи епизод, който е отпаднал е Джейми Кембъл Бауър. Той е участвал също в \"Здрач\" и \"Хари Потър\". Неговата роля е била на Ваймар Ройс от Нощния страж. Но когато излязъл графикът за повторните снимки се оказал недостъпен. Около същото това време актьорът участвал в сериала \"Камелот\" и се подготвял за главна роля във филма \"Реликвите на смъртните\".Ваймар Ройс е заменен от Роб Остлер. Това едва ли е довело до голям срив в кариерата му, защото така или иначе, защото Ройс е убит още във въвеждащата сцена.Имайки предвид впечатляващата му кариера, Шотландският актьор Брайън Кокс изглежда като добър избор за някой от царете на Седемте Кралства и някой от шоуто вероятно е споделял това мнение.И досега не се знае за кой образ е бил предвиден той, но Кокс признава, че му е била предложена роля в началото, но той отказал заради ниска заплата. Той казва пред Vodzilla: \"...глупаво отказах в ранните дни, защото не предлагаха достатъчно пари. Сега имат повече пари. Бях глупав. Аз бях глупав, отказът беше глупав, защото сега съм напълно пристрастен\". Въпреки че не е сигурно за коя роля е бил избран първоначално, мнозина подозират, че звездата от \"Аферата\" е трябвало да бъде Манс Рейдър, бившият брат от Нощния страж, станал известен като \"Краля отвъд Стената\", след като се присъединява към Свободния народ.Каквато и да е била ролята, Уест заявява пред Huffington Post, че трябвало да откаже \"прекрасната роля\" поради семейни причини.\"Беше ми предложено нещо в \"Игра на тронове\" и за съжеление не го бях гледал, но племенникът ми и баща му ми казаха:\"Боже, това е единственият велик филм в момента!\" И аз се почувствах ужасно, защото тъкмо им бях отказал... Беше добра роля, прекрасна роля и ще съжалявам...\"Джилиан Андерсън (Съли от \"Досиетата Х\")  също е трябвала да каже \"Не, благодаря!\" на шанса си в \"Игра на тронове\" поради задълженията си като родител.И докато тя не е споделила коя роля е можело да й бъде предложена, мнозина смятат, че заради червените й кичури е добър избор за Мелисандра, Червената жрица.Феновете на сериала несъмнено ще разпознаят Прайс като актьорът, въплътил двуличния Върховен врабец в пети и шести сезон. Но вярвате ли или не, той всъщност е бил поканен да участва във филма дълго преди това - и е отказал.Това, което по-късно го е накарало да размисли, са личността и присъствието на Върховния врабец.Актрисата от \"Династията на Тюдорите\" и \"Страшната Пени\" е била избрана да играе като Розлин Фрей, съпругата на Едмюр Тъли, но се отказва поради отдадеността си към друга поредица - \"Еретиците\" - и необходимостта да бъде 6 месеца във Румъния. Появява се един проблем обаче - Румънското правителство не им позволява да заснемат филма и целият проект се проваля така или иначе.Уийкс споделя пред The Daily Mail: \"Отхвърлих участие в \"Игра на тронове\", за да взема ролята и дори се молех на продуцентите, след като чух новините за Румъния, но вече беше твърде късно.\"В крайна сметка ролята отива при Александра Даулинг, но Уийкс не е пропуснала толкова много. Героинята й участва само в един епизод и отсъства дори при повторната поява на съпруга й в сезон 6.Ирландецът Рей Стивънсън също е имал шанса да участва в първите епизоди на шоуто, но той заявява пред Movies.com, че е отказал, защото не е искал да се присъединява към телевизионната сцена по това време.Яра и Теон Грейджой, които са брат и сестра във филма, е трябвало да бъдат изиграни от актьори, които са брат и сестра и в живота.Певицата Лили Алън обаче отказва ролята на Яра Грейджой, за разлика от брат си Алфи Алън, който взима ролята на Теон Грейджой, заради сцената на коня, в която той е щял да я опипва. Когато разбира какво включва участието й, тя казва \"Не, благодаря!\"", "date": "2017.07.21", "title": " Каръците, които отказаха роли в Game of Thrones"}
{"url": "https://m.offnews.bg/news/Futbol_18793/IUventus-se-oblicha-v-zeleno_661111.html", "text": "Първенецът на Италия в последните шест години и финалист в Шампионската лига в последния сезон Ювентус представи третия си екип за новия сезон.Зеленият цвят е преобладаващ във фланелката, чийто дизайн е дело на фенове на \"бианконерите\". Фланелката е продукт на реномирания производител Adidas и е комбинация между традиция и иновативност.Междувременно стана ясно, че Федерико Бернардески може да се счита вече за футболист на Ювентус. Шефовете на \"Старата госпожа\" са се разбрали по всички точки с колегите от Фиорентина. За трансфера на италианския национал \"виолетовите\" ще приберат 40 милиона евро.\"Брунелески\", от името на известния ренесансов скулптор Филипо Брунелески, ще подпише с Юве за срок от пет сезона и ще взима по четири милиона евро на година. Крилото оставя зад гърба си 93 мача и 23 попадения за \"Ла Виола\".Ден по-рано Ювентус финализира трансфера на крайния защитник Матия Де Шилио от Милан. 24-годишният бранител премина медицински прегледи и подписа петгодишен договор с шампиона на Италия.Юве ще плати на 12 милиона евро за правата на Де Шилио. Италианският национал ще замени бразилеца Даниел Алвеш, който напусна в посока Пари Сен Жермен.Де Шилио изигра 110 шампионатни мача за шест сезона в Милан и стигна до позицията капитан, въпреки крехката си възраст.", "date": "2017.07.21", "title": " Ювентус се облича в зелено"}
{"url": "https://m.offnews.bg/news/Politika_8/Borisov-naredi-sech-v-GERB-Dobrich-sled-skandala-sas-sudzhutcite_661112.html", "text": "Премиерът Бойко Борисов е наредил уволнението на всички членове на областното ръководство на ГЕРБ в Добрич, съобщи пресцентърът на партията.Заповедта трябва да приведе в изпълнение зам.-председателят на партията Цветан Цветанов, на когото е разпоредено да информира членовете на Изпълнителната комисия с предложението на партийния ръководител.Борисов предлага още комисията да освободи общинския ръководител, общинския организационен секретар и членовете на общинското ръководство на ПП ГЕРБ – Добрич.Освен освобождаването на членовете на областното и общинското ръководство, предложението на Бойко Борисов включва още да бъдат утвърдени нови ръководства на областната и общинската структури.Решението на Изпълнителната комисия ще бъде гласувано и приведено в действие още в понеделник, пишат от ГЕРБ.Предисторията на тази партийна сеч са изнесените от главния прокурор Сотир Цацаров данни, че депутатът от ГЕРБ Живко Мартинов е рекетирал бизнесмен от Добрич, като е използвал името на премиера Бойко Борисов. Той успял да отмъкне 4 тона суджук и 60 кг. телешка кайма и филе \"Елена\", за които твърдял, че са предназначени за Борисов. Храната така и не стигнала до премиера.Спрямо депутата са събрани данни за общо пет извършени престъпления от 2012 година до настоящия момент.Изявлението на Цацаров доведе до днешното доброволното даване на имунитета от страна на депутата.", "date": "2017.07.21", "title": " Борисов нареди сеч в ГЕРБ-Добрич след скандала със суджуците"}
{"url": "https://m.offnews.bg/news/Koloezdene_18819/Ot-treti-opit-Boason-Hagen-specheli-etap-v-Tura-i-to-naj-dalgiia_661114.html", "text": "Водачите по категории:Норвежкият колоездач Едвалд Боасон Хаген от екипа на Dimension Data спечели 19-ия и най-дълъг етап Ембрун - Салон дьо Прованс (225,5 км) от тазгодишното издание на Тур дьо Франс.Боасон Хаген досега беше най-големият карък в Тура след като на два пъти остана втори, губейки победата при уникално стечение на обстоятелствата. Първият път той беше изпреварен от Марсел Кител с най-малката разлика, засичана досега в Обиколката на Франция - само 3 милиметра или 3 десетохилядни от секундата.Няколко етапа по-късно норвежецът също спринтира великолепно и изглеждаше, че е изпреварил съперниците си с много, но това се оказа зрителна измама. Макар Боасон Хаген да беше развил много по-висока скорост, се оказа, че е тръгнал прекалено късно и беше победен с около 2 сантиметра.Още тогава норвежецът се закани, че ще опита и трети път.Викингът се откъсна от групата от около 20 бегълци пред колоната, която се оформи още в началото на етапа, и около 2,5 км преди финала и финишира първи в 222,5-километровата отсечка между Ембрюн и Салон-де-Прованс с време 5:06:09 часа.Лидерът Кристофър Фрум финишира с основната група на 11 минути зад победителя и запази жълтото трико с общо време 83:26:55 часа и аванс от 23 секунди пред Ромен Барде от Франция и 29 пред Ригоберто Уран.Етапът ще се запомни и с няколко любопитни епизода извън колоезденето. Полицай на мотор се ядоса на фен, който тичаше след един от състезателите и го изблъска в канавката край пътя, а мъжът се претърколи, изтупа прахоляка и престана да тормози колоездачите.Шест изтребителя на френската авиация пък изненадващо се появиха в небето над колоната и изрисуваха сърце с цветовете на националния флаг и предизвикаха възторга на телевизионните зрители.Утре е последният етап, в който могат да станат размествания в генералното класиране. Равнинният часовник по улиците на Марсилия е само 22,5 километра, но разликите в челото са толкова малки, че размествания не са изключени.Фрум по принцип е най-добрият часовникар от фаворитите, но третия в класирането Ригоберто Уран също е печелил часовници в големи обиколки. Трудно е да повярваме, че колумбиецът ще вземе цели 29 секунди на англичанина, но не е невъзможно.Най-тежко изглежда положението на французина Ромен Барде. Въпреки че направи изключителен Тур, а отборът му AG2R беше единственият, който поне опита да се противопостави на машините от Sky, Барде е пословично лош часовникар. Прогнозите са, че той не само ще загуби второто си място от Уран, пред когато води само със 6 секунди, но може да бъде прескочен и от четвъртия Микел Ланда и така Скай биха имали двама на почетната стълбичка.В останалите класирания всичко вече е ясно. Майкъл Матюс от Sunweb само трябва да стигне до Париж, за да облече зелената фланелка. Сигурна е и победата на Уорън Баргил, също от Sunweb, в класирането за най-добър катерач. Скай пък са недостижими в отборното класиране.Жълто трико - Крис ФрумЗелено трико - Майкъл Матюс“Крал на планината” - Уорън БаргилБяло трико - Саймън ЙейтсНай-добър отбор - Тим СкайЧервен номер за най-агресивен ездач - Жан Кюкелер", "date": "2017.07.21", "title": " От трети опит Боасон Хаген спечели етап в Тура и то най-дългия"}
{"url": "https://m.offnews.bg/news/Kultura_33/11-ekzotichni-darzhavi-predstaviha-folklora-si-na-shestvie-po-Vitoshk_661113.html", "text": "Днес представители на едни от най-цветните и прочути с интересния си фолклор държави преминаха по столичния булевард \"Витоша\", за да се включат в ежегодното шествие преди старта на международния фолклорен фестивал \"Витоша\".Фолклорното шествие на 11 страни започна от пл. \"Света Неделя\" и продължи до НДК, а момчета и момичета в български народни носии предвождаха шествието, развявайки българското знаме. Сред държавите, включили се в цветното събитие бяха Сингапур, Босна и Херцеговина, Чили, Бразилия, Аржентина, Албания, Грузия, Латвия, Словакия, Индонезия, о. Гуам, Индия и други.За тридесет минути бул. \"Витоша\" се изпълни с песни и танци от екзотични държави, а гостите на България бяха усмихнати и не отказаха да си направят снимки със всички желаещи. От наша страна посрещането също бе топло, като аплодисменти се чуваха из целия булевард. След шествието гостите на София се отправиха към кв. \"Павлово\", където ще изнесат два концерта - днес и утре вечер с традиционни фолклорни песни и танци. Те ще се проведат на пл. \"Знаме на мира\" в квартала, по-известно като \"Кръговото\".", "date": "2017.07.21", "title": " 11 екзотични държави представиха фолклора си на шествие по \"Витошка\" (галерия)"}
{"url": "https://m.offnews.bg/news/Drugi_18773/Ruzhdi-Ruzhdi-sas-zlato-i-svetoven-rekord-v-tlaskaneto-na-giule_661116.html", "text": "Олимпийският ни шампион в тласкането на гюле от Рио Ружди Ружди спечели второто си злато от Световно първенство на състезанието по лека атлетика за хора с увреждания в Лондон.Българинът постави и световен рекорд в дисциплината тласкане на гюле - 12.47 м.Така България вече е с два медала от Световното първенство по лека атлетика за хора с увреждания, след като Християн Стоянов спечели бронзовото отличие в дисциплината 1500 м.През октомври 2015 г. Ружди печели злато на Световното по лека атлетика за спортисти с увреждания в Доха, Катар. В дисциплината тласкане на гюле той заема първото място с резултат от 11.81 м, което е нов шампионатен рекорд.През юни 2016 г. на Европейското състезание за хора с увреждания в Гросето, Италия, Ружди печели титлата в хвърляне на диск с резултат от 39.33 м - с 9 см. по-малко от световния рекорд, който принадлежи на друг български параолимпиец - Мустафа Юсеинов.На същото състезание, Ружди печели втора европейска титла с резултата си в тласкането на гюле от 12.04 м, с което също подобрява тогавашния световен рекорд.На Параолимпийските игри в Рио Ружди печели за България златен медал в тласкането на гюле, подобрявайки собствения си световен рекорд от Гросето с резултат от 12.33 м. Той записва този резултат при първия си опит, като в още три изтласква гюлето по-далеч от предишния си световен рекорд - съответно 12.22 м, 12.19 м, и 12.12 м.", "date": "2017.07.21", "title": " Ружди Ружди със злато и световен рекорд в тласкането на гюле"}
{"url": "https://m.offnews.bg/news/Sviat-_12/Pochina-bivshiiat-harvatski-premier-Harvoe-Sharinich_661117.html", "text": "Бившият хърватски премиер Хървое Шаринич почина тази сутрин на 82-годишна възраст след дълготрайно боледуване, съобщи БНТ.Шаринич е премиер от август 1992 г. до април 1993 г. Той влиза в политиката в края на 1989 г. и е сред основателите на партия Хърватска демократична общност. Близък е до първия хърватски президент Франьо Туджман.След освобождаването на министър-председателския пост неколкократно заема длъжността началник на кабинета на държавния глава.По време на войната (1991-1995 г.) Шаринич ръководи екипа за преговори на хърватските власти със сръбските сепаратисти и по-късно признава, че 10 пъти тайно се е срещал със сръбския лидер Слободан Милошевич.", "date": "2017.07.21", "title": " Почина бившият хърватски премиер Хървое Шаринич"}
{"url": "https://m.offnews.bg/news/Kultura_33/Madam-Tiuso-mahna-bialata-Bionse-ot-muzeia_661118.html", "text": "Музеят за восъчни фигури \"Мадам Тюсо\" в Ню Йорк махна фигурата на Бионсе, която показва певицата с много по-светъл от естествения цвят на кожата ѝ, пише \"Ню Йорк таймс\".Решението явно е било взето заради лавината от критики в социалните медии, които продължиха въпреки обяснението, че светлият цвят е плод на осветлението.Коментарите обаче бяха, че восъчната фигура не прилича на 35-годишната певица заради бялата кожа. Някои от тях заявиха, че фигурата прилича повече на Марая Кери, Тейлър Суифт, Кеша, Бритни Спиърс, Линдзи Лоън и дори Кейт Хъдсън. Те бяха категорични, че единственото, с което восъчната фигура прилича на Бионсе, са дрехите.", "date": "2017.07.21", "title": " \"Мадам Тюсо\" махна бялата Бионсе от музея"}
{"url": "https://m.offnews.bg/news/Obshtestvo_4/Promeni-v-dvizhenieto-v-tcentara-na-Sofiia-zaradi-remonta-na-bul-Don_661115.html", "text": "Промени в организацията на движението в ценъра въвежда Столична община от полунощ заради ремонта на бул. \"Дондуков\".От полунощ до полунощ на 14 септември организацията ще е следната:- забранява се влизането на пътни превозни средства в двете посоки по бул. „Княз Ал. Дондуков” между ул. „Кракра“ – бул. „Васил Левски“;Въвежда се двупосочно движение на пътни превозни средства по ул. „Кракра” между бул. „Княз Ал. Дондуков” и бул. „Янко Сакъзов”, като се забранява престоят и паркирането на бул. „Янко Сакъзов” на по 50 м след ул. „Кракра“ в посока ул. „Сан Стефано“.От 22 юли до 24.00 часа на 14 септември се запазват временните маршрути на трамвайни линии №№ 20, 22, 22А и 23:- № 20 депо \"Искър\" – площад \"Васил Левски\";- № 22 автостанция \"Изток\" – площад \"Васил Левски\";- № 22А ж.к. \"Красна поляна\" – Младежки театър; - № 23 ухо \"Гео Милев\" – ул. \"Обиколна\" /ж.к. Дружба 2/Възстановяват се маршрутите на тролейбусни линии №№ 1, 2А и 4:- № 1 – от ж.к. „Левски Г” в посока център маршрутът се възстановява по ул. „Кракра”;- №№ 2А и 4 – от ж.к. „Хаджи Димитър” в посока център маршрутът се възстановява по ул. „Кракра”;Променят се маршрутите на тролейбусни линии №№ 1, 2А и 4 /в посока съответно ж.к. Левски Г и ж.к. Хаджи Димитър/ – от бул. „Васил Левски”, надясно по бул. „Янко Сакъзов”, наляво по ул. „Кракра”, надясно по бул. „Княз Александър Дондуков“ и по маршрутите.Тролейбусите от №№ 1, 2А и 4 ще спират на съществуващата трамвайна спирка на бул. „Янко Сакъзов“ след бул. „Васил Левски” в посока съответно ж.к. „Левски Г” и ж.к. „Хаджи Димитър”.В участъка от спирка „СУ Св. Климент Охридски“ до спирка „ул. Бяло море“ тролейбусите от посочените линии ще се движат на дизелови двигатели.Променят се маршрутите на автобусни линии №№ 78, 79 и 20ТМ:- Автобуси № 78 /в посока Централна гара/: от кръстовището бул. Княз Александър Дондуков – ул. „Злетово“ надясно по ул. „Злетово“, по бул. „Ген. Данаил Николаев”, пл. „Сточна гара”, бул. „Сливница” и по маршрута си до Централна гара.В обратна посока маршрутът не се променя.- Автобуси № 79 /в посока Стинд 2/: от кръстовището бул. „Княз Александър Дондуков” – ул. „Злетово”, наляво по бул. „Ген. Данаил Николаев”, пл. „Сточна гара”, ул. „Константин Стоилов” и по маршрута си до „Стинд 2”.В обратна посока маршрутът не се променя.- Автобус № 20ТМ – се скъсява от пл. Централна гара до пл. „Васил Левски”, като автобусите ще спират на установените спирки по маршрута.Временно се закриват спирки:- с код 0297 „бул. В. Левски“ и код 0298 „бул. В. Левски“; - тролейбусна спирка с код 2012 „ул. Кракра“ в посока Софийски университет.", "date": "2017.07.21", "title": " Промени в движението в центъра на София заради ремонта на бул. \"Дондуков\""}
{"url": "https://m.offnews.bg/news/112_6/Vnimavajte-Patiat-Pazardzhik-Peshtera-v-dimna-zavesa_661120.html", "text": "Пътят Пазарджик - Пещера е задимен заради горящото сметище на Пазарджик, предаде \"Фокус\".Димът затруднява движението в участъка.Добре е шофьорите да карат с повишено внимание и по-бавно.Полицейски патрул с пазарджишка регистрация 5376 е застанал на изхода на село Главиница, в посока Пещера. ", "date": "2017.07.21", "title": " Внимавайте! Пътят Пазарджик - Пещера в димна завеса"}
{"url": "https://m.offnews.bg/news/112_6/Obidi-vav-Fejsbuk-predizvikaha-poboj-mazh-e-sas-schupen-cherep_661121.html", "text": "Размяна на обидни реплики във Фейсбук доведе до побой, вследствие на който 23-годишен мъж е с опасност за живота в болница, съобщи ОДМВР - Хасково.Момчето е с фрактура на черепа и кръвоизлив в мозка. Не е контактно.Извършителите са четирима тийнейджъри - трима на 16 и един на 17 години. Двама са от 16-годишните са от Хасково, третият - от село Малево. 17-годишният е от Хасково.И четиримата са задържани.Побоят е станал през нощта, а сигналът за него е получен час след полунощ в РУ - Хасково.И четиримата извършители са задържани. Работата по образуваното досъдебно производство продължава.", "date": "2017.07.21", "title": " Обиди във Фейсбук предизвикаха побой, мъж е със счупен череп"}
{"url": "https://m.offnews.bg/news/Sviat-_12/Govoriteliat-na-Beliia-dom-napusna-Tramp-finansist-shte-upravliava-ko_661123.html", "text": "Говорителят на Белия дом Шон Спайсър - един от най-важните гласове на правителството - подаде оставка днес, след само шест месеца на поста. Няколко часа по-късно на мястото му бе назначена Сара Сандърс.Причината е несъгласието му с президента Доналд Тръмп, който реши да назначи финансиста от Уолстрийт за директор на комуникациите в Белия дом Антъни Скарамучи, предадоха Франс прес и Ройтерс. Скарамучи е стар поддръжник на Тръмп, близък с най-големия му син Доналд Тръмп-младши и с дъщеря му Иванка, пише \"Ню Йорк Таймс\".Той ръководи инвестиционна фирма.Скарамучи идва на мястото на Майкъл Дубке, който подаде оставка на 18 май. Оттогава Белият дом няма директор по комуникациите и Спайсър пое и тази роля. Той е бил силно против назначението на Скарамучи.Постът директор на комуникациите на хартия е със стратегическо значение, но говорителят на Белия дом е лицето и гласът на правителството, отбелязва АФП.ДПА отбелязва, че Скарамучи има малък политически опит. Очаква се той да заеме новия си пост през август според служител в Белия дом, цитиран от Ройтерс.Оставката и назначението съвпадат с криза, разтърсваща Белия дом заради разследването на специалния прокурор Робърт Мълър за намеса на Русия в изборния процес в САЩ през 2016 г. и за таен сговор с предизборния екип на Тръмп с Москва, напомня АФП.", "date": "2017.07.21", "title": " Говорителят на Белия дом напусна Тръмп, финансист ще управлява комуникациите"}
{"url": "https://m.offnews.bg/news/Futbol_18793/Gonzo-izvede-Cherno-more-nachelo-v-klasiraneto_661122.html", "text": "Отборът на Черно море се оказа в позицията на лидер н класирането в Първа лига, след като разпиля с 4:0 Верея насред Стара Загора в мач от втория кръг.Тимът на легендата на Левски Георги Иванов-Гонзо не остави никакви шансове на момчетата водени от Илиан Илиев на \"Трейс Арена\" и записа втора поредна победа, след трудния успех с 1:0 срещу Витоша Бистрица в първия кръг.Онджей Сукуп (4), Мариян Огнянов (29,77) и Цветелин Чунчуков (82) вкараха попаденията за \"моряците\", които имат пълен актив от шест точки в първенството.Варненци нямат допуснат гол, докато старозагорци все още не са се разписвали след 0:0 на старта с Берое.", "date": "2017.07.21", "title": " Гонзо изведе Черно море начело в класирането"}
{"url": "https://m.offnews.bg/news/Futbol_18793/Bistrishkite-tigri-s-istoricheska-parva-tochka-v-elita_661125.html", "text": "Познатият като \"отбора на Бойко Борисов\" тим на Витоша Бистрица спечели историческа първа точка в елита, след като завърши 1:1 с Етър Велико Търново на националния стадион \"Васил Левски\".Двубоят беше своеобразно дерби на новаците в Първа лига и очаквано беше изключително равностоен. \"Болярите\" могат да съжаляват повече, че не стигнаха до успеха, тъй като в заключителните минути на срещата бяха по-активният тим и чистите положения бяха на тяхната сметка.Домакините пък от своя страна трябва да са доволни, че отбелязаха дебютен гол в историята си в елита, както и че достигнаха до първата си точка.Иначе резултатът бе открит от гостите в 30-ата минута. Димо Атанасов центрира отлично към Иван Петков, който с глава простреля стража на бистричани Михаил Иванов.Осем минути по-късно обаче домакините изравниха. Първият гол в елита в историята на Витоша бе дело на Григор Долапчиев.Нападателят бе изведен на скорост от Румен Гьонов и със силен диагонален удар отбеляза за крайното 1:1.Така и двата отбора записаха първи точки в новия шампионат, след като в първите си двубои бяха регистрирали загуби. Витоша загуби от Черно море, докато Етър падна от Локомотив (Пловдив).", "date": "2017.07.21", "title": " \"Бистришките тигри\" с историческа първа точка в елита"}
{"url": "https://m.offnews.bg/news/Izvan-terena_18817/Mazhat-na-muzata-na-Mondiala-s-obvinenie-v-pedofiliia_661126.html", "text": "Жесток удар от съдбата получи популярната като Музата на Мондиала парагвайска сексбомба Лариса Рикелме.Дамата нашумя изключително с пламенната си подкрепа за \"гуараните\" във фензоната по време на световното в ЮАР 2010, след което направи кариера на модел и се омъжи за футболиста Джонатан Фабро.Именно покрай него сега й се струпват куп проблеми. Оказва се, че той е имал сексуални отношения с невръстно момиченце, което му се явява роднина, в продължение на пет години. Детето в момента е на 11, а Фабро осъществил първия си сексуален контакт с него, когато е било на шест.Аферата била разкрита от брата на момичето, а впоследствие то споделило всичко със семейството си.Майката се обърнала веднага към полицията и в момента тече разследване. Футболистът, който рита за мексиканския Лобос, се прибрал в родината си Аржентина, за да изчисти името си.Ако не успее да докаже, че е невинен, той може да прекара следващите 20 години в затвора и да остави Лариса да страда самотна.", "date": "2017.07.21", "title": " Мъжът на музата на Мондиала с обвинение в педофилия"}
{"url": "https://m.offnews.bg/news/112_6/Saboriha-16-nezakonni-kashti-v-romskiia-kvartal-na-Asenovgrad_661124.html", "text": "16 незаконни постройки в ромската махала в Асеновград бяха съборени, съобщи кметът Емил Караиванов.Екипи на общината, МВР, EVN, пожарната и Спешна помощ са били на мястото преди началото на разрушаването. Постройките са били съборени принудително. Текат процедурите за следващите 17 постройки.Акцията в Асеновград идва след многобройни протести, започнали след конфликт на гребна база в града. В края на юни се сбиха деца, трениращи гребане и роми. След боя на протестите в града отидоха рокери и футболни фенове. В отговор правителството обеща събаряне на незаконни постройки и подучастък на местната полиция в ромската махала.", "date": "2017.07.21", "title": " Събориха 16 незаконни къщи в ромския квартал на Асеновград"}
{"url": "https://m.offnews.bg/news/Sport_18752/Savetska-shampionka-prosi-milostinia-v-Sankt-Peterburg_661119.html", "text": "Бившата шампионка на СССР по скокове на батут Елена Слипаченко е принудена от обстоятелствата всеки ден да прости милостиня на Невски проспект в Санкт Петербург, пише руската версия на Евроспорт, като се позовава на публикация в социалните мрежи.Някогашната елитна спортистка е напълно парализирана, а пенсията едва й стига за покриване на сметките по жилището.\"Какво става с този свят? Днес срещнах тази жена. Запознайте се - това е Елена Слипаченко, шампион на СССР. Още веднъж - шампион на СССР. Всеки ден тя проси на улицата, а за да излезе на нея плаща по 200 рубли на съседите, за да й помогнат да излезе на нея.Аз й дадох 100, а тя се разплака и ме почерпи с бонбони. Само една кутия цигари струват 150 рубли, докато за тази жена това са много пари. Нека направим акция и да й помогнем, като всички отидем на ъгъла на Невски и Пушкински, където обичайно стои и да й дарим по 100 рубли само\", пише потребителят Сергей Гордеев.Елена Слипаченко взема участие в помпозното откриване на олимпиадата в Москва през 1980 година, а на следващата става и шампионка на СССР.По това време скоковете на батут не са част от олимпийската програма. Те стават част от нея едва в Сидни 2000.", "date": "2017.07.21", "title": " Съветска шампионка проси милостиня в Санкт Петербург"}
