{"url": "https://offnews.bg/futbol/ofitcialno-balgaria-shte-bade-v-treta-urna-pri-zhrebia-za-evro-2020-692347.html", "text": "Българският национален отбор по футбол ще бъде поставен в трета урна при жребия за квалификациите за Евро 2020, който ще се проведе на 2 декември в ирландската столица Дъблин.Това дава шанс на \"лъвовете\" да срещнат по-удобни съперници по пътя към еврофиналите. Късметът този път беше на наша страна, след като в последните си мачове от турнира Лига на нациите Сърбия и Шотландия записаха победи и с това ни помогнаха.Сърбите удариха Литва с 4:1, докато шотландците успяха да излъжат Израел с 3:2. Така България официално е в трета урна и ще избегне отборите на Словакия, Турция, Ейре, Северна Ирландия, Норвегия, Сърбия, Финландия, Шотландия и Израел.В първите две урни при жребия ще са Португалия, Холандия, Англия, Швейцария, Франция, Хърватия, Белгия, Испания, Италия, Германия, Полша, Австрия, Чехия, Дания, Исландия, Русия, Швеция, Украйна, Уелс и Босна и Херцеговина.Първите двубои от квалификациите за Евро 2020 ще бъдат между 21 и 23 март 2019 година.Първа урнаБелгия, Хърватия, Англия, Франция, Холандия, Италия, Португалия, Испания, Швейцария, Полша.Втора урнаГермания, Исландия, Босна и Херцеговина, Украйна, Дания, Русия, Австрия, Уелс, Чехия, Швеция.Трета урнаСловакия, Турция, Ейре, Северна Ирландия, Норвегия, Сърбия, Финландия, Шотландия, Израел, БЪЛГАРИЯЧетвърта урнаАлбания, Кипър, Естония, Грузия, Гърция, Литва, Черна гора, Словения, Унгария, Румъния.Пета урнаАрмения, Азербайджан, Беларус, Гибралтар, Казахстан, Косово, Люксембург, Македония, Молдова, Фарьорски острови.Шеста урнаАндора, Латвия, Лихтенщайн, Сан Марино, Малта.", "date": "2018.11.20", "title": "Официално: България ще бъде в трета урна при жребия за Евро 2020"}
{"url": "https://offnews.bg/sviat/airbnb-sreshtu-izrael-kompaniata-svali-ot-spisatcite-si-200-zhilishta-692325.html", "text": "Израел обяви за \"срамно\" решение на Airbnb да оттегли от списъците си обяви за настаняване в жилища, които се намират в израелски селища в окупирания Западен бряг, предаде Би Би Си.Airbnb заяви, че е взела решението за премахване на 200-та жилища от списъка, защото селищата са \"в основата\" на израелско-палестинския конфликт.Ходът им обаче не се харесва на всички. Палестинците го похвалиха, но Израел заплаши със съд.Еврейските селища в окупираната от Израел територия по време на войната в Близкия изток през 1967 г. се считат за незаконни по международното право, което Израел оспорва. Въпросът за селищата е една от най-горещите точки на конфликта между Израел и палестинците.Human Rights Watch определиха решението на Airbnb като \"положителна стъпка\" и призоваха други туристически компании да последват примера им, но израелският министър на туризма Ярив Левин определи решението като „най-ужасната от ужасните капитулации пред усилията за бойкот“. Той допълва, че Израел ще отговори с насрещни искове от наемодателите срещу Airbnb в американските съдилища.Според генералния секретар на Организацията за освобождение на Палестина Саеб Ерекат е изключително важно компанията да следва позицията, според която Израел е окупаторска сила, а израелските селища на Западния бряг, включително в окупирания Източен Йерусалим, са незаконни и създадени в резултат на военни престъпления.Какво казват от компанията„Американският закон позволява на компании като Airbnb да правят бизнес в тези територии. В същото време, мнозина в глобалната общност твърдят, че компаниите не трябва да правят бизнес тук, защото вярват, че компаниите не трябва да печелят от земи, където хора биват разселвани“ - се казва в позицията на Airbnb.Към този момент повече от 600 000 евреи живеят в около 140 населени места, построени след 1967 г. на Западния бряг и в Източен Йерусалим.", "date": "2018.11.20", "title": "Airbnb срещу Израел: Компанията свали от списъците си 200 жилища в Западния бряг"}
{"url": "https://offnews.bg/kultura/teatar-azarian-pochita-liubimi-balgarski-artisti-s-dokumentalen-spekta-692320.html", "text": "Документалния спектакъл „Апарт” ще видят премиерно зрителите на Театър Азарян на 29 ноември в рамките на Международния театрален фестивал-лаборатория „NEDRAma- international”, който се провежда от 25 до 30 ноември 2018 г.Заглавието „Апарт” идва от термин в театъра, който означава думи на персонажа, произнесени директно към публиката. Така въздейства и представлението, което чрез средствата на пърформанса предизвиква публиката да съпреживее уникален експеримент, съчетаващ в себе си интерактивно поднесени документални текстове, съчинения, разкази и интервюта за живота на едни от най-обичаните артисти.  В спектакъла са използвани документални разкази и интервюта на бележити български режисьори и актьори като Крикор Азарян, Леон Даниел, Наум Шопов, Гинка Станчева, Емилия Радева, Мария Стефанова, Жоржета Чакърова, Гергана Кофарджиева, Ицхак Финци, Никола Петков, Красимира Казанджиева, Стефан Германов, Стефан Илиев – Чечо, Христо Домусчиев и др.Историите за света на киното и театъра са разказани от авторите на сборника „Артисти със сребро в косите” и събрани в драматургична рамка от актрисата Людмила Сланева. Вълненията, мислите и емоциите на нашите легендарни артисти ще бъдат разказани от младите актьори Антъни Пенев, Бориса Сарафова, Димитър Крумов, Надя Керанова, Петя Бончева и Севар Иванов. Визуалната среда и видеомапинга са дело на Владислав Илиев, а в подготовката на видеоинсталацията участват Павел Павлов, Александър Ковачев, Александра Апостолова и фотографът Светослав Караджов. , споделя режисьорът Илко Ганев. Младият режисьор завършва Театрознание и театрален мениджмънт в НАТФИЗ, има магистратура по Режисура в сценичните изкуства при проф. Красимир Спасов. Автор е на сценарии, телевизионни предавания и документални поредици, по настоящем изследва българския театър в Института за изследване на изкуствата при БАН, където е докторант. , допълва актрисата Людмила Сланева, която е компилирала текстовете и интервютата на легендарните артисти специално за проекта. Самата тя е завършила актьорско майсторство при големия Крикор Азарян, чието емблематично име носи и театърът, в който ще се състои предстоящата премиера.", "date": "2018.11.20", "title": "Театър Азарян почита любими български артисти с документален спектакъл"}
{"url": "https://offnews.bg/ikonomika/rumania-1-v-sveta-po-pritezhateli-na-zhilishte-96-ot-naselenieto-692313.html", "text": "Румъния се нарежда на челно място в света по процент притежатели на собствено жилище. Но това не означава, че да се сдобиеш с такъв е лесно, съобщава Би Би Си в обширен репортаж от северната ни съседка.По данни на Евростат Румъния оглавява класациите по брой жилищни собственици на глава от населението. 96 на сто от хората живеят в притежавани от тях жилища. Ситуацията много наподобява тази в България, но има и свои специфики.През 1990 г., в края на комунистическия режим в Румъния, държавата притежава около 70% от жилищния фонд. Тогава правителството започва да ги разпродава, а хората се втурват да купуват домовете, в които обитават. Цените често са твърде атрактивни. Румънската валута се обезценява, а инфлацията расте.\"През 1990 г. се смяташе за нормално да платиш 100 000 леи за апартамент. През 1994-а толкова струваше един телевизор\", обяснява Богдан Судиту - урбанист и университетски преподавател, интервюиран от Би Би Си.В Румъния идеята, че трябва да притежаваш жилище, е вкоренена в манталитета. \"Внушава ти я всеки - родителите, банковите оферти за заеми, предприемачите. Внушението е, че трябва на всяка цена да купите собствено жилище\", казва Судиту.Макар че процентът на собственици на имоти намалява при поколението на хилядолетието, животът под наем в Румъния се разглежда само като временен вариант.В страната липсва законодателство за наемането и отдаване на имоти. Правата и задълженията не са регулирани. Затова хората предпочитат да притежават жилище.В същото време предприемачите не проявяват интерес към сгради с жилища под наем. Наемите са твърде ниски и възвращаемостта би отнела години. Повечето хазяи в Румъния притежават между едно и три жилища, които не са в добро състояние и са със стара мебелировка. Според доклад на Световната банка в страната на практика липсва пазар на отдаване под наем. Резултат от това е и пренаселването на жилища, в които често живеят няколко поколения семейства и роднини. Същият доклад отчита, че една-трета от жилищата не се поддържат и ремонтират, защото много от собствениците не могат да си позволят такива разходи.През 2009 г. страната въвежда програмата \"Първи дом\", която раздвижва пазара на имоти. Програмата предлага преференциални заеми при само 5% първоначална вноска.", "date": "2018.11.20", "title": "Румъния №1 в света по притежатели на жилище: 96% от населението има свое"}
{"url": "https://offnews.bg/kultura/programa-za-kontcerta-na-the-gathering-v-sofia-692317.html", "text": "Този четвъртък, 22 ноември, ще се състои първият концерт на холандският алтернатив/трип-рок култ – The Gathering. Събитието ще се проведе в столичния клуб *Микстейп 5*, в подлеза на НДК.Групата ще направи специален, почти двучасов атмосферен и епичен сет, като някои от композициите не са представяни пред публика от доста време - трип-рок, прогресив, пост-рок, метъл, шугейз, готик и едно специално изживяване, което много от нас чакат повече от 20 години. The Gathering ще посетят София в оригиналния си състав, като единственото изключение е певицата Silje Wergeland, която е в The Gathering от 10 години. Останалите членове са: кийбордистът Frank Boeijen, Renе Rutten (китари), Hans Rutten (барабани) и завърналият се, съвсем наскоро, оригинален басист на групата - Hugo Prinsen Geerligs.Организаторите обявяват програмата по часове и апелират към феновете да не закъсняват за събитието: 20:00 – Вратите на клуба ще бъдат отворени21:00 – The Gathering23:00 – Очакван крайБилетите за концерта струват 35 лева, а в деня на шоуто и на място ще са по 40. Търсете в мрежата на www.bilet.bg, www.bilet.bg/каси, както и в магазини ‘На Тъмно‘.", "date": "2018.11.20", "title": "Програма за концерта на The Gathering в София"}
{"url": "https://offnews.bg/politika/bsp-protiv-predlozheniata-za-ogranichavane-na-mashinnoto-glasuvane-692328.html", "text": "„БСП ще се противопостави много категорично на ограничаването на възможността за машинно гласуване. Ние сме против предложенията на ГЕРБ в Изборния кодекс за ограничаването на възможността за този тип гласуване и ще внесем и наши.\"Това каза зам.-председателят на ПГ на „БСП за България“ Крум Зарков по време на пресконференция. Той добави, че  машинното гласуване е един от начините да бъдат пресечени някои от най-зловредните практики по време на избори, а именно- подправяне на протоколи, грешки при броенето, при отчитането на преференции и други.\"Никакъв аргумент за технически трудности не може да важи за закон, който е в сила от 2014 г- пет години, откакто законът постановява, че трябва да има машинно гласуване във всички секции. Беше даден достатъчно дълъг срок за експерименти“, каза още Крум Зарков. По думите му неслучайно, в предложението си за Алтернативен бюджет, БСП е предложила с 50 млн. лв. повече  за изборната администрация, за да могат  да се набавят нужните машини и софтуер.\"Категорично сме против обаче, да заковем в закон „Информационно обслужване“, като единствения възможен доставчик на тези машини“, заяви още Зарков. Той уточни, че с промените в Изборния кодекс ГЕРБ заличават срока за въвеждането на електронното гласуване през 2019 г.\"Това е груб политически фалш. Той разкрива поведението на тази политическа сила, която от страх да излезе срещу това, което счита за народната воля, обещава нещо, което знае, че не може да изпъни. От ГЕРБ, с тези промени, създадоха очаквания у много хора и особено у нашите сънародници в чужбина“, допълни още зам.-председателят на грипата на БСП в парламента.Крум Зарков каза още, че БСП се обявява против заличаването на номерата на партиите в интегралната бюлетина. Той добави, че интегралната бюлетина трябва да остане такава, каквато е, защото българските граждани вече я познават добре.\"Ние ще направим и наши предложения в Изборния кодекс,  защото големите проблеми пред гласуването в България са други\", обясни народният представител .Той обяви, че левицата ще предложи начин на актуализация на изборните списъци, за да  се приключи завинаги с т.нар \"мъртви души\", които се използват като резерв за изкривяване на резултатите.\"Ще предприемем и мерки за завишаване на санкциите за онези кметове, които позволяват на адреси, които очевидно са необитаеми, да се регистрират стотици потенциални гласоподаватели“, завърши Крум Зарков. ", "date": "2018.11.20", "title": "БСП против предложенията за ограничаване на машинното гласуване"}
{"url": "https://offnews.bg/futbol/seriozni-kadrovi-promeni-v-rakovodstvoto-na-ludogoretc-692343.html", "text": "Управителният съвет на ПФК Лудогорец утвърди промените в организационната структура на Клуба, които бяха анонсирани в началото на месец октомври.Създаден беше Селекционен съвет, начело на който застава директорът \"Спортна администрация\" Георги Караманджуков, информираха от клуба. Той ще бъде отговорен за цялата спортно-техническа дейност в ПФК Лудогорец.Караманджуков ще контролира работата в спортно-техническия щаб на представителния отбор, както и дейността на Лудогорец II, и Детско-юношеската академия на клуба. На този етап длъжноста \"Спортен директор\" в ПФК Лудогорец остава вакантна.Георги Караманджуков работи в клуба от февруари 2011 г. Директорът \"Спортна администрация\" е с дългогодишен управленски опит в сферата на футбола. Бил е Изпълнителен директор на РодопаСмолян в продължение на 15 години, директор \"Спортна администрация\" в ПФК Нафтекс и вицепрезидент на Аматьорската футболна лига. Завършил е \"Спортен мениджмънт\" в Националната спортна академия.Междувременно ръководството на клуба постигна договорка с известния български футболист Иван Цветков, който започва работа в скаутското звено на ПФК Лудогорец. Цветков има успешна кариера в Холандия и Турция. Бързо печели авторитет и при завръщането си в България, където облича екипите на Пирин, Левски и Ботев, Пловдив.Другото популярно име в скаутското звено е Яков Папарков. Дългогодишният директор на Детско-юношеската академия на Лудогорец, под чието ръководство школата постигна много успехи, сменя попрището си и ще работи за Клуба като помага за намирането на класни футболисти за представителния отбор.Скаутите, които до момента работиха за селекцията в Лудогорец, остават на работа в клуба.", "date": "2018.11.20", "title": "Сериозни кадрови промени в ръководството на Лудогорец"}
{"url": "https://offnews.bg/politika/peti-chas-v-ms-umuvat-zhenata-zad-valeri-bez-vitcepremier-ili-novi-i-692334.html", "text": "Вече пети час в сградата на Министерския съвет управляващата коалиция умува какво да прави след оставката на вицепремиера Валери Симеонов. Вариантите са три - постът да заеме неговият началник на кабинета Марияна Николова, кабинетът да остане с един вицепремиер по-малко или да се върви към предсрочни избори.Лидерът на \"Атака\" Волен Сидеров напусна заседанието преди края му. Всичко в \"Обединените патриоти\" (ОП) е наред, а премиерът Бойко Борисов ще реши кой да замести лидера на НФСБ и коалиционен партньор на мандатоносителя ГЕРБ във властта като вицепремиер в кабинета, каза той на излизане.По информация на OFFNews от часове представителите на \"Обединените патриоти\" и тези на ГЕРБ са събрани в отдели стаи на Министерския съвет и заседават поотделно. От време на време се събират, за да изразят позициите, до които са стигнали.\"Не знам какво е предложението, питайте премиера и останалите коалиционни партньори\", каза Сидеров, с което даде да се разбере, че позицията на малката коалиция, в която освен Атака влизат ВМРО и НФСБ продължава да е неясна.На въпрос дали остава в коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\".Лидерът на Атака добави, че е прост депутат и няма какво повече да каже по темата.Ситуацията се заплита още повече от това, че при евентуално завръщане на Валери Симеонов в парламента, Атака ще загуби един депутат.До оставката на Валери Симеонов като вицепремиер се стигна след близо 30-дневен протест с това искане. Демонстрациите започнаха заради изказването на Симеонов за \"кресливи жени\" с \"уж болни деца\" по адрес на майките на деца с увреждания.След оставката на Валери Симеонов, Волен Сидеров поиска и оставката на другия вицепремиер от коалицията - лидера на ВМРО Красимир Каракачанов.", "date": "2018.11.20", "title": "Пети час в МС умуват: Жената зад Валери, без вицепремиер или нови избори"}
{"url": "https://offnews.bg/kultura/kejti-peri-e-naj-skapoplatenata-pevitca-692318.html", "text": "Кейти Пери е най-скъпоплатената певица. 24-годишната американка оглави класацията на сп. „Форбс“ за най-високо платените изпълнителки на годината, предаде БГНЕС.Може би учудващо за публиката, тя се нарежда пред своите колежки Тейлър Суифт, Бионсе, Пинк, Лейди Гага, Дженифър Лопес и Риана със своите 83 млн. долара, спечелени за последните 12 месеца.През това време тя е изнесла около 40 концерта, като за всеки е печелила близо 1 милион долара. Голяма печалба в размер на 20 млн. долара певицата печели от участието си като жури в шоуто „Америкън айдъл“. „Форбс“ припомня, че през 2015 г. тя е спечелила 135 милиона долара, а нейната снимка е била на корицата на списанието.Подгласничката ѝ Тейлър Суифт се нарежда втора с печалба от 80 млн. долара. От новия си албум Reputation само за седмица тя продава близо 2 млн. броя. По-голямата част от печалбата ѝ обаче се дължи на турнето, което провежда.Бронзът е за популярната изпълнителка на ритъм енд блус Бионсе, която е попълнила сметките си с 60 милиона долара. Третото място сякаш е учудващо за феновете на изпълнителката, която обаче през изминалите 12 месеца е била „по-тиха“. И все пак, основните ѝ печалби идват главно от албума Everything is Love, който тя записва със своя съпруг Джей Зи.", "date": "2018.11.20", "title": "Кейти Пери е най-скъпоплатената певица"}
{"url": "https://offnews.bg/obshtestvo/ipotechen-kredit-sbadnata-mechta-ot-bakb-e-s-nova-po-atraktivna-692342.html", "text": "*Ипотечен кредит „Сбъдната мечта” се предлага с промоционални условия между 16.10.2018 г. и 15.01.2019 г. във всеки офис на БАКБ. Вижте цялата информация и пълните условия на кредита на Пример: В промоционалния период от 16.10.2018 г. до 15.01.2019 г. Ипотечен кредит „Сбъдната мечта“ е с ГПР: 2,99 %, изчислен при размер 100 001 лв., срок на изплащане 10 години, променлив лихвен процент 2,70%. Брой месечни анюитетни вноски: 120; Месечна анюитетна вноска: 951,83 лв.; Обща сума за връщане: 115 482,99 лв.; Общи разходи по кредита: 15 481 лв. В изчислението на ГПР не са включени нотариалните такси за учредяване на ипотека и държавните такси за вписване. ", "date": "2018.11.20", "title": "Ипотечен кредит „Сбъдната мечта“ от БАКБ е с нова, по-атрактивна лихва"}
{"url": "https://offnews.bg/sviat/ungaria-dade-ubezhishte-na-nikola-gruevski-692331.html", "text": "Унгария предостави убежище на бившия македонски премиер Никола Груевски, съобщи унгарската информационна агенция МТИ, цитирана от БТА.Унгарската службата за имиграция и убежище е отказала да направи официален коментар, като е заявила, че информация може да бъде дадена само на заинтересованите лица или на Върховния комисариат на ООН за бежанците.Никола Груевски избяга в Унгария на 13 ноември, за да не бъде арестуван, за да изтърпи произнесената през октомври присъда от две години затвор за злоупотреба с влияние за купуването на луксозен мерцедес на стойност 600 хиляди евро.Груевски сам съобщи в социалните мрежи, че се намира в Унгария, а като причина изтъкна получени заплахи за живота си.По-рано днес македонското министерство на правосъдието съобщи, че е изпратило искане за екстрадиция на Груевски до унгарското правосъдно министерство, съобщи агенция МИА. В искането за екстрадиция се казва, че никое от делата, по които Груевски е осъден или е подсъдим, не е политическо дело или дело за военни престъпления и че тези дела не попадат сред случаите, за които по Европейската конвенция за екстрадиция може да бъде отказана екстрадиция.Посочва се още, че всички права на Груевски в процеса са били защитени, както и че всички дела срещу Груевски са били наблюдавани от ОССЕ, член на която е и Унгария.\"Трансперънси интернешънъл\" и клоновете на организацията в Република Македония и в Унгария поискаха в съвместно изявление по-рано днес от Унгария да екстрадира Груевски и той да отговаря пред гражданите на Република Македония за корупционните си действия като премиер на страната, съобщава МИА.", "date": "2018.11.20", "title": "Унгария даде убежище на Никола Груевски"}
{"url": "https://offnews.bg/koloezdene/bradli-uigins-armstrong-e-idealniat-pobeditel-v-tura-692293.html", "text": "Петкратният олимпийски шампион в колоезденето сър Брадли Уигинс изказа високо мнение за легендарния американец Ланс Армстронг.Тексасецът спечели седем пъти Тур дьо Франс, но титлите му бяха отнети, а той получи пожизнена дисквалификация за употреба на забранени вещества.Според Уигинс основателят на Тура Анри Дегранж си е представял именно Армстронг като образ на идеалния победител в състезанието.\"Победителят в Тур дьо Франс трябва да е социопат, особняк, който е пределно мотивиран. Не казвам, че Ланд е икона, но той е легенда с всичките си лоши и добри страни. Той е оказал огромно влияние върху мен. Когато бях на 13 години, Ланс промени живота ми. Винаги съм го уважавал и това няма да се промени\", коментира Уигинс.", "date": "2018.11.20", "title": "Брадли Уигинс: Армстронг е идеалният победител в Тура"}
{"url": "https://offnews.bg/politika/radev-shte-se-sreshtne-s-borisov-kogato-razraboti-vizia-za-spraviane-692344.html", "text": "Президентът Румен Радев заяви пред журналисти, че няма да се срещне с премиера Бойко Борисов докато коалицията не разработи конкретна визия за справяне с корупцията. \"Среща ще има, когато водената от премиера коалиция разработи ясна и конкретна визия за справянето с корупцията по високите етажи на властта, за увеличаване на инвестициите и постигане на икономически ръст, който да направи така, че да догоним държавите от Централна и Източна Европа. Нали не очаквате до разговаряме за 4-годишната програма, която извади хората на улиците?!\", допълни той. Според него хората протестират, защото знаят, че българските политици не живеят само от заплатата си. \"Българите ще имат достоен живот тогава, когато възпитат своите политици да живеят само от заплатата\", подчерта Румен Радев.Държавният глава отказа да коментира протичащите преговори в коалицията, тъй като не желае да се меси \"в кухнята на коалициите и партиите\". Той обаче засегна нашумялата напоследък тема за заплатите на висшите държавни чиновници:\"Не аз определям заплатата на президента, а Народното събрание, така че депутатите са в пълното право да я намалят както намерят за добре. Що се отнася до увеличаването на заплатите на политическия елит, то е оправдано, само ако е обвързано с тяхната дейност по отношение на реалното благосъстояние на българските граждани. Такива тенденции засега няма\", коментира Радев.", "date": "2018.11.20", "title": "Радев ще се срещне с Борисов, когато разработи визия за справяне с корупцията"}
{"url": "https://offnews.bg/temida/obvineniat-za-ubijstvoto-na-viktoria-marinova-shte-bade-nastanen-v-psi-692341.html", "text": "Обвиненият в убийството на Виктория Маринова Северин Красимиров ще бъде настанен в психиатричната клиника към затвора в Ловеч, предаде БНР. Окръжният съд в Ловеч прие мярката днес след като прокуратурата поиска пълна оценка на вменяемостта на обвиняемия. Красимиров ще прекара 30 дни в затворническата клиника, където ще подлежи на наблюдението на медицински експерти. \"30 дни са един не малък срок, в който могат да го наблюдават ежедневно, ежечасно, и да изключим всякакви подозрения, че по една или друга причина той се опитва да се представи пред тях в светлина, която не е типична за него\", коментира окръжният прокурор на Русе Георги Георгиев. Красимиров е обвинен в изнасилването и убийството на 30-годишната телевизионна журналистка Виктория Маринова. Досъдебното производство се очаква да приключи до четири месеца, когато делото ще влезне в съдебната зала.\"Имаме справка от нашия център на психично здраве, че той е диагностициран като лице с умствено изоставане, учил е в помощно училище, има намалена работоспособност с решение на ТЕЛК – все обстоятелства, които на нас ни станаха известни по време на разследването и които искаме да проверим до каква степен му се отразяват на вменяемостта\", допълни Георгиев. Мярката бе подкрепена от служебния защитник на Красимиров, тъй като от него ще стане ясно дали обвиняемият може да подлежи на наказателна отговорност. ", "date": "2018.11.20", "title": "Обвиненият за убийството на Виктория Маринова ще бъде настанен в психиатрична клиника"}
{"url": "https://offnews.bg/bojni/stojka-petrova-si-garantira-medal-ot-svetovnoto-po-boks-v-india-692324.html", "text": "Стойка Петрова си осигури медал на второ поредно Световно първенство по бокс за жени. Българката се класира за полуфиналите на надпреварата в Делхи (Индия) в категория до 54 килограма.Световната вицешампионка от Астана 2016 Петрова победи представителката на домакините Маниша Маун с 4:1 съдийски гласа (30:27, 29:28, 29:28, 27:30, 30:27), с което си гарантира най-малко бронзово отличие.За място на финала еврошампионката от Букурещ 2014 ще се изправи на 22 ноември срещу монголката Нандинцецег Мягмардулам.Представянето на състезателите ни днес обаче бе помрачено, след като международната асоциация на аматьорския бокс отне акредитацията на треньора на женския ни национален отбор Петър Лесов заради обвинения в корупция, които той отправи към съдиите след мача на Станимира Петрова от 1/8-финалите на световното първенство.Така на практика АИБА му забрани достъпа до ъгъла на ринга в залата в Делхи и той ще може да наблюдава останалите срещи само като зрител.Реакцията на Лесов бе провокирана от съдийсктото решение - 3:2 (29:28, 28:29, 29:28, 28:29, 29:28) в полза на представителката на домакините Соня Чахал.Лесов е бил много ядосан от решението на реферите и е хвърлил бутилка в близост до ринга след обявяването на крайния резултат.", "date": "2018.11.20", "title": "Стойка Петрова си гарантира медал от световното по бокс в Индия"}
{"url": "https://offnews.bg/obshtestvo/shalom-otkriva-chastno-uchilishte-v-sofia-692294.html", "text": "Организацията на евреите в България \"Шалом\" открива частно основно училище (I-VII клас вкл.) в София от следващата учебна година.През есента на 2019 година в клас ще влязат ученици от I до IV клас.Във втората фаза на проекта е заложено и обучение за по-големите деца.Ще се работи съобразно изискванията и стандартите на българското образование, като акцентът ще е изучаването на иврит и еврейска история. Но училището не е само за еврейски деца, подчерта Цветина Кънева, пиар на ОЕБ \"Шалом\", потърсена от OFFNews.Партньор по проекта е международна организация с ноу-хау за еврейското образование по света, чието име тя не разкри. Целта на създаването на училището е да бъдат интегрирани най-иновативните подходи от сферата на формалното и неформалното образование.„Организацията ни винаги е инвестирала много усилия и ресурси в образованието. Вярваме, че това е един всеобхватен процес, който включва както любовта към знанието, така и изграждането на ценности. Това е причината ние никога да не спираме да мечтаем и да градим бъдещето на поколения български деца,“ заяви доц. д-р Александър Оскар, председател на ОЕБ „Шалом“.Предстои избор на директор, а в процеса на създаването на училището са ангажирани членовете на еврейската общност в България, както и високо квалифицирани български и чужди образователни експерти.В момента \"Шалом\" и партньорски световни еврейски организации подпомагат изучаването на иврит в столичното 134 Средно училище \"Димчо Дебелянов\". През 1997 г. The Ronald S. Lauder Foundation става основен спонсор и партньор на училището. През 2003 г. още една еврейска образователна фондация – World ORT, се присъединява към спонсорите на училището. Създава се модерни компютърни кабинети, научни лаборатории, студия, оборудвани с мултимедийна техника. Обучението по информационни технологии започва от 1. клас, а езиковото образование се допълва от изучаването на английски език от 3. клас.От 1926 г. до 1939 г. в България се създават и функционират 26 еврейски училища. С приемането на фашистките закони всички те са затворени, а сградите са конфискувани от държавата. През есента на 1944 г. еврейските училища са възстановени и съществуват до 1951 г. Тогава е закрито и последното еврейско училище в София.", "date": "2018.11.20", "title": "'Шалом' открива частно училище в София"}
{"url": "https://offnews.bg/politika/mariana-nikolova-e-predlozhena-za-vitcepremier-na-miastoto-na-valeri-s-692345.html", "text": "Марияна Николова е предложена за вицепремиер на мястото на подалия оставка Валери Симеонов, стана ясно от внесено проекторешение на Министерски съвет. Нейното встъпване ще бъде гласувано като първа точка на утрешното заседание на Народното събрание. Това се разбира от проекторешение на Народното събрание. Според него Марияна Николова е предложена за вицепремиер на мястото на Валери Симеонов. Промените в кабинета са без санкцията на съпредседателя на \"Обединените патриоти\" Волен Сидеров.Кандидатурата й предизвика петчасови дебати, както в малката коалиция на Обединените патриоти, така и в голямата коалиция.Досега Николова беше началник на кабинета на Валери Симеонов в качеството му на вицепремиер.Николова по образование е юрист. Вписана е към Софийска адвокатска колегия. Заемала е различни експертни длъжности в държавната администрация. От средата на юни 2015 г. до 2017 г. е ръководител на отдел „Договорно-правен и правна защита\" в „Национална електрическа компания\" ЕАД.Преподавател е по структура на администрацията и административен процес в Института по публична администрация към Министерския съвет. От май 2017 г. е началник на политическия кабинет на Симеонов.", "date": "2018.11.20", "title": "Марияна Николова е предложена за вицепремиер на мястото на Валери Симеонов"}
{"url": "https://offnews.bg/politika/gerb-i-patriotite-sa-sabraha-na-izvanreden-savet-692300.html", "text": "С 40 минути закъснение започна заседанието на Националният съвет за тристранно сътрудничество, заради отсъствието на вицепремиера Валери Симеонов. Причина за това се оказа неочакван съвет на голямата коалиция, съобщава БНТ.В този момент се очаква да започне заседанието на малката коалиция с лидерите Красимир Каракачанов, Волен Сидеров и Валери Симеонов.Каракачанов не е в сградата на Министерския съвет, защото се наложи спешно да се срещне с иранския министър на отбраната, който е на официална визита в България.За 12 часа е насрочено заседанието на малката коалиция, а иначе в ранните сутрешни часове в сградата на Министерския съвет се срещнаха коалиционните партньори от голямата коалиция \"Обединени патриоти\" - ГЕРБ.", "date": "2018.11.20", "title": "ГЕРБ и патриотите са събраха на извънреден съвет"}
{"url": "https://offnews.bg/zvezdi/mrachnata-krasavitca-elsiejn-za-parvi-pat-na-zhivo-v-balgaria-692301.html", "text": "Елсиейн е най-красивото мрачно нещо, което ще чуете някога. Перуанското ѝ потекло личи в маниера на пеене, а в комбинация с джаз, даунтемпо, рок, класическа и електронна музика е нещо наистина специално. 18 години история и три албума по-късно, Елсиейн ще бъде за първи път в София на 21 ноември. Ето какво споделя тя по повод предстоящия концерт пред Гери Турийска:Здравей, Елсиейн! Преди всичко, трябва да си призная, че съм голям фен на музиката ти. Написах тонове поезия, докато слушах първият ви албум. Затова, благодаря, най-напред за музиката и вдъхновението! Балканите са далеч от Канада, какво ви доведе тук?Нещо ни дърпа във ваша посока отдавна. И преди сме идвали в Сърбия и Хърватия. Това, изглежда е част от света, в която хората наистина успяват да се свържат с нашата музика. Имат отношение към това меланхолично и емоционално звучене. Всеки път, когато имаме шоу в Източна Европа, обичаме да говорим с феновете, защото те усещат музиката ни, точно както и ние я усещаме. Това, което каза ти в началото- имаме връзка, обменяме вдъхновение по един специален начин. Вдъхновили сме те да създаваш на свой ред. Това е целта на изкуството, в крайна сметка.Може би корените на духовността ти са подобни с тези в нашата част от света?Знаеш ли, мислила съм си го и преди. Има вероятно нещо общо с прераждането. Усещам го всеки път, когато съм в Източна Европа. Особено в Полша. Там се чувствам у дома си по необясним начин. Същото усещам и в Сърбия и Балканите като цяло. Сякаш съм била тук и преди.В момента си на турне?Да, вчера бяхме в Хърватия, тази вечер е ред на Белград. После отиваме до Македония и на 21 ноември ще бъдем в Строежа, в София. После продължаваме към Румъния, Полша, Чехия и за финал Германия.Кажи ни повече за предстоящия концерт в София. Какво да очакваме?Вълнуваме се, защото ще ни бъде за първи път. Досега не сме свирили в България. Знам, че имаме фенове, които от дълго време ни очакват. Нямам предварителни нагласи. Искам да се изненадам, да се оставя на течението да ме отведе накъдето трябва. Ще свирим най-доброто от трите си албума, но сме ви подготвили и няколко изненади. Искаме феновете ни да бъдат щастливи. Ще се постараем.Последният ви албум „Dead of the Artist” издадохте самостоятелно. Напуснахте лейбъла си и в момента сте сами в музикалната джунгла, ако мога така да се изразя. Какво ви накара да вземете това решение?Когато започнахме да работим по албума, с нас се свърза един от големите световни лейбъли и ни предложи договор. Нещо, за което всеки артист, може би си мечтае. Тяхната концепция за нас обаче беше в друга посока. Поискаха да включим повече поп-звучене и да станем подходящи за слушане пред по-голяма аудитория. Отказахме да променим стила си и прекратихме договора. Посветихме албума си „Dead of the Artist” точно на това. Всеки артист стига дъното, попада в мрачни времена. В такъв момент е важно да се дефинираш наново. Важно е да намериш сила да не последваш път, който не е твоя. Да не се изкушиш, както много артисти правят. Тръгват след парите и се изгубват. Това беше нашият труден момент. Трябваха ни две години да изпитаме отново желание да работим, да отидем в студиото и да започнем да композираме. Разказахме точно тази история- през какво минахме. Така, че този албум е за феновете, защото благодарение на тях сме още живи и продължаваме. Искаме да кажем и на другите никога да не се предават, дори и хората, които обичаш да спрат да вярват в теб. Просто трябва да вярваш в себе си и да останеш честен. В края на краищата, това се оказа наш успех, защото правим това, което обичаме и успяваме да живеем от изкуството си. Независимо дали някои от историите в албума ще ви се сторят мрачни, за нас важното е, че сме казали истината.Elsiane е група с 18-годишна история. Би ли променила нещо, ако имаше тази възможност?Да, точно така- празнуваме 18 години от създаването на групата. Както и 11 години от дебютния ни албум „Hybrid”. Използваме възможността да се срещнем с феновете си с това турне и да им кажем, че човек трябва да бъде в момента, тук и сега, защото никога не се знае какво ще се случи. Когато обичаш това, което правиш, нещата си идват на мястото. Не съжалявам за нищо. Не мисля за грешките. Когато взехме това голямо, важно решение да не продължим с лейбъла, инстинктите в нас проговориха. Научихме много от това свое решение. Беше трудно и болезнено, но в крайна сметка се оказа правилното. Сега сме на правилното място, в правилното време.Разкажи ни за живота си в Канада. Освен музиката, имаш ли друга голяма любов в живота си?По-голямата част от времето си прекарвам в студиото. Пиша музика, свиря много, постоянно работя по нови неща. Но, едно от хобитата ми е кулинарията. По същия начин както правя музика, обичам да готвя. Ако не бях станала музикант, щях да стана готвач, със сигурност. Да споделям храната, която приготвям със семейството и приятелите си е огромно щастие за мен.Голямо семейство ли имаш?Имам брат в Канада, много братовчеди в Щатите. Но, за щастие имам много близки приятели, с които сме постоянно заедно и са ми като семейство. Имам и приятел българин в Канада. Казва се Огнян и също е артист. Много талантлив. Той ми е казвал колко е хубаво в България и че трябва да направим концерт в родината му. Когато излезе датата ни в Строежа му се обадих да му кажа, а той много се зарадва, че ще споделим музиката си с вас.Нямаме търпение да се видим на 21 ноември, сряда в клуб Строежа!Ние също, до скоро!", "date": "2018.11.20", "title": "Мрачната красавица Елсиейн за първи път на живо в България"}
{"url": "https://offnews.bg/obshtestvo/shouto-na-slavi-kam-rumen-radev-mozhe-li-da-ima-darzhaven-glava-ako-692346.html", "text": "Може ли да има държавен глава, ако няма държава? Явно има, след като има 4,5 млн. за заплати в бюджета на президентството. Това коментира сценаристът на \"Шоуто на Слави\" Иван Кулеков тази вечер, след като водещият Слави Трифонов прочете в ефир официалния отказ от на президента Румен Радев да участва в предаването. Трифонов покани  председателя на парламента Цвета Караянчева, президента Румен Радев, премиера Бойко Борисов, главния прокурор Сотир Цацаров  и омбудсмана Мая Манолова да отговарят на въпроси на екипа и гражданите през тази седмица. Четиримата освен държавния глава приеха поканата. Кулеков зададе въпроса си, след като припомни думи на Румен Радев, че държавата атрофира. Това е неуважение към гражданите, изпратили въпросите си, изразиха позиция сценаристите на шоуто. Нинова ли е по-важна или гражданите, коментираха те по повод факта, че Радев прие лидера на БСП да го запознае с \"Визия за България\". Президентът заяви на 10-ти ноември, че партията-държава се възражда, демокрацията е в опасност, а след това каза, е правителството не трябва да подава оставка - явно едно от двете изказвания не е истина, заявиха още от екипа на Слави Трифонов. Той иска да задава въпроси, не да дава отговори, но тук няма място за двама водещи, коментира още Кулеков. В предаването зададоха подбрани получени въпроси към президента Румен Радев, а водещият и сценаристите коментираха въпросите. Трифонов обясни, че в екипа е имало спор дали да излъчат втора част на гостуването на Ищар в предаването, но \"понеже и при нас има демокрация, гласувахме и решихме да излъчим въпросите на хората към президента\". ", "date": "2018.11.20", "title": "Шоуто на Слави към Румен Радев: Може ли да има държавен глава, ако няма държава?"}
{"url": "https://offnews.bg/politika/protivorechivi-otcenki-za-zakonoproekta-za-sotcialnite-uslugi-ot-trist-692330.html", "text": "Противоречиви оценки получи законопроекта за социалните услуги, който беше разгледан от Националния съвет за тристранно сътрудничество. Той получи подкрепата на 4 от организациите в Съвета, Асоциацията на индустриалния капитал в България и синдикатът КТ \"Подкрепа\" се въздържаха, а Българската стопанска камара се обяви категорично против предложените промени.Съветът беше председателстван от социалния министър Бисер Петков, след като председателят - вицепремиерът в оставка Валери Симеонов, не се появи заради извънреден съвет на коалиционните партньори ГЕРБ и \"Обединени патриоти\". Отсъствието на Симеонов стана причина и за забавянето на началото на Тристранката с 40 минути. Законопроектът е третото искане на протестиращите майки на деца с увреждания, наред със Закона за хората с увреждания и Закона за личната помощ.В предложенията в законопроекта е включено разширяване на кръга от хора, които могат да ползва социални услуги, както и качеството на социалните услуги да бъде следено от нова агенция, която ще следи за спазването на стандартите. \"Целта е да се осигурят нови услуги за хората, които се нуждаят от тях. Това става чрез регламентиране на национална карта на социалните услуги, която да осигури по-добро покритие в цялата страна и регламентиране на общодостъпни социални услуги. Втората основна цел е подобряване на качеството на социалните услуги\", заяви Бисер Петков, цитиран от БНР.От КНСБ обявиха, че подкрепят, но според тях законопроектът за личната помощ прави другите два, за които настояват майките на деца с увреждания, непълноценни. \"По наша оценка правителството даде много повече кредит на доверие и много повече внимание към тези, които протестираха, без да имат достатъчно професионална квалификация. Сблъсъкът между тези три законопроекта може да се окаже достатъчно сериозен, така че агенциите на Министерството на труда и социалната политика ще имат доста сериозен проблем. Дано да сме лош пророк\", предупреди Ася Гонева от КНСБ, като уточни, че законопроектът не е правен под натиска на протестите, а по него се е работило в последните две години.БСК се обяви против законопроекта, като посочи, че той дава прекалено широка рамка на ползвателите на социални услуги и това може да демотивира голяма част от хората да не са на пазара на труда.", "date": "2018.11.20", "title": "Противоречиви оценки за законопроекта за социалните услуги от Тристранния съвет"}
{"url": "https://offnews.bg/ikonomika/shte-unishtozhat-li-tcial-edin-biznes-za-da-poevtinee-dizelat-s-3-7-s-692256.html", "text": "Ако отпадне биодобавката за горивата, то това ще отвори допълнителна пазарна ниша за Лукойл и за вносителите на от Българската петролна и газова асоциация. Това заяви пред OFFNews Венцислав Георгиев от Националния съюз на зърнопроизводителите (НСЗ).Именно търговците на горива предложиха през зимния период да се спре влагането на биодобавка, тъй като тя оскъпява бензина и дизела. Темата бе повдигната покрай масовите протестите от последните дни, в които една от основните теми за недоволство са цените на бензиностанциите.Според Георгиев обаче отпадането на биокомпонента в горивата ще ликвидира един цял бизнес в България - производителите на суровина и заводите за преработка.Според него спирането на биодобавката дори само за зимния сезон, ще доведе до масови фалити, тъй като в момента складовете са пълни с тонове рапица и царевица, които очакват преработка за биогориво.Според Георгиев ако лобито на петролната асоциация надделее, то продажбите на търговците и производителите на минерални горива ще се увеличат значително.Според него дори и да бъде премахната биодобавката, то това няма да се отрази в голямо поевтиняване при бензина и дизела. ", "date": "2018.11.20", "title": "Ще унищожат ли цял един бизнес, за да поевтинее дизелът с 3,7 ст.?"}
{"url": "https://offnews.bg/obshtestvo/koi-balgari-vi-vdahnoviavat-studenti-ot-vuzf-s-initciativa-poslanik-692332.html", "text": "Студенти от Висшето училище по застраховане и финанси (ВУЗФ) подеха инициатива, озаглавена \"Посланик на промяната\", с която целят да открият българи - символ на вдъхновение и пример за подражание сред младите хора. Авторите ѝ са София Вълчева и Цанислав Генчев от Студентския съвет.Личността ще бъде определена на база номинациите. До 30 ноември всеки може да  преподавател на ВУЗФ или човек, когото определя като мотивиращ, успешен и доказал се като като двигател на положителната промяна. Човекът, който грабне най-много гласове и номинации, ще получи и титлата „Посланик на промяната“.„Във време, в което има стотици инфлуенсъри, писачи и хора, известни просто с това, че са известни, ние решихме да потърсим нашия будител – на младите. Ако преди години хора като Ботев и Левски са били морален ориентир за обществото, днес границите до голяма степен са размити – и това е нормално. Но е добре да имаме някаква категория за човек, когото да виждаме като двигател на промяната. Човек, на когото да се възхищаваме, и който да ни показва, че има смисъл и успехът в България е възможен“, обясни София Вълчева.София учи в бакалавърската програма „Бизнес психология и човешки ресурси“ във ВУЗФ, като паралелно с това работи и в shkolo.bg - старт-ъп на годината на състезанието Central European Startup Awards (CESA). Тя е категорична, че всеки ден е от значение и винаги има начин да промениш към по-добро средата, в която се намираш.На подобно мнение е и Цанислав, който е друго лице зад кампанията:„Има много вдъхновяващи примери за хора, които проактивно и упорито работят за подобряването на средата в България чрез лични, социални или бизнес постижения в полза на общността. Но не винаги се говори за тях. Искаме да дадем трибуна за тях и техните идеи. Всеки, който иска да участва в инициативата, е свободен да номинира себе си, колега или просто човек, на когото се възхищава и смята за посланик на промяната.“Цанислав е студент в програмата „Финансов мениджмънт и маркетинг“ във Висшето училище по застраховане и финанси (ВУЗФ). Основател е на младежката платформа за личностно и професионално развитие YOUth TALENTs (www.YOUthTALENTs-bg.com). Нейната цел е да помогне за изграждането на мост между образованието и бизнеса и създаване на по-устойчива и благоприятна среда за развитие на младите хора. Цанислав има опит в управлението на човешките ресурси, неформалното образование и дигиталния маркетинг.", "date": "2018.11.20", "title": "Кои българи ви вдъхновяват? Студенти от ВУЗФ с инициатива 'Посланик на промяната'"}
{"url": "https://offnews.bg/drugi/pelikans-slomi-spars-dzhulias-randal-s-tripal-dabal-692306.html", "text": "В един от най-интригуващите мачове, играни тази нощ в НБА, Ню Орлиънс Пеликанс победи Сан Антонио Спърс със 140-126. В звезда на вечерта се превърна Джулиъс Рандъл. Тежкото крило на домакините записа шестият трипъл-дабъл в кариерата си.Той реализира 21 точки, овладя 14 борби и асистира 10 пъти, като се нуждаеше от само 25 минути на паркета. За победата на \"Пеликанс\" Антъни Дейвис добави 29 точки, Е'Туан Мур 24 точки, а Джру Холидей се отчете с 21 точки. За Сан Антонио най-резултатен беше ДеМар ДеРозан с 21 точки, а Брин Форбс добави 20.Шарлът Хорнетс 117-112 Бостън СелтиксДетройт Пистънс 112-103 Кливлънд КавалиърсИндиана Пейсърс 121-94 Юта ДжазФиладелфия 76ърс 119-114 Финикс СънсАтланта Хоукс 119-127 ЛА КлипърсМемфис Гризлис 98-88 Далас МавериксМилуоки Бъкс 104-98 Денвър НъгетсСакраменто Кингс 117-113 Оклахома Сити ТъндърИзточна конференцияАтлантическа дивизия: Торонто(13-4), Филаделфия(12-7), Бостън(9-8)Централна дивизия: Милуоки(12-4), Индиана(11-6), Детройт(8-6)Югоизточна дивизия: Орландо(9-8), Шарлът(8-8), Маями(6-10)Западна конференцияСеверозападна дивизия: Портланд Трейл Блейзърс(11-5), Оклахома Сити Тъндър(10-6), Денвър Нъгетс(10-7)Тихоокеанска дивизия: Лос Анджелис Клипърс(11-5), Голдън Стейт Уориърс(12-6), Лос Анджелис Лейкърс(9-7)Югозападна дивизия: Мемфис Гризлис(11-5), Ню Орлиънс Пеликанс(10-7), Хюстън Рокетс(8-7)", "date": "2018.11.20", "title": "Пеликанс сломи Спърс, Джулиъс Рандъл с трипъл-дабъл"}
{"url": "https://offnews.bg/ikonomika/kakvo-e-planat-set-noviat-podhod-na-es-kam-niskovaglerodna-ikonomika-692297.html", "text": "Преходът към нисковъглеродна икономика като част от нашата борба с изменението на климата е една от най-големите възможности на нашето време. Като комисар по въпросите на климата и енергетиката целта ми е да се ускори преходът към чиста енергия, като се въведе подходящата правна, политическа и финансова рамка, която включва сътрудничество в областта на технологиите за чиста енергия посредством иновативния стратегически план за енергийните технологии (план SET).Преходът към чиста енергия напредва с добри темпове в Европа. Освен това постигнахме впечатляващ напредък в укрепването на нашите инструменти и политики. Европейският парламент и правителствата на страните от ЕС се споразумяха за нови, амбициозни цели за 2030 г. — най-малко 32,5 % за енергийната ефективност и най-малко 32 % за възобновяемите енергийни източници. Държавите членки също ще трябва да представят свои национални планове в областта на енергетиката и климата за периода 2021—2030 г. — не изолирано, а като координират тези планове, за да реализираме съвместно нашите общи амбиции по най-ефективния начин. Това представлява реална добавена стойност на европейско равнище, както и законодателна уредба, подходяща за 21-ви век.Технологичното развитие ще играе ключова роля при изпълнението на тези ангажименти, а за да се постигне успех в това отношение ще са необходими огромни инвестиции. Ето защо постепенно даваме по-голяма тежест на използването на финансирането от ЕС като средство за привличане на частни инвестиции. Отличен пример за това е Планът за инвестиции за Европа, който води до много по-ефективна възвръщаемост на публичните инвестиции. Благодарение на него се наблюдава значително увеличение на броя на проектите в сферата на възобновяемата енергия, както и в други области. Научните изследвания в областта на технологиите за чиста енергия също продължават да се ползват от щедрото финансиране от страна на ЕС. За в бъдеще предлагаме амбициозна рамкова програма за научни изследвания и иновации, наречена „Хоризонт Европа“, в която за климата, енергетиката и мобилността са заделени общо 15 млрд. евро, като се предвиждат инвестиции в няколко области в енергийния сектор с цел подпомагане на лидерите в прехода. Разходите за климата, включително в подкрепа на прехода към чиста енергия, ще получат безпрецедентно голямо внимание в бюджета на ЕС благодарение на нашето предложение за увеличаване на дела на свързаните с климата разходи на 25%.Технологичните предизвикателства обаче могат да бъдат напълно преодолени единствено чрез сътрудничество. Моят подход за постигане на резултати в областта на научните изследвания и иновациите за чиста енергия е подобен на следваният подход по отношение на прехода към чиста енергия като цяло — можем да насърчаваме иновациите и да разпространяваме добрите практики много по-бързо чрез координиран подход, отколкото ако държавите членки действат поединично.Свързвайки отделните държави, промишлени отрасли и научноизследователски институти, планът SET води до обединяване на публичните и частните инвестиции с цел да се реализира на практика визията за чиста енергия. Интегрираният план SET отразява новата европейска програма за научни изследвания и иновации в областта на енергетиката, която обхваща цялата енергийна система и поставя Европа начело на следващото поколение нисковъглеродни енергийни технологии, като същевременно води до създаването на работни места, икономически растеж и ползи за всички.Намираме се на важен кръстопът, след като направихме голяма крачка в изпълнението на плана SET — току-що одобрихме неговите планове за изпълнение. В тези планове се предлагат конкретни действия за всяка технологична област, подкрепени от публични и частни инвестиции. Общо 14 области на действие, всяка от които включва множество обещаващи проекти. Участието в тези „пътни карти за действие“ е удивително — държавите по плана SET и промишленият сектор са поели ангажименти на стойност общо 20 милиарда евро. Тези средства ще се инвестират в конкретни дейности за сътрудничество в допълнение към научноизследователските и иновационните действия, които държавите или промишлеността предприемат по своя инициатива.Като пример може да се посочи одобреният наскоро План за изпълнение в областта на океанската енергия в рамките на плана SET, чиято цел е да бъдат мобилизирани 1,2 млрд. евро за разработване на икономически жизнеспособна индустрия за производство на енергия от вълните и приливите и отливите, която да може да задоволява 10% от нуждите от енергия в Европейския съюз към 2050 г.С друг план за изпълнение ще се гарантира, че Европа е конкурентоспособна на световния пазар на батерии и ще се подпомагат плановете ни за електромобилност и съхраняване на енергия. Постигането на нашите цели за разработване на следващото поколение литиевойонни батерии за електромобилност би довело до удвояване на пробега на електрическите превозни средства при запазване на настоящата стойност на разходите. Разработването на необходимите материали и проектирането на клетки също ще доведе до големи производствени възможности в Европа.Днес повече от всякога борбата срещу изменението на климата се нуждае от колективно усилие. В тази връзка преходът към чиста енергия е най-очевидната област, в която трябва да си сътрудничим повече, а не по-малко. Нашето сътрудничество посредством плана SET е добър пример за това как ЕС работи най-добре в тясно сътрудничество отвъд националните граници, за да се ускори преходът към нисковъглеродна, конкурентоспособна и просперираща икономика посредством насърчаване на иновациите и технологичните промени.10-те приоритетни действия, предвидени в плана SET: 1. №1 в областта на възобновяемите енергийни източници; 2. Интелигентна устойчивост и сигурна енергийна система; 3. Енергийна ефективност в промишлеността; 4. Възобновяеми горива и биоенергия; 5. Ядрена безопасност; 6. Интелигентни решения за потребителите; 7. Енергийна ефективност на сградите; 8. Батерии и електромобилност;9. Улавяне, използване и съхранение на въглероден диоксид;10. Към датата на съставяне на текста 10-то действие все още не е подкрепено, но се очаква това да стане до края на годината.", "date": "2018.11.20", "title": "Какво е планът SET: новият подход на ЕС към нисковъглеродна икономика"}
{"url": "https://offnews.bg/112/nepalnoletni-devojki-potroshiha-arest-v-slivnitca-692304.html", "text": "Две непълнолетни момичета потрошили арестните помещение в Районното управление в Сливница. Двете били задържани от полицията при подаден сигнал за скандал между съседи. Неясно защо двете девойки, които били във \"видимо неадекватно състояние\", счупили пожароизвестителната система в ареста, разпорили дюшеците и възглавниците и блъскали по вратата.Всичко започва около 21.35 часа снощи жител на Сливница подал сигнал за това, че негов съсед и приятелите му, след като се напили, започнали да чупят паркирани на улицата автомобили. На място веднага е изпратен автопатрул, който след оглед установил, че сигналът е неверен и по автомобилите няма следи от увреждане.Докато полицаите правили оглед, между подалия сигнала мъж и набедената група възникнал скандал с размяна на закани и заплахи. Униформените успели да разтърват групата и отвели в ареста двама от най-буйните.Малко след това в полицията отново постъпил сигнал, този път от местно казино. Чрез паник бутона на заведението бил повикан патрул, който установил, че останалите от групата буйни мъже и нарочения от тях съсед, имали спречкване. По време на кавгата е установено, че инвентара на казиното е с нанесени щети.В резултат униформените задържали петима души. Един от тях, който е криминално проявен и осъждан, започнал да буйства, да псува и обижда полицейските служители.Сред задържаните били и двете девойки, които също буйствали в ареста. В РУ - Сливница са образувани общо три бързи производства, две от които за извършени престъпления по чл. 325 и едно по чл. 216 от НК.", "date": "2018.11.20", "title": "Непълнолетни девойки потрошиха арест в Сливница"}
{"url": "https://offnews.bg/futbol/skauti-ot-belgia-i-turtcia-ostanali-razocharovani-sled-balgaria-slov-692299.html", "text": "Мачът на България със Словения снощи предизвика сериозен мениджърски интерес, пише \"Тема Спорт\". В ложите на \"Васил Левски\" свои представители имаха белгийският гранд Андерлехт и турският Галатасарай.Те са влезли в контакт с БФС, за да получат пропуски за срещата. Комшиите бяха представлявани от двама души. Датчанинът Хенрик Андерсен пък бе човекът на Андерлехт. Той е част от скаутското звено на клуба от Брюксел.Андерсен има цели 8 сезона с екипа на белгийския тим в периода 1982/1990, а после преминава в Кьолн. В момента е на работа в клуба.И двата отбора са останали разочаровани от факта, че двама от най-конвертируемите футболисти на България - Кирил Десподов и Тодор Неделев, не играха в мача поради наказание и контузия. Десподов трябваше да бъде гледан в Кипър и от скаут на ПСВ Айндховен.През лятото пък изтича договорът на капитана на националния ни отбор Ивелин Попов със Спартак Москва. Той едва ли ще бъде удължен и името му също попада в полезрението на на няколко чуждестранни клуба.Наскоро се заговори за негово връщане в Рубин Казан. Попето изкара 2 години в Турция с екипа на Газиантепспор, така че е познато име за местните фенове.", "date": "2018.11.20", "title": "Скаути от Белгия и Турция останали разочаровани след България - Словения"}
{"url": "https://offnews.bg/politika/predsrochnite-izbori-ne-biva-da-ni-plashat-smiata-sakskoburggotski-692309.html", "text": "Предсрочните избори са съвсем нормална практика. Сега се прибрах от Великобритания, и там може да се случи. И в Испания също се говори. Това не бива да ни плаши, то е част от демократичните процеси. Така Симеон Сакскобургготски коментира възможността за предсрочни избори у нас, след като участва в церемония по валидирането на марка с лика на баща си, Борис III, по повод 100 години от възкачването му на престола. България не е единствената страна, където има оставки, това се случва и в по-зрели и стари демокрации и не заслужава да се коментира много, допълни той. Той все пак подчерта, че е препоръчително мандатите да се довършват и като пример посочи правителството на Костов и последвалото на Станишев. Според Сакскобургготски, липсата на стабилност се отразява на имиджа ни отвъд граница. Капиталът търси спокойствие, предсказуемост и система, която да е изрядна, допълни той. Той подчерта обаче, че макар нито едно правителство след това да не е изкарало пълен мандат, все пак се случва нещо невиждано в най-новата ни история - премиер повтаря мандата си. Запитан за напрежението между \"Дондуков 1\" и \"Дондуков 2\", Сакскобургготски заяви, че това са технически въпроси. Винаги, когато има желание за диалог от двете страни, нещата се преодоляват в името на доброто на страната, допълни той.Симеон II също така сподели, че като премиер е имал добра комуникация с президента Първанов. На въпроса дали би подкрепил промяна на модела към президентска република, царят заяви, че това би изисквало немалко усилия и все пак това е решение на Великото народно събрание. В церемонията по валидирането на марката, представяща младия цар Борис на фона на двореца, освен Симеон II участваха и министърът на транспорта Росен Желязков, изпълнителният директор на \"Български пощи\" Деян Дънешки, председателят на Съюза на българските филателисти Спас Пенчев и художникът на марката проф. Тодор Варджиев.Според царя е важно да се пазят спомени за годините на монархията в България, за да може младите да имат самочувствие и да я почитат, както правят във Франция и Великобритания. Наследих баща си през 1943 г. и миналата седмица на банкета на кралица Елизабет си дадох сметка, че съм ветеранът на Европа, каза още Сакскобургготски. Протоколът повелявал той да седне вдясно от кралицата, защото е най-старият по ранг. Благодарен съм, че съм мост между това време и модерна България, допълни той. Министърът на транспорта, информационните технологии и съобщенията Росен Желязков припомни, че тази марка е поредната в редицата пощенско-филателни издания, увековечаващи лика на Борис III. Едно от тях е от края на 19. век и е посветено на приемането на православието от младия цар. През 1918 год. пък е създадена марка, ознаменуваща възкачването му на престола.Стогодишнината от възкачването на трона на Борис Трети е знаменателна, не само защото той е забележителна личност, но и защото българският държавник и политик е бил страстен почитател на филателното изкуство, допълни Желязков. На събитието имаше над сто човека, като някои от тях бяха пристигнали рано сутринта, за да са сигурни, че ще получат подпис от царя върху пощенския си плик. Самият той прекара над час в разговори с присъстващите. ", "date": "2018.11.20", "title": "Предсрочните избори не бива да ни плашат, смята Сакскобургготски"}
{"url": "https://offnews.bg/politika/denitca-zlateva-da-pobarzat-s-predsrochnite-izbori-2-v-1-s-evrovota-692279.html", "text": "БСП не стои зад протестите, но подкрепя част от исканията на недоволстващите по улиците хора, свързани с увеличаването на доходите, гарантирането на сигурността и борбата срещу корупцията. Това каза зам.-председателят на БСП Деница Златева в сутрешния блок на бТВ.„Нека не забравяме, че България е парламентарна република и нещата се променят чрез закони. България не е република на министър-председателя, който може еднолично от сградата на Министерския съвет да казва или да заповядва на парламента каквото усещане има за българските граждани”, добави тя.Според Златева, ако управляващите не се вслушат в исканията на протестиращите, недоволството може да ескалира. А между усещането на премиера за добрите параметри на държавата и реалния живот, който водят хората, имало диаметрално разминаване.С това тя затвърди позицията на Столетницата, чиито членове в последно време многократно са заявяват, че управляващото мнозинство отказва да разглежда законодателни инициативи, внесени от БСП.На въпрос предстоят ли предсрочни избори, Златева отговори:По думите ѝ всякакви бъдещи мнозинства в рамките на този парламент са изчерпани, включително и потенциалът настоящия коалиционен партньор.Тя коментира и напрежението по оста президент-премиер.По думите ѝ рейтингът на Румен Радев продължава да расте, защото в очите на избирателите той е носителят на новото и човек, който не е опетнен от политическата система в последните 30 години.", "date": "2018.11.20", "title": "Деница Златева: Да побързат с предсрочните избори, 2 в 1 с евровота"}
{"url": "https://offnews.bg/analizi-i-komentari/dneshniat-protest-e-bez-samnenie-avtentichen-i-spontanen-692310.html", "text": "1) Протестът е израз на гняв - гневът на “Народа”, или поне съществени части от народа, без кавички.2) Затова и протест не може да се “организира” - и всички опити свършват плачевно, и “нашите”, и “чуждите”. Протест има тогава и там, където има достатъчно гняв срещу властта.И днес е такава ситуация. В София - по-малко, в средния град - повече.3) Затова и властта има своя вечен аргумент - протестът нищо не предлага. Нито идеи, нито алтернатива.И това е нормално. Опитите гневът да бъде систематизиран в списък от искания са капан - гневът се оказва “twisted by knaves, to make a trap for fools”... Тези искания обикновено са наивни, глупави и/или опасни. А хората, които ги систематизират - наивници, куки или мошеници. Виждали сме и от трите. Моят спомен от най-близките ми протести - лятото 2013 г., е - колкото повече “Протестна мрежа”, толкова по-малко протест...4) Протестът винаги иска промяна. Но автентичното и всеобщо искане, без инженерствата по т.3), обикновено се свежда до смяна на властта.С нещо друго.5) Затова е нормално и естествено опозицията/опозициите да подкрепят един протест, да опитват да насочват исканията му, да канализират гнева, дори да поведат недоволството.След успеха на ОДС през ‘97 - неизбежно неуспешно. Това беше последният успешно политизиран спонтанен протест.6) И през ‘97 - повечето бяхме там и помним - нямаше нито всеобщо подкрепени искания, нито еднородна маса протестиращи, най-малко - идеологическа обосновка.Имаше огромна маса буквално изгладнели хора, които нямаха хляб на масата и Хумана за бебетата. Имаше и стихийно възмущение и отчаяние от банковите фалити, мутрите и угоената власт.Бяхме седесари, националисти, студенти, и преди всичко - много, и гневни.Всъщност, имаше сред нас и забележителни боклуци, ченгета, агентура, дребни мутри и цял сонм добре ориентирани кариеристи, надушили власт и кинти. И много от тях чудесно се нагласиха след това, че и до днес...Но онези протести, каквито си бяха, смениха за добро посоката на държавата и обществото ни. Две години след тях започнахме преговори с ЕС, още две по-късно паднаха визите. (Прочее, падането на визите е и досега най-важното единично събитие в “Прехода”, важно за бедни и богати, столица и село, българи и цигани... Но това е отделна тема)7) В заключение:Днешният протест е без съмнение, в голямата си част, автентичен и спонтанен. Той има в основата си тежко недоволство от социалната и икономическа политика, от смазването на шанса за възникване на дребна средна класа, особено извън София.А за цел има очевидното - смяна на властта.Да, има ясни знаци за външно, мутренско и на БСП влияние в организацията. Има със сигурност ченгета, мошеници, и вся осталная.Има очевидно безумни и вредни идеи, както винаги...Задачата на демократичната опозиция е не да анализира снимки във ФБ, нито да опитва да “яхне” гнева - няма да стане.А - просто и ясно - да поддържа искането за смяна на властта, като бъде политически гарант, че тази смяна няма да бъде на цената на гражданския мир, конституционната демокрация, свободата и европейския избор на България.Б. ред. - Мнението на зам.-председателя на ДСБ Радан Кънев е от профила му във фейсбук.", "date": "2018.11.20", "title": "Днешният протест е без съмнение автентичен и спонтанен"}
{"url": "https://offnews.bg/temida/advokatkata-na-koiato-razlepiha-nekrolozi-prizhive-sluchvashtoto-se-692278.html", "text": "Входът на дома и кантората на адвокат Ирен Савова осъмнаха с некролози, на които пише, че тя е \"починала от черните си магии\". Тя е защитник в много знакови дела, сред които делото \"Иванчева\" и процесът за царските имоти.Савова разбрала за разлепените некролози от свои съседи. Тя не знае кой би направил подобно нещо и какви са мотивите му.Тя смята, че случаят може да се неглижира, но това не го прави по-малко престъпление. Адвокатът призова прокуратурата към адекватни действия. По нейните думи в района има достатъчно камери, които биха помогнали да се установи извършителят.", "date": "2018.11.20", "title": "Адвокатката, на която разлепиха некролози приживе: Случващото се по делото Иванчева е жестокост"}
{"url": "https://offnews.bg/obshtestvo/babh-potvardi-26-ognishta-na-ptichi-grip-v-5-administrativni-oblasti-v-692303.html", "text": "До средата на ноември са потвърдени 26 огнища на Високопатогенна инфлуенца по птиците в 5 административни области – Добрич, Пловдив, Хасково, Стара Загора и Ямбол, съобщиха от Българската агенция по безопасност на храните.Високопатогенната птича инфлуенца или т.нар.\"птичи грип\", е силно контагиозна болест по животните. Тя е констатирана за пръв път в Италия през 1878 г. и е изключително контагиозна за птиците и водеща до смъртност приближаваща 100%.Общият брой на птиците във всички засегнати птицевъдни стопанства е над 1 млн. 14 са огнищата в животновъдни обекти за отглеждане на патици мюлари, 6 при кокошеви, като едно е във ферма с бройлери, 5 в задни дворове, 1 в дивечовъдно стопанство.БАБХ констатира, че циркулацията на вируса продължава да съществува в птицефермите. Основни причини за появата и разпостранението на болестта са пробиви в биосигуността на фермите, отглеждането на птици на открито и транспорта на животните.Агенцията е предприела мерки за ранно откриване на инфектирани с вируса птици, предотвратяване разпространението на заболяването, както и за предпазване на птицевъдния сектор в останалата част от страната.Движението на птици в и от предпазните и надзорни зони не се допуска освен при изключенията, разписани в законодателството. За превенция и контрол на заболяването се извършва строг надзор с клинични прегледи в птицевъдните обекти, намиращи се в създадените предпазни и наблюдателни зони около констатираните огнища. БАБХ също така настоява за самоконтрол и създаване на браншова организация.Във връзка с усложнената епизоотичната ситуация с птичия грип, Европейската Комисия повдигна въпроса за разширяване на настоящите зони на ограничения и създаване на допълнителна рестриктивна зона в страната, която да включва територията на областите Пловдив, Хасково и част от област Стара Загора.Основанията на ЕК са свързани основно с увеличаването броя на огнищата от началото на октомври 2018 г., появата на огнищата в едни и същи птицевъдни обекти, започващия високо рисков сезон на заболяването, както и с необходимостта за предоставяне на гаранции пред страни членки и трети държави за движението на живи домашни птици и яйца за люпене.", "date": "2018.11.20", "title": "БАБХ потвърди 26 огнища на птичи грип в 5 административни области в страната"}
{"url": "https://offnews.bg/temida/spetcsadat-ostavi-v-aresta-sina-na-vetko-arabadzhiev-692340.html", "text": "Специализираният наказателен съд отказа да пусне от ареста сина на Ветко и Маринела Арабаджиеви - Вълчо, съобщава БНР.Той и счетоводителките Ромелия Кирилова и Елена Караянева бяха задържани в края на август при акция в хотелите на Арабаджиеви. Те са обвинени, че са част от престъпна група, занимавала се с укриване на данъци и пране на пари.Ветко и Маринела Арабаджиеви са обвинени за същото, но задочно. Те се издирват с европейска заповед за арест и с червена бюлетина на Интерпол. „Обвинението не разполага на този етап с информация къде се намират Вълчо и Маринела Арабаджиеви. Попитайте адвокатите, поне на този етап никой не се е свързал в прокуратурата“, обяви наблюдаващият прокурор Кирил Пейчинов.След повече от три месеца в ареста, Вълчо Арабаджиев поиска по-лека мярка за неотклонение по здравословни причини. Според съда обаче, заболяванията му могат да се лекуват и в условията на арест, а на свобода има опасност да се укрие, както са направили родителите му.Определението подлежи на обжалване. ", "date": "2018.11.20", "title": "Спецсъдът остави в ареста сина на Ветко Арабаджиев"}
{"url": "https://offnews.bg/politika/andrej-rajchev-protestat-stava-hronichen-podkrepiat-go-mnogo-hora-pr-692282.html", "text": "Протестът става хроничен и може да продължи много дълго. Недоволството на улиците не е толкова масово, но е подкрепено и от хората пред телевизорите. Това заяви социологът Андрей Райчев по Нова тв. По думите му това е протест срещу всички политически сили и никоя конкретно не организира недоволството на хората.Не мисля, че нещата ще се разминат без нови избори, категоричен е Райчев. Според него предсрочен вот няма да доведе до радикално разместване, дори и БСП да победи ГЕРБ. Въпросът е дали е възможно да се възстанови доверието на народа в управляващите, смята социологът. Не виждам голяма многочисленост на протести. Не разбирам за какво се борят тези хора. Всичко започва да става все по-объркано. Според мен недоволството предизвиква все по-негативни настроения в обществото, коментира пък Георги Харизанов от Института за дясна политика.", "date": "2018.11.20", "title": "Андрей Райчев: Протестът става хроничен, подкрепят го много хора пред телевизорите"}
{"url": "https://offnews.bg/sviat/protestirashti-sreshtu-tcenite-na-gorivata-v-belgia-vliazoha-v-sblasat-692286.html", "text": "Протестиращи срещу цените на горивата \"жълти жилетки\" в Белгия влязоха в сблъсъци с полицията и запалиха снощи автоцистерна, съобщават местни медии. В страната от миналия петък са в ход протести, придружени с блокади на складове за съхранение на гориво. В следобедните часове вчера полиция бе изпратена да разпръсне с водно оръдие блокада южно от Брюксел, уточнява БНТ.Снощи на мястото на разкъсаната блокада са се върнали стотици протестиращи и някои от тях са предизвикали безредици, съобщават свидетели. Част от протестиращите са започнали да хвърлят разноцветни димки, включително по лични автомобили, както и да режат дървета, с които да препречат минаващата в близост магистрала. Пътищата в района остават недостъпни за движение и тази сутрин, полицията засега се е оттеглила.Търговци с гориво уточняват, че протестиращите вече не пропускат дори цистерни с мазут за отопление. Според тях криза с доставките на горива в Белгия няма да бъде допусната, но може да се очакват закъснения в снабдяването. Недоволните възразяват срещу изравняването на акциза на дизела и на бензина.Доскоро в Белгия движението с дизелови автомобили бе насърчавано от държавата с данъчни облекчения, но от миналата година посоката внезапно се обърна с обяснения за грижа към природата. Дизеловите автомобили в Белгия са с 1/3 повече от бензиновите по данни на статистиката и за най-старите от тях се въвеждат забрани за движение в централните части на големите градове.Правителството заяви, че няма да отстъпи от сегашната си икономическа политика, която предвижда повишаване на облагането на горивата срещу намаляването на общата данъчна тежест за работниците. Според икономисти покупателната способност в Белгия в последните години постоянно расте и изпреварва инфлацията, която е 40 на сто от началото на века. Изследванията обаче показват, че най-малко тази положителна картина се отнася за хората с ниски доходи и особено за самотните родители.", "date": "2018.11.20", "title": "Протестиращи срещу цените на горивата в Белгия влязоха в сблъсъци с полицията"}
{"url": "https://offnews.bg/futbol/dobra-novina-balgaria-se-izkachva-v-treta-urna-za-evrokvalifikatciite-692280.html", "text": "Позитивното участие на националите по футбол в турнира Лигата на нациите имаше своя резултат. България остана втора в група С3 и общо 29-а в крайното класиране, което означава изкачване в трета урна на жребия за евроквалификациите, който ще се тегли на 3 декември в Дъблин.При победа в групата нашите щяха да се изкачат във втора дивизия и да получат бонус от 1,125 млн.евро и участие в плейофите, които дават последен шанс за класиране на Евро 2020. Това обаче заслужи Норвегия, която победи Кипър с 2:0 и спечели групата ни.В квалификациите групите ще бъдат пет с по пет отбора и още пет с по шест. Тези, които ще спорят за трофея в Лигата на нациите - Португалия, Англия, Швейцария, Франция или Холандия, ще бъдат в малка група, за да имат свободни дати през юни догодина, когато ще са двубоите в Гимараеш и Порто.Преди двубоя със Словения снощи (1:1), нямаше как да се паднем в една група със Словакия, Турция, Ирландия, Северна Ирландия, Сърбия, Израел, Норвегия, Финландия и Шотландия, както и два отбора измежду Израел, Румъния, Унгария и Шотландия.Германия няма как да е водач на група, като там ще са още Исландия, Украйна, Русия и Дания. В четвърта урна ще са отбори като Румъния, Гърция и Албания. За първи път в квалификациите ще се включва Косово.След края на квалификациите ще останат четири квоти за европейското първенство, които ще бъдат разиграни във финалните четворки в четирите дивизии на Лигата на нациите. Тези плейофи ще се изиграят през март 2020.В тях участват само победителите в групите, но ако не са се класирали вече през квалификациите. Очакванията са повечето отбори от първите две дивизии да стигнат до Евро 2020 през квалификациите, а местата им ще блъдат запълнени от отбори от по-долните дивизии като България.", "date": "2018.11.20", "title": "Добра новина: България се изкачва в трета урна за евроквалификациите"}
{"url": "https://offnews.bg/politika/shefkata-na-kabineta-na-simeonov-go-smenia-kato-vitcepremier-692285.html", "text": "Досегашният началник на кабинета на Валери Симеонов Марияна Николова е номинацията на НФСБ за вицепремиер, съобщи бургаският сайт Флагман, който е близък до националистите.Николова по образование е юрист. Заемала е различни експертни длъжности в държавната администрация. От средата на юни 2015 г. до 2017 г. е ръководител на отдел „Договорно-правен и правна защита\" в „Национална електрическа компания\" ЕАД.Преподавател е по структура на администрацията и административен процес в Института по публична администрация към Министерския съвет. От май 2017 г. е началник на политическия кабинет на Симеонов.Днес на политически съвет малката коалиция в управляващото мнозинство ще обсъди кандидатурата на Николова, както и искането на лидера на Атака Волен Сидеров председателят на ВМРО Красимир Каракачанов също като Симеонов да напусне мястото си на вицепремиер в кабинета Борисов-3.", "date": "2018.11.20", "title": "Шефката на кабинета на Симеонов го сменя като вицепремиер"}
{"url": "https://offnews.bg/ikonomika/nap-shte-sledi-vsiaka-dostavka-nad-300-kg-na-selskostopanski-stoki-i-692264.html", "text": "НАП да затегне фискалния контрол върху доставките на селскостопански стоки, риба и горива. Това предлага Министерството на финансите в проектозакон за изменение и допълнение на Данъчно-осигурителния кодекс, публикуван за обществено обсъждане до 5 декември.Предвижда се производителят или търговецът да декларира в НАП конкретни данни за всеки превоз на стоки с висок фискален риск, независимо дали е износ или внос в рамките на ЕС или доставка във вътрешността на страната.В списъка на стоките с висок фискален риск влизат праскови, кайсии, пресни череши, сливи, ягоди, грозде, дини, киви, ябълки, домати, картофи, пипер, краставици, лук, тиквички, цитрусови плодове, банани, маслини, кафе, както и месо от едър рогат добитък, свинско, заешко, агнешко и пилешко. Включени са още различни видове риба, морски дарове, ядки, както и горива.Всеки производител или търговец ще декларира данните на доставката чрез електронна услуга на НАП, която ще предоставя уникален номер за всеки отделен превоз, но не по-рано от 7 дни преди той да започне. За целта ще се изисква квалифициран електронен подпис. Купувачът също ще потвърждава пред Агенцията, когато получи стоките. Ако те са с тегло до 300 кг и на стойност до 3 000 лв. без ДДС, доставката не трябва да бъде декларирана. Който не изпълни новите задължения или декларира неверни данни, ще бъде глобен с 40 на сто от стойността на стоките, но не по-малко от 5 000 лв.В приложената към законопроета предварителна оценка на въздействието се посочва, че целта му е да подобри противодействието срещу измамите, свързани с данък върху добавената стойност, както и възможностите за укриване и невнасяне на данъци и отклонение от данъчно облагане.Според финансовото министерство предложените изменения ще имат положителен ефект върху малките и средни предприятия, тъй като ще намалят времето за обслужване на клиентите от администрацията и ще осигурят на предвидимост и прозрачност по отношение на сделките между лицата в реално време.", "date": "2018.11.20", "title": "НАП ще следи всяка доставка над 300 кг. на селскостопански стоки и горива"}
{"url": "https://offnews.bg/tenis/dzhokovich-stana-naj-vazrastniat-kojto-zavarshva-kato-1-v-sveta-692287.html", "text": "Сръбският тенисист Новак Джокович стана най-възрастният номер 1 в света в историята на АТР. Към 31 декември 2018 година Ноле ще бъде на 31 години и 223 дни.Също така той е водачът в ранглистата, който я е оглавил с най-малко спечелени точки за годината - 9045. По-малко от него е имал единствено Лейтън Хюит през 2002 година, но това е преди реформата в точкуването през 2009 година.През годината Джокович спечели \"Уимбълдън\" и Откритото първенство на САЩ. Той стигна и до финалите на АТР Finals в Лондон, но загуби от новата суперзвезда Александър Зверев.", "date": "2018.11.20", "title": "Джокович стана най-възрастният, който завършва като №1 в света"}
{"url": "https://offnews.bg/zimni/vsichki-govoriat-za-albert-popov-692235.html", "text": "След състезанието за Световната купа в алпийските ски в Леви, едно име придоби сериозна популярност в България с успехите си.21-годишният Алберт Попов завърши на 20-та позиция в слалома и се превърна в първия, роден в България скиор, който печели точки за Световната купа от. Макар да заобикаля вратите с финес, \"Аби\", както го наричат приятелите му, не е много популярен сред хората, които не гледат ски.Израснал в спортно семейство, Алберт се качва на ски за пръв път едва двегодишен. Заедно със своята сестра Александра започва да тренира в ски-училището Мотен. През 2008 година двамата стават част от СК Витоша ски.Оттам обещали, че на първите три деца от Купата на Надеждите ще бъде осигурено пълно ски оборудване, лагери на глетчери, средства за състезания, бус за пътуване и прочее. Нищо от обещаното обаче не било изпълнено, дори в началото на сезона малките състезатели останали без ски, без лагери и без никаква организация.Нещо повече – от клуба казали на родителите, че няма да участват в първото за сезона състезание. Това обаче не отчаяло децата, които под ръководството на треньора Иво Борисов започват да трупат успех след успех. Алберт печели сребро в слалома и бронз в гигантския слалом в словенския зимен център Скофиа Лока, а за купа \"Тополино\", която се счита за неофициално световно първенство за юноши, завършва на пето място. Успехите на Попов продължават с пълна сила. През 2012 и 2013 година, той успява да триумфира в слалома за купа \"Тополино\". 2014 година пък бележи и дебютът му в състезанията при мъжете, като състезанието се провежда в Пампорово. Първият му пълен сезон трябва да е през 2015, но през ноември същата година става жертва на катастрофа и се налага глезенът му да бъде опериран, след което са му поставени и два пирона.За щастие успява да се завърне за началото на сезон 2017/2018, а на 6 февруари тази година печели бронзов медал в гигантския слалом на Световното първенство за младежи в швейцарския град Давос. 12 дни по-късно, на 18 февруари, дебютира и на Зимни Олимпийски игри като завършва двадесет и осми в гигантския слалом. Дали Алберт Попов ще бъде наследник на легендарния Петър Попангелов ще покаже времето, но талантливият софиянец определено има потенциал даже и да задмине най-добрият ни скиор в историята.", "date": "2018.11.20", "title": "Всички говорят за Алберт Попов"}
{"url": "https://offnews.bg/obshtestvo/sv-dasij-e-sred-naj-pochitanite-machenitci-po-nashite-zemi-692274.html", "text": "Църквата почита днес Св. мъченик Дасий. Той живял през III век в крайдунавския град Доростол (днес Силистра). Жителите на града се готвили за празника на езическия бог Сатурн. Според обичая, тридесет дни преди празника те избирали красив юноша, обличали го в красиви дрехи и му оказвали царски почести, а в деня на празника го принасяли в жертва на бога.Този път изборът паднал на св. Дасий. Като узнал това, той казал: \"Ако ми е съдено да умра, по-добре да умра за Христа като християнин\". Той открито изповядал пред съгражданите си своята вяра в Христос, изобличил ги за техните заблуждения и обърнал много от тях в Христа. Поради това, по заповед на императорите Диоклециан (284-305) и Максимиан (284-305), той бил обезглавен след жестоки мъчения.Св. Дасий се празнува от Православната и от Римокатолическата църква в деня на смъртта му - 20 ноември. Той е един от най-известните и почитани мъченици на Христовата вяра по българските земи през късната античност, а и във времето на Първото българско царство. ", "date": "2018.11.20", "title": "Св. Дасий е сред най-почитаните мъченици по нашите земи"}
{"url": "https://offnews.bg/tenis/zverev-udivitelno-e-che-pobedih-dzhokovich-i-federer-692290.html", "text": "Почивката на Александър Зверев на Малдивите следващата седмица ще е много по-сладка, след като 21-годишният тенисист триумфира на финала в Лондон. Германецът спечели най-голямата титла в кариерата си, след като в решителния мач победи световния №1 Новак Джокович с 6:4 6:3.\"Този трофей значи много, всичко, за играчите. Играеш само срещу най-добрите. Падна на колене и затова сега малко ме болят, иначе съм много щастлив.Удивително е, че победих последователно Новак Джокович и Роджър Федерер. Изключително горд съм от това. Иван Лендъл анализира мача, който играх с Джокович преди няколко дни и ми каза няколко неща, които трябва да направя по различен начин.Бях по-агресивен, взима топката по-рано. Баща ми обаче е основата, защото той ме е научил да играя тенис. Заслугите са на баща ми повече, отколкото на всеки друг. Разбира се, опитът на Иван на корта и извън него е страхотен.И това ми помогна. Федерер и Джокович и остават фаворитите в големите турнири. Ще направя обаче всичко, за да стана по-добър и да мога да се сравнявам с тях. Имам много неща за подобряване, все още съм млад\", каза Зверев.", "date": "2018.11.20", "title": "Зверев: Удивително е, че победих Джокович и Федерер"}
{"url": "https://offnews.bg/112/32-godishen-mazh-pochina-pri-katastrofa-na-patia-popovitca-parvomaj-692281.html", "text": "32-годишен мъж е загинал след катастрофа на пътя Поповица - Първомай край разклона за село Виница, съобщава \"Фокус\", като се позовава на говорителя на ОДМВР - Пловдив.В 07.30 часа тази сутрин на тел. 112 е получен сигнал за челен сблъсък между лек автомобил „Сеат“ и лек автомобил „Ауди“ край разклон за село Виница.Шофьорът на \"Сеат\"-а е починал в линейката на път за болница. Другият шофьор е на 19 години.Движението в района на катастрофата е спряно. На село Поповица и кв. “Дебър“ полицейски екипи насочват по обходни маршрути.Причините за пътния инцидент са в процес на изясняване.", "date": "2018.11.20", "title": "32-годишен мъж почина при катастрофа на пътя Поповица - Първомай"}
{"url": "https://offnews.bg/obshtestvo/samo-niakolko-dni-do-premierata-na-podvodnitcata-po-epic-drama-692253.html", "text": "На 26 ноември е премиерната дата по  на „Подводницата“ (Das Boot) - дългоочаквана ТВ копродукция на Bavaria Fiction, Sky Deutschland и Sonar Entertainment, която ще се излъчва в понеделниците от 22:00 часа, по два поредни епизода.Филмотечният канал  ще излъчи режисьорската версия на филма оригинал на Волфганг Петерсен от 1981 г. – също от 22:00 часа – на 22 ноември под заглавие „Подводница U-96 – Режисьорска версия“.Сериалът в 8 части е продължение на историята, разказана от супер успешния едноименен филм от 1981 г. Действието във филма приключва през декември 1941 г., а в сериала започва от 1942 г. И двете продукции са по романа на Лотар-Гюнтер Бухайм от 1973 г., но сериалът използва материал и от продължението на Бухайм от 1995 г. \"Крепостта\". Автентичен и верен на оригинала, новият сериал разказва много по-голяма история, която включва нова подводница, нов екипаж и нова мисия. Завладяващите сюжетни линии са две и се случват паралелно – по вода и на сушата.Междувременно излязоха тийзър, трейлър и плакати с основните персонажи в ТВ продукцията. Kои са те?Рик Окон (Tatort) – в ролята на капитан Клаус Хофман – в сюжетната линия на подводницатаВики Крипс (Phantom Thread, The Girl in the Spider's Web) – Симон Щрасер – в сюжетната линия в Ла РошелТом Влашиха (Game of Thrones) – в ролята на Хаген Форстер (Гестапо)Лизи Каплан (Masters of Sex) – в ролята на Карла Мънро (Съпротивата)Винсънт Картайзър (Mad Men) – като мистериозния пътник от края на епизод 2В есента на 1942-а в окупирана Франция подводница U-612 се подготвя за първото си плаване. Водени от капитан Клаус Хофман, 40 млади мъже, затворени в металния съд, се отправят на първата си мисия във все по-бруталната война. Когато напрежението се покачва, личности се сблъскват и лоялността започва да се разпада.Междувременно, животът на Симон Щрасер в пристанищния Ла Рошел бързо се свлича по спиралата надолу, когато е въвлечена в опасни връзки и забранена любов, които разкъсват лоялността й към Германия и към Съпротивата и я карат да поставя всичко под съмнение. Възможно ли е това, в което е вярвала, да се окаже лъжа?", "date": "2018.11.20", "title": "Само няколко дни до премиерата на 'Подводницата' по Epic Drama"}
{"url": "https://offnews.bg/obshtestvo/remonti-spirat-vodata-na-10-mesta-v-stolitcata-692273.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Никола Славков“ налага спиране на водоподаването от 9:00 до 17:00 ч. на ул. „Родосто“, ул. „Никола Славков“, ул. „Орфано“, ул. „Порто Лагос“, ул. „Адриана Будевска“.Реконструкция на уличен водопровод на ул. „Черни връх“ в с. Бистрица налага спиране на водоподаването от 9:00 до 19:00 ч. на  ул. „Стефан Стамболов“, ул. „Ябълкова градина“. Прекъсване на сградно водопроводно отклонение на ул. 715 във вилна зона „Килиите“ налага спиране на водоподаването от 9:30 до 17:00 ч. на бул. „Цар Борис III” от ул. „Синята скала”, ул. „Църквище” от бул. „Цар Борис III” до ул. 722, ул. „Поибрене“, ул. 721, ул. „10-ти километър“, ул. 600, ул.601, вилна зона „Мала кория“.Подмяна на сградно водопроводно отклонение на ул. 546 в кв. „Васил Левски“ се налага спиране на водоподаването от 9:30 до 17:30 ч. на  ул. „Витиня“, ул. 546, ул. 547, ул. „Летоструй“. Във връзка с подмяна на хидрофорна уредба до бл. 44 в жк „Лев Толстой“ се налага спиране на водоподаването от 10:00 до 19:00 ч. на  бл. 44, бл. 45, бл. 46 - висока зона.Във връзка с изпълнение на инвестиционен проект за реконструкция на уличен водопровод на ул. „Шумако“ в кв. „Симеоново“ се налага спиране на водоподаването от 9:00 до 19:00 ч. на клиентите на „Софийска вода”, живеещи в района по ул. „Шумако“ от №11 до №16, по ул. „Извор“ от ул. „Ягода“ до ул. „Шумако“, ул. „Божур“ от ул. „Малина“ до ул. „Шумако“, ул. „Малина“ №9, №11, №12. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Поради подмяна на сградно водопроводно отклонение на ул. „Пролет“ в кв. „Горубляне“ се налага спиране на водоподаването от 9:00 до 17:00 ч. на ул. „Пролет“ и ул. „Роса“.Заради подмяна на сградно водопроводно отклонение на ул. 13 в кв. „Обеля“ се налага спиране на водоподаването от 9:00 до 16:30 ч. на  ул. 13 - от ул. 8 до ул. 10, ул. 9 от ул. 14 до ул. 2, ул. 10 от ул. 14 до ул. 2.Без вода заради изграждане на уличен водопровод на ул. „Христо Ботев“ в кв. „Филиповци“ ще бъдат от 10:00 до 22:00 ч. на ул. „Христо Ботев“, ул. „Васил Левски“, ул. „Поручик Хранов“, ул. „Братя Найденови“ от ул. „3-ти март“ до ул. „Бабин кладенец“.Във връзка с подмяна на сградно водопроводно отклонение на ул. „Войводина могила“ в кв. „Княжево“ се налага спиране на водоподаването от 9:30 до 18:00 ч. в района на ул. „Люлински път“ от ул. „Боженци“ до ул. „Войводина могила“. ", "date": "2018.11.20", "title": "Ремонти спират водата на 10 места в столицата"}
{"url": "https://offnews.bg/obshtestvo/ne-zabraviajte-chadarite-dnes-692275.html", "text": "Днес от западната половина на страната ще започнат валежи от дъжд, които до края на деня ще обхванат по-голямата част от България. В северозападните райони, където ще е по-студено, валежите ще са предимно от сняг, като на места там ще има и поледици.Ще се появи слаб до умерен вятър от изток и югоизток. Максималните температури ще са от 1-2 градуса на места в Северозападна България, до 10-12 градуса - в крайните югозападни райони и по Южното Черноморие.Над Черноморието ще бъде облачно и вечерта ще завали слаб дъжд, който през нощта срещу сряда ще се усили. До обяд ще духа слаб североизточен вятър, след обяд ще се ориентира от изток и ще се усили. Максималните температури ще са от 7-8 градуса по северното, до 11-12 градуса - по южното крайбрежие. Температурата на морската вода е около 13 градуса. Вълнението на морето ще бъде 2-3 бала.Над планините ще бъде облачно, с валежи от дъжд, на височина над 1800 метра - преминаващи в сняг. Ще духа умерен и силен вятър от юг-югозапад. Максималната температура на височина 1200 метра ще около 7 градуса, на 2000 метра - около 1 градус.", "date": "2018.11.20", "title": "Не забравяйте чадърите днес"}
{"url": "https://offnews.bg/futbol/ot-tcska-spestili-6-miliona-evro-za-transfera-na-zheferson-692289.html", "text": "Бразилските медии съобщават, че ЦСКА е направил сериозен удар с привличането на Жеферсон. Преди да дойде на \"Армията\" към левия бек е имало сериозен интерес от Италия, пише \"Тема спорт\".Бившият му клуб Интернасионал обаче му е поставил непосилната цена от 6 милиона евро, която е отказала купувача, който въпреки това е бил готов да предложи сериозна сума.Бразилецът дойде в ЦСКА миналата зима почти без пари, но с уговорката, че Интернасионал ще получи голям процент при бъдещата му продажба.Така \"червените\" са успели да направят сериозен удар и само могат да стискат палци Жеферсон да се предпази от нови контузии и да поддържа постоянно силна форма.Известно е, че Жеферсон е бил селектиран в националния отбор на Бразилия за участие на Копа Америка, което очевидно вдига сериозно цената на защитника. Той обаче все пак не е изиграл и минута в официален мач за петкратните световни шампиони.", "date": "2018.11.20", "title": "От ЦСКА спестили 6 милиона евро за трансфера на Жеферсон"}
{"url": "https://offnews.bg/sviat/ivanka-tramp-izpolzvala-lichnia-si-imejl-za-svarzani-s-belia-dom-saobs-692284.html", "text": "Иванка Тръмп е използвала личен имейл за съобщения, свързани с работата ѝ в Белия дом.От личния имейл тя е изпратила хиляди съобщения миналата година, съобщи Би Би Си. Информацията беше потвърдена пред CBS от администрацията на президента. Оттам обаче твърдят, че имейлите не са съдържали секретна информация, а грешката дошла от неразбиране на правилата. Според Washington Post имейлите са съдържали основно логистична и лична информация, но някои от тях може да са в нарушение на правилата.Според адвоката ѝ Иванка Тръмп е изпратила имейлите, преди да бъде запозната с правилата, и спряла да използва личния си имейл, след като са я информирали за грешката ѝ. Мнозина обаче настояха Конгресът да се заеме с разследване на въпроса, за да се установи каква информация е изпращана през личния имейл на Иванка Тръмп.През 2016 г. Доналд Тръмп обвини своя опонент Хилари Клинтън, че е поставила САЩ в риск, като е използвала личния си имейл, докато е била държавен секретар. Тогава той многократно нарече действията ѝ незаконни и настояваше Клинтън да отиде в затвора за това.", "date": "2018.11.20", "title": "Иванка Тръмп използвала личния си имейл за свързани с Белия дом съобщения"}
{"url": "https://offnews.bg/temida/prokuraturata-niama-da-razsledva-tasko-ermenkov-zaradi-tvardenieto-mu-692327.html", "text": "Софийска градска прокуратура (СГП) е отказала да образува досъдебно производство срещу депутата от БСП Таско Ерменков, който преди месеци обяви чрез профила си във Фейсбук, че . Прокуратурата започна проверка след сигнал от депутатите от ГЕРБ Тома Биков и Данаил Кирилов.В хода ѝ е установено, че на 19.05.2018 г. в публичния си профил в социалната мрежа „Фейсбук\" Таско Ерменков споделил информация, получена от трето лице, че питейната вода в гр. София е заразена и/или отровена, поради което съществува сериозна огромна опасност за живота и здравето на софиянци.Публикацията била съпроводена с апел от страна на Ерменков институциите да вземат отношение по така постъпилата информация и ако това е фалшива новина, да я оборят, уточняват от прокуратурата.От държавното обвинение отчитат, че същия ден Ерменков е споделил и изявление на пресаташето на \"Софийска вода\", в което се отричало водата на София да е замърсена или отровена. Междувременно публикацията на Ерменков в социалната мрежа била споделена от потребители на Фейсбук. След обстоен анализ на интернет активността на Таско Ерменков по темата, както и на съдържанието на правната норма на престъплението по чл. 326 от НК /подаване на неверни повиквания и заблуждаващи сигнали за опасност/ е установени, че действията на Ерменков не попадат в приложното ѝ поле, уточняват от прокуратурата.По своя характер публикуваното от него съобщение на личния му профил във “Фейсбук“ не представлява заблуждаващ сигнал за тревога, а се касае до субективна интерпретация и оценка на автора за коментираните обстоятелства.", "date": "2018.11.20", "title": "Прокуратурата няма да разследва Таско Ерменков заради твърдението му за заразената вода на София"}
{"url": "https://offnews.bg/sviat/chetiri-trupa-i-mnogo-raneni-sled-liuboven-skandal-v-bolnitca-v-chikag-692272.html", "text": "Четирима убити и много ранени е равносметката на безразборна стрелба в болница в Чикаго. Една от жертвите е полицейски инспектор. Други две застреляни жени са лекарка и помощник-фармацевтка.Подозренията са, че в основата на касапницата стои любовен скандал. Според очевидци инцидентът започнал сякаш от нищото. Мъж и жена вървели и разговаряли на паркинга на болницата, когато мъжът се обърнал към нея и я прострелял във врата. След като паднала на земята той гръмнал още три пъти в тялото ѝ.След това стрелецът влязъл в болницата и продължил да стреля още 15 минути. Според местната полиция той също е сред загиналите.Масовата стрелба започнала към 15 ч. местно време в понеделник. Въоръжени полицаи пристигнали на мястото, когато ужасени болни и хора от персонала тичали към изходите, за да се спасят. Служителите на реда евакуирали останалите пациенти от сградата и отцепили района. Д-р Тамара О'Нийл обаче паднала покосена от куршум. На място загинал и полицаят Самюъл Хименес. Стрелецът убил и жена, която тъкмо излизала от асансьора, неподозираща какво се случва.Същия ден в САЩ се случиха още две смъртоносни стрелби. В Денвър, Колорадо един човек беше ранен, а четирима - ранени. Във Филаделфия, Пенсилвания жертвите са четири.От началото на годината близо 13 хил. души са били убити при стрелба в Съединените щати, други 25 хил. са били ранени. 250 полицаи са били застреляни при изпълнение на служебните си задължения.", "date": "2018.11.20", "title": "Четири трупа и много ранени след любовен скандал в болница в Чикаго (обновена)"}
{"url": "https://offnews.bg/drugi/iskate-da-izuchavate-balgarski-narodni-tantci-eto-kak-da-izberete-pra-692098.html", "text": "В желанието си да повдигнат тонуса си, например след тежък работен ден в офиса, много хора решават да спортуват или танцуват. Все по-често те избират българските народни танци - забележително изкуство, прославящо България по света, което ги привлича с пъстрите костюми, завладяващата музика, кръшните хорà и песни, което поражда емоции и предизвиква аплодисменти. Неслучайно то е оцеляло през вековете до днес, разказвайки за характера на нашия народ.От всичко това се възползват и хореографите, които искат да предадат част от нашия прекрасен фолклор на незапознатите с него. В отговор на търсенето у нас вече работят редица клубове и школи. Но как да разберем коя е добра и коя - не чак толкова? Как да изберем нашето място?Ето няколко полезни съвета, които биха улеснили вашия избор:1. Гледайте да е близо до васКолкото и да са приятни компанията и преподавателят, на никой няма да му е удобно да пътува от единия до другия край на града за един час танци. Със сигурност във вашия район има поне няколко клуба, които ще са близо до жилището ви. Най-често срещаните сгради, в които се провеждат такива курсове са читалища, бизнес сгради или фитнес центрове.2. ЦенатаТова е важен момент за личния бюджет. Каква сума имате възможност да отпуснете за личното си здраве и тонус? Цените в школите варират между 6 и 8 лева на посещение, което в масовия случай продължава около час. Ако планирате да сте редовни, може да изберете месечен абонамент. Много клубове, също така, работят с картите за отстъпки, които осигуряват достъп до редица спортни центрове и клубове. 3. Подбирайте внимателно хореографите!Това е най-важният съвет. Пазарът е наводнен от неквалифицирани хореографи, които имат определен арсенал от български хорà, но нямат знания и умения, за да ги покажат правилно. Това е много тънък и важен момент в този занаят. По тази причина задължително Изключително важно е да бъде професионален танцьор, който е учил в Национално училище за танцово изкуство (бившето ДХУ). Висшето му образование трябва да е от Академията за музикално, танцово и изобразително изкуство (АМТИИ) - Пловдив или от Югозападен университет \"Неофит Рилски\" - Благоевград. Това са трите основни места, от които излизат най-качествените хореографи.Желателно е и да имат опит в професионалните ансамбли - \"Филип Кутев\", \"Тракия\", \"Пирин\", \"Българе\", \"Чинари\" и др. . Такъв тип преподаватели не са достатъчно компетентни както на теория, така и на практика. Те няма да могат покажат дадените движения по начина, по който изисква определената област. Те нямат достатъчно добра танцувална техника и правилни методи на преподаване. Не се доверявайте на обещания за добро настроение и весела обстановка, защото във всеки танцов клуб е забавно. Казано по друг начин - доверете се на професионалистите! Не бихте отишли при човек, който твърди, че е зъболекар, но няма дипломата за това, нали? 4. Носете удобно облекло и не дъвчете дъвкаЖелателно е да се танцува с анцуг или клин. Дънките са доста удобни, но в определени моменти могат да попречат на правилното изпълнение на част от елементите, които са зададени по време на часа. Много е препоръчително да се танцува със спортни маратонки, тъй като в началото все още не е ясно как ще реагират сводовете ви при положение, че не сте се движили активно от дълго време. И, да, дъвченето на дъвка по време на танци е опасно!5. Няма да \"тренирате\" танциГорното твърдение е напълно погрешно, макар да се използва често. Тренират спортистите. Вие ще изучавате и репетирате това прекрасно изкуство, забавлявайки се. Няма да има , а , който ще подготвя тялото ви за танци. Нещо важно за дамите - трудно може да отслабнете така, но е почти сигурно, че тонусът ви значително ще се повдигне.---", "date": "2018.11.20", "title": "Искате да изучавате български народни танци? Ето как да изберете правилно мястото и хореографа"}
{"url": "https://offnews.bg/interviu/nastimir-ananiev-balgaria-e-politicheski-i-ikonomicheski-okupirana-692254.html", "text": "Преди няколко месеца основахте първата паневропейска партия в България, ще обясните ли какво точно означава това?Основахме европейска партия \"Волт\", което е българският клон на \"Волт\" Европа - първата паневропейска партия. Защо казвам първата? Защото до момента на европейска сцена статут на европейска партия получават единствено европейските семейства. Това са АЛДЕ, ПЕС, ЕНП и още няколко, но те реално не са една партия. Те са семейство, в което могат да влязат много различни партии. Например в семейството на ЕНП в България има 5 партии.\"Волт\" е партия, която работи с една структура, която има едни европейски цели и вече на национално ниво политиките се свеждат до особеностите на самата страна.В колко държави е учредена \"Волт\"?Вече в 10 държави. Наскоро в Австрия учредихме десетата, като до края на годината ще станат 13. Имаме учредени партии в Германия, Франция, Испания, Дания, Португалия, Италия, Холандия, Швеция. Идеята е до края на годината да имаме учредени партии в половината членки на ЕС, които да могат да участват на евроизборите догодина.За да се нарича \"Волт\" паневропейска партия, не трябва ли да засяга всички страни в Европа?Точно така. Имаме структури във всички страни от ЕС, а освен това в Швейцария и в Албания. Въпросът е, че процесът за регистрацията на партия отнема време. Има различни особености - в някои държави трябва да се събират подписи, а в други пък имат изискване да бъдеш подкрепен от местен член на националния парламент или на регионален такъв.Защо точно \"Волт\"? Звучи малко енергийно.Това е и целта всъщност. След една много голяма дискусия, се обединихме около това, че имаме нужда от нова енергия в политиката. И \"Волт\" е това - нова енергия на стария континент.Целта на \"Волт\" е да покаже колко е важен ЕС във всяко едно кътче на съюза - и в най-малкото населено място хората да разбират какво всъщност представлява той. Ние вярваме в идеята за единна Европа - Европа, която може да работи на един федеративен модел, както всъщност е замислено от основателите на ЕС.Как Вашата европейска обща политика се пренася на национално ниво във всяка една държава. Това не създава ли проблеми? Нали всяка една държава има своите специфики?Има много общи неща, които могат да се правят. И те касаят абсолютно всички държави на европейско равнище. Но вече всяка една страна има своите особености.Например - ако в Испания един от най-големите проблеми е младежката безработица, в България, според нас, един от големите проблеми е здравеопазването. Можем ли да кажем, че у нас здравната система е на европейско ниво? Не, не можем. Друг проблем е възнаграждението у нас - и то не е на европейско ниво. Малкият и микробизнес е смачкан.Това не значи, че ние нямаме младежка безработица и не трябва да предложим политики в тази сфера. В България, а и не само, има много неща, които могат да бъдат наложени от ЕС.Споменахте хората в малките населени места. Не смятате ли, че идеята за наддържавна и общоевропейска политика може да им прозвучи чужда, когато са обградени от проблемите в ежедневието си? Дори на традиционните партии вече им е трудно да накарат хората да им се доверят. Как ще решите този проблем?Опитът, който имаме от обикалянето из страната и говоренето с хората, показва, че на всеки един човек, на който се обясни концепцията, той я разбира. Просто трябва да достигнем до повече хора. Много хора не познават механизмите на ЕС, не знаят, че всъщност Европа прави много неща за България. Така е, за съжаление, покрай евроскептиците и хората, които искат да работят срещу ЕС. Освен това, знаете какви неверни новнини влизат по медиите - Европа ще забранява кривите краставици или ще забранява шкембето. Поддържа се този евроскептицизъм. Но всъщност Европа предоставя много лостове, които са свързани с права, с начин, по който може да се достигне до проблема на всеки един.Едно от нещата, които ние искаме да се случи, е свързано с кметовете. В момента те, за да кандидатстват по еврофондове, трябва да минат през министерствата. Там се получава една цедка и фондовете се разпределят между \"наши хора\". Ние искаме да има възможност, на конкурентен принцип, всеки един кмет да може директно да кандидатства директно в Брюксел. За нас е много важно българите да се почувстват европейци. В момента не е така. Няма го европейското достойнство, което всеки българин заслужава.Освен това нашата идея е чрез европейска партия \"Волт\" да дадем уникална възможност на българите в чужбина. Даваме възможност всеки един от тях да се включи в местната организация на \"Волт\". Например в Германия има над 200 хил. българи, които могат да се включат в партията и на местно ниво да представляват българската диаспора, като влязат в листи за различните видове избори. Така ще могат да представляват общността, но и да помагат на България, когато се наложи.Идеята Ви е Брюксел да има повече пряко отношение към процесите в страната за сметка на националните институции. На фона на евроскептицизма, който и Вие споменахте, това не е ли още един проблем пред проекта Ви?Нека да сме наясно - България е икономически и политически завладяна. Държавата е завладяна от различни кръгове с различни интереси. И колкото и да се опитваме да се залъгваме, че има някаква свобода - тя е много ограничена. Всъщност ние не се различаваме от Унгария, срещу която беше започнат процес на санкции заради ограничаване свободата на словото, заради липса на съдебна система.И смятате, че можете да промените ситуацията в България с помощта на ЕС?Да, единственият начин да си върнем държавата е чрез европейските лостове. В Европа има стандарти на ценности, на свобода, които ЕС гарантира. Единствено чрез европейските лостове ние можем да направим живота на всеки един човек по-добър. Това е и правилният път за България.Разбира се, ЕС има нужда от реформа и Brexit не стана случайно. По време на кампанията за излизане на Великобритания от съюза могат да се видят много от опорните точки на хора като Найджъл Фараж, които използваха чрез популизъм и манипулация слабостите на ЕС.В съюза трябва да се промени модела, има нужда от реформа. ЕП трябва да придобие много по-голяма тежест. Трябва да може той сам да създава законодателство, което да важи за целия ЕС.Липсата на прозрачност е другият проблем в ЕС - взимане на решения, постигане на консенсуси. Трябва да се види по какъв начин този процес да бъде подобрен.От думите Ви разбирам, че за Вас евроизборите са важни. Ще се явявате ли на предстоящия вот?Да, ще се явяваме. Но ще се явим и на всички други избори - и за местен парламент, и за национален. Защото, когато искаш да налагаш политики, даже и с европейска визия, ти трябва да влезеш на всяко едно ниво, за да можеш да ги наложиш. Евроизборите са важни, за да имаме трибуна в Европейския парламент. Нашата цел е \"Волт\" на европейско равнище да има 25 депутати от 7 страни членки, за да бъдем в отделна група в европейския парламент.Имате ли намерение да се коалирате с някоя от българските партии за евровота?Не сме обсъждали такава опция. За нас е много важно първо да видим първо дали въобще ще има някакви коалиции, които да са близки до нас и ще се явяват на предстоящия вот. В повечето случаи всяка отделна партия издига собствена листа. Като човек, който вече е бил в коалиция, която излъчи и евродепутат - Реформаторския блок, съм видял и недостатъците. Важното е да не се излъжат избирателите и техните очаквания.И все пак - виждате ли евентуални коалиционни партньори например в \"Демократична България\", ДБГ, на която бяхте член, в СДС?Хора, които имат една идея и могат да се брандират по някакъв начин като съмишленици за развитието на държавата, със сигурност могат да намерят някакъв общ език. Обаче дяволът винаги е в детайлите. Според мен това, което провали РБ, беше личното его и дрязгите между различни хора, които бяха в лидерските екипи на отделните партии. Ако повторим същата грешка с подобна коалиция, тогава какво ще е по-различното от РБ?А защо напуснахте ДБГ?Аз и публично обявих, имаше няколко причини, но главно две. В ДБГ трябваше да се проведат едни много бързи избори, да бъде избран за лидер млад човек и да му бъде даден картбланш да развие нова визия за партията. Такива бързи вътрешни избори нямаше, конгресът беше отложен. Видях нежелание за промяна и за налагане на нов начин за правене на политика. С новия лидер - Димитър Делчев, се познаваме. Пожелавам му успех. Въпросът е, че ако искаш да правиш нови неща, може би трябва да се отърсиш от някои стари такива.За какви стари неща говорите?Да кажем, че когато правиш нещо с нова визия, може би е хубаво да се започне начисто.Споменахте напрежение в Реформаторския блок на предходните евроизбори. За какво говорите? Имаше ли нещо общо то и с това, че в крайна сметка тогавашният лидер на ДБГ Меглена Кунева не стана евродепутат, която беше изместена с преференции?Не, аз не мисля, че дрязгите тогава бяха свързани с това нещо. Аз съм един от най-големите привърженици на преференциалния вот. Той дава възможност на избирателите да гласуват за кандидат, които одобряват лично. Може да не харесва коалицията, но когато избирателят види човек, на когото се доверява, гласува за него.Тогава, на евроизборите, такива бяха възможностите, и по такъв начин се случи.Тук ще се върна към първия ви въпрос и европейските семейства. У нас \"Демократична България\" са на нож към властта на господин Борисов. Но ето, ако вземем господин Малинов, който беше избран за евродепутат тогава, а сега е в тази формация, е част от ЕНП заедно с евродепутатите на ГЕРБ. Те всеки ден гласуват заедно различни неща в ЕП. За мен това е някакво изкривено разбиране за работа.Но и \"Реформаторският блок\", от който и Вие бяхте депутат, също започна с говорене срещу Борисов и тогавашното управление, а после влязохте в коалиция с тях.Точно така. Но нека Ви кажа - аз лично смятам, че не беше грешка, че влязохме в коалиция с тях. Беше съвсем резонно едни хора, които са в едно европейски семейство, да се опитат да управляват заедно държавата. И ние се опитахме, но се оказа, че това не е възможно.Къде беше грешката?Грешката, че не излязохме по-рано от коалицията с ГЕРБ.Защо не излязохте по-рано?Поради решения на органите, които взимаха решения. Аз лично съм гласувал три пъти за излизане от коалицията с ГЕРБ. Първият път беше още на шестия месец, когато беше отхвърлен първия антикорупционен закон. Тогава имаше гласуване в ДБГ. Аз гласувах да се излезе от коалицията с ГЕРБ.Защо, при това положение, не напуснахте ДБГ още тогава, а изчакахте толкова много време?Ако следите моята дейност, отговорът е доста очевиден. Знаете, че като председател и член на транспортната комисия в парламента, се занимавах с промени в Закона за движение по пътищата. Тогава направихме над сто промени на самия закон и то доста тежки. Имаше основни промени, които бяха важни и в момента започват да се прилагат.За мен беше важно да довърша този закон. Той беше приет на 21 януари, а на 27-ми президентът разпусна Народното събрание.", "date": "2018.11.20", "title": "Настимир Ананиев: България е политически и икономически окупирана"}
{"url": "https://offnews.bg/sviat/politcaj-e-napadnat-s-nozh-v-tcentara-na-briuksel-692296.html", "text": "Полицай е бил нападнат с нож в центъра на Брюксел, съобщиха световните медии. Нападението е станало тази сутрин пред полицейско управление близо до централния площад на града. За момента не е ясно дали става въпрос за терористична атака, или нападателят е психично неуравновесен. Полицаят е получил наранявания по врата. Животът му не е в опасност. Според полицията е по-вероятно нападателят да не е терорист. За него няма регистрации за връзка с терористи, но има досие за незаконна търговия с оръжие и за прилагано доскоро психиатрично лечение. ", "date": "2018.11.20", "title": "Полицай е нападнат с нож в центъра на Брюксел"}
{"url": "https://offnews.bg/futbol/treniorat-na-levski-razkri-tcelite-692277.html", "text": "Треньорът на Левски Славиша Стоянович разкри какви цели му е било поставило ръководството при поемането на поста. Това той стори пред словенското издание \"Екипа/Спортске Новости\", цитирано от \"Меридиан Мач\".\"Главната цел беше да спечелим Купата, жал ми е, че не успях да я изпълня, защото отпаднахме. Освен това шефовете искаха от мен да бъдем възможно най-близо като точки и игра до Лудогорец, който от 7 години е властелин в България. Разбира се, да бъдем и преди ЦСКА в класирането.Сега сме в борбата за титлата. Надявам се, че ще останем там докрай. Феновете нямат търпение да се радват отново\", казва специалистът, който е забелязал, че привържениците на Левски се радват на представянето на отбора.Той споделя също, че има доста работа за вършене. На Някои позиции има пробойни, но те ще бъдат оправени през зимния трансферен прозорец, гарантира Стоянович.", "date": "2018.11.20", "title": "Треньорът на Левски разкри целите"}
{"url": "https://offnews.bg/politika/jordan-tconev-dps-shtom-germania-se-pazi-ot-elektronno-glasuvane-ni-692291.html", "text": "Движението за права и свободи е категорично против електронното гласуване и отпадането на номера пред политическите партии в бюлетините. Ще подкрепи обаче машинното гласуване.Това коментира зам.-председателят на ПГ на ДПС Йордан Цонев в интервю за . Повод за думите му са .Всеки опит да се усложни изборното законодателство в последните три години довежда до повеченевалидни бюлетини, с което се накърнява легитимността на изборния процес, заяви Цонев.Депутатът посочи, че \"щом Германия не е намерила начин да опази системата си и категорично е забранила електронното гласуване, няма нужда България да си прави експерименти“.Зам.-председателят на ПГ на ДПС заяви още, че между ГЕРБ и ДПС не е имало никакъв разговор относно оставката на вицепремиера Валери Симеонов.„Ние не сме във фаза диалог с ГЕРБ относно състава на правителство, относно изпълнителна власт, относно никаква власт. Напротив, от известно време ние дори не се държим конструктивно, защото не приемаме начина, по който се държи изпълнителната власт по отношение на исканията на протестиращи, по отношение на модела на управление\", добави той.", "date": "2018.11.20", "title": "Йордан Цонев, ДПС: Щом Германия се пази от електронно гласуване, няма нужда България да си прави експерименти"}
{"url": "https://offnews.bg/politika/malkata-koalitcia-umuva-kak-da-prodalzhi-i-koj-da-nasledi-simeonov-692276.html", "text": "Днес се очаква тримата лидери на малката управляваща коалиция Обединени патриоти да решат кой ще заеме овакантения пост на вицепремиера Валери Симеонов, след като той подаде оставка.Ще се решава и дали лидерът на НФСБ изобщо ще се върне като депутат в парламента.Предложението за нов вицепремиер трябва да дойде именно от партията на Валери Симеонов.Другата интересна тема за дискусия ще са актуалните сътресения при патриотите, както и предложението на лидера на Атака Волен Сидеров Красимир Каракачанов също да освободи поста на вицепремиер.", "date": "2018.11.20", "title": "Малката коалиция умува как да продължи и кой да наследи Симеонов"}
{"url": "https://offnews.bg/temida/ivancheva-i-petrova-iskame-samo-da-se-otvariat-prozortcite-v-aresta-692298.html", "text": "Специализираният съд наложи забрана за излизане от страната на отсранената от длъжност кметица на „Младост” Деслислава Иванчева и заместничката ѝ Биляна Петрова. От съдът заявиха, че това се налага при промяна на мярката за неотклонение в по-лека и те взимат необходимите мерки, съобщи бТВ. Иванчева и Петрова не възразиха на наложената забрана. Двете жени посочиха, че единственото им искане е „да се отварят прозорците\" в ареста.Биляна Петрова се разплака по време на заседанието. ", "date": "2018.11.20", "title": "Иванчева и Петрова: Искаме само да се отварят прозорците в ареста"}
{"url": "https://offnews.bg/ikonomika/prekite-chuzhdi-investitcii-skochiha-do-826-4-mln-evro-sled-revizia-n-692315.html", "text": "Преките чуждестранни инвестиции първите 9 месеца на годината са в размер на 826.4 милиона евро, сочат данните на БНБ, която ревизира информацията за юли и август. С промените сумата се увеличава с 600 млн. евро и надхвърля със 17.8 млн. евро (2.2%) инвестициите за първите 9 месеца на 2017 г.Дяловият капитал (преведени/изтеглени парични и апортни вноски на нерезиденти в/от капитала и резервите на български дружества, както и постъпления/плащания по сделки с недвижими имоти в страната) е отрицателен и възлиза на 13.2 млн. евро за януари – септември 2018 г. Той е по-нисък със 148.3 млн. евро от дяловия капитал за януари – септември 2017 г., който е положителен в размер на 135.1 млн. евро.Нетните постъпления от инвестиции на чуждестранни лица в недвижими имоти са 5.4 млн. евро, при 15.6 млн. евро за януари – септември 2017 г. По страни, най-голям дял в инвестициите в недвижими имоти имат Русия (2.8 млн. евро), Украйна (0.7 млн. евро) и Германия (0.6 млн. евро).По предварителни данни, нетният поток при реинвестиране на печалбата е положителен и възлиза на 192.9 млн. евро, при положителна стойност от 28.5 млн. евро за януари – септември 2017 г.За януари – септември 2018 г. нетният поток при дълговите инструменти (промяната в нетните задължения между дружествата с чуждестранно участие и преките чуждестранни инвеститори по финансови, облигационни и търговски кредити) възлиза на 646.7 млн. евро, при 645 млн. евро за януари – септември 2017 г.Най-големите нетни потоци по преки инвестиции в страната за януари – септември 2018 г. са от Холандия (725.5 млн. евро), Германия (90.4 млн. евро) и Белгия (82.7 млн. евро).По предварителни данни нетният поток на преките инвестиции в чужбина за януари – септември 2018 г. е положителен и възлиза на 303.7 млн. евро, при положителна стойност от 286.8 млн. евро за януари – септември 2017 г. През септември 2018 г. той възлиза на 31.1 млн. евро, при 67.6 млн. евро за септември 2017 г.", "date": "2018.11.20", "title": "Преките чужди инвестиции скочиха до 826.4 млн. евро след ревизия на БНБ"}
{"url": "https://offnews.bg/futbol/napadatel-na-chelsi-preodolial-golovata-susha-blagodarenie-na-psiholo-692312.html", "text": "Нападателят на Челси Алваро Мората призна, че е преодолял неприятните моменти през миналия сезон във Висшата лига с помощта на психолог.\"Никога не съм си мислил за това да тренирам психиката си. Когато футболист чуе думата \"психолог\", първоначално се стряска, но след това осъзнах, че имам нужда от помощ.В началото се чувстваш малко неудобно, разказвайки на психолога всичките си проблеми. Но след това, с помощта на всички около мен, успях да възвърна щастието си от футбола\", каза Мората.Интересното е, че в началото на този месец нападателят сподели, че мокрите терени са му пречели да вкарва повече за Челси.Все пак испанецът показва добра форма в последно време и самият той е много доволен от подобрението в представянето си.Не така обаче мислят феновете на \"Ла Фурия\" след победата над Босна и Херцеговина (1:0) в неделя. При резултат 0:0 Мората изпусна \"чисто\" положение в 59-ата минута на срещата, с което си навлече гнева на привържениците в социалните мрежи.", "date": "2018.11.20", "title": "Нападател на Челси преодолял головата суша, благодарение на психолог"}
{"url": "https://offnews.bg/futbol/nejmar-i-kavani-bili-kato-bratia-692295.html", "text": "Нападателят на Пари Сен Жермен Единсон Кавани сподели, че със съотборника му Неймар не са просто приятели, а са братя.Двамата се изправиха един срещу друг на национално ниво, а по време на срещата уругваецът влезе доста грубо в краката на бразилеца, след което пък той отказа да приеме извинението му.\"Всякакви неща може да се случат на терена, защото такъв е футболът. Но извън него ние не сме просто приятели приятели, ние сме братя! По време на мача обаче ти искаш да спечелиш, искаш да защитиш отбора си и затова се получават такива ситуации.По време на двубоя отидох при него и му казах, че не съм го докосвал, защото наистина не го докоснах. Това бяха единствените думи, които разменихме.Постъпих с него по начин, по който бих го сторил с всеки един съперник на терена. Няма нищо между нас и няма какво повече да говорим по темата. Медиите само раздухват някакви неща\", каза Кавани.Припомняме, че в началото на годината той и Неймар определено не бяха в добри отношения, след като двамата се спречкаха кой да изпълнява дузпа по време на мача между ПСЖ и Дижон (8:0), като бразилският национал взе топката и реализира от бялата точка.Поведението му предизвика освирквания от феновете на \"принцовете\", които започнаха да скандират името на Кавани.Подобен епизод между двамата, но с обратен знак имаше и през септември 2017, след което тръгнаха слухове, че уругваецът може да напусне парижани.", "date": "2018.11.20", "title": "Неймар и Кавани били като братя"}
{"url": "https://offnews.bg/futbol/plashtame-mezhdu-7-i-70-leva-da-gledame-valeri-bozhinov-na-gerena-692322.html", "text": "От Левски съобщиха на официалния си сайт, че вече са пуснали в предварителна продажба билетите за мача от Първа лига с Ботев Враца, който е в неделя.Пропуските могат да бъдат намерени всеки ден от 10:00 до 19:14 часа във фенмагазина на Сектор А на стадион \"Георги Аспарухов\".В деня на самата среща отново ще бъдат продавани входните талони на касите пред сектор А и на тези на улица \"Тодорини кукли\" 47 от 12:00 часа до края на първото полувреме на мача.В деня на мача билети ще се продават на касите пред Сектор А и на тези на ул. Тодорини кукли 47 от 12:00 до края на първото полувреме.Всички желаещи да наблюдават двубоя, трябва да носят своята лична карта със себе си. В противен случай няма да бъдат допускани на стадиона.В сила остава кампанията на ПФК Левски, целяща да привлече все повече семейства и деца на стадиона. Срещу Ботев (Враца) отново ще бъде отворен блок 3 в Сектор А - редове от 1 до 22 вкл. /места от 16 до 30 вкл./, в който срещу билет от 10 лв. всеки родител ще може да заведе до две деца на възраст до 14 г. Двама възрастни с до две деца до 14 г. пък ще влизат на тези места срещу 15 лв. За децата се издават билети с нулева стойност. Пропуските са с фиксиран вход 3 на сектор А.Цената за ВИП Семейния сектор \"Vivacom\" е 40 лева, като тя включва един възрастен с до две деца до 14 години. Ако двама възрастни придружават до две деца до 14 г., то цената е 60 лева. В сектора за малките фенове са предвидени редица забавления, като джаги, плейстейшън 4, безплатни пуканки, среща с талисмана \"Лъвски\" и едни от най-добрите места на стадиона. Към семейния сектор \"Vivacom\" се влиза през ВИП входа на Сектор А.За улеснение на придружителите, които ще посетят срещата с деца, прилагаме декларация, която трябва да бъде попълнена преди влизането в спортното съоръжение.Левски и Ботев (Враца) се изправят един срещу друг на стадион \"Виваком Арена Георги Аспарухов\" на 25.11.2018 г. (неделя) от 17:30 часа.Цени на пропуските за срещата:Сектор \"А\" - 10 лв. (Блок 3), 15 лв. (Блок 5 и 6), 18 лв. (Блок 3 и 4), 20 лв. (Блок 1,2 и Прес ложа), 30 лв. (Ложа 2 и 3), 70 лв. (VIР -достъп до VIР салона с кетъринг).Сектор \"В\" - 10 лв.Сектор \"Б\" - 7 лв.Сектор \"Г\" - 7 лв. (гости)", "date": "2018.11.20", "title": "Плащаме между 7 и 70 лева да гледаме Валери Божинов на Герена"}
{"url": "https://offnews.bg/nashite-avtori/duel-v-pisma-vi-toncho-kraevski-kam-evgenij-dajnov-vsiako-neravenstv-692319.html", "text": "Драги Евгений,Не зная дали осъзнаваш, че изказването \"за мен резултатът от тази революция е окей\" по нищо не се различава от отговора на старите комунисти, когато им кажеш за геноцидите в СССР и репресиите в НРБ; тогава те поемат дълбоко въздух, свиват рамене и ти казват \"Обаче през социализма се реши жилищният проблем, изгради се индустрия, въведоха излизането по майчинство и т.н.\" Нима не виждаш колко абсурдно звучи, на фона на кантианските ти претенции, да оправдаваш революционен терор с последвалия го социален или икономически прогрес? Това означава, че в крайна сметка човекът не винаги е цел, ами може да бъде и средство или дори жертвен агнец на олтара на Просвещението. Всички претенции за безусловна защита на човешката свобода и достойнство излитат през прозореца, когато либерал започне да брани революциите.На втори план оставям въпроса колко повече свобода са донесли те в действителност. Понеже ти засягаш въпроса за данъците на аристократите, искам да внеса поправка: аристократите също са плащали данъци на краля, а освен това са били задължени да предоставят военна служба. Положението с данъците след революциите се влошава най-много не за аристократите, а за обикновените хора, вече \"свободни граждани\".Свободните граждани скоро след това са започнали да плащат много по-високи данъци на държавата отколкото при Стария режим. Това е особено нелепо в Американската революция, която уж се води именно заради данъците, а скоро след като развалят Articles of Confederation, данъците стават по-високи, отколкото са били по колониално време.Ти казваш, че \"в мига, когато се появи свободата, се появява равенството\" и че \"равенството е там, където няма господари\". Не мога да бъда по-несъгласен. Тези схващания произхождат от едно наивно разбиране на човешката природа, популярно благодарение на Русо, но което може да бъде проследено из философията на цялото Просвещение. А именно, разбирането че човекът е изцяло добър по природа и че ако му се даде достатъчно свобода, той ще сътвори само шедьоври на красотата и благородството.Ето това схващане е новост в историята на света или \"аберация\", както го е нарекъл твоят приятел, френският аристократ. Опитът показва, че след т. нар. \"освобождаване\" на човека, той само за 160 години успява да извърши по-многобройни и по-жестоки престъпления, отколкото в цялата си предишна история. Под кръстната тежест на свободата, повърхността на битието ни се пропуква, а от пукнатините започват да излизат всякакви чудовища.Аз казвам тъкмо обратното на теб. Там, където се появи свободата, веднага се появява неравенството. Всяко неравенство е плод на човешката свобода и всички маниакални \"изравнители\" на хората, първо посягат на свободата им - в името на самата свобода естествено. Свободата на мисълта и на словото ражда интелектуално неравенство. Икономическата свобода ражда икономическо неравенство.Дори демократичната свобода ражда колективно неравенство в представителството на обществените групи. Именно затова либералите въвеждат конституционните ограничения върху демократичната свобода, известни като \"върховенство на закона\". В либералната доктрина за върховенството на закона се съдържа имплицитно признание, че свободата ражда неравенство.Ти настояваш, че си по-свободолюбив от мен. Но ти не приемаш грозната страна на човешката свобода, извръщаш поглед от нея. Ако си затворим очите за злото в човека, ако си затворим очите за двойствените последствия от неговата свобода, тогава той ще ни разочарова и огорчи, а хуманистичната ни любов бързо ще се превърне в омраза и жестокост.Твой,Тончо", "date": "2018.11.20", "title": "Дуел в писма VI. Тончо Краевски към Евгений Дайнов: Всяко неравенство е плод на човешката свобода"}
{"url": "https://offnews.bg/temida/izzeha-polovin-milion-leva-ot-kasata-na-glavnia-sekretar-na-dabch-692292.html", "text": "Специализираната прокуратура иззе валута и левове, равняващи се на 427 000 лв., от банкова касета на главния секретар на Държавната агенция за българите в чужбина (ДАБЧ), съобщават от спецпрокуратурата.На 13 ноември 2018 г. Специализирана прокуратура извърши с разрешение на Специализирания наказателен съд претърсване и изземване на банкова касета, наета от главния секретар на агенцията Красимир Томов. Той е обвиняем по досъдебното производство за участие в организирана престъпна група, длъжностни престъпления и корупция, в което обвиняем е и бившият председател на агенцията .В касетата бяха намерени и иззети значително количество недекларирани (по чл. 35, ал.1, т. 2 от Закона за противодействие на корупцията и отнемане на незаконно придобитото имущество) пари в различни купюри и валути - евро, долари, британски паундове и левове. Левовата равностойност на намерената сума надхвърля четиристотин двадесет и седем хиляди лв., съобщават от държавното обвинение.Томов е декларирал единствено 25 350 лв. спестени средства, както и 36 000 лв. от заплати.Иззетите парични средства са били държани в касета на банков офис в столицата, като достъп до нея е имал единствено обвиняемият главен секретар на ДАБЧ.Както претърсването и изземването на парите от банковата касета, така и последващия им оглед като веществено доказателство (осъществен на 19 ноември 2018 г.) са извършени след производството по мярката за неотклонение на Красимир Томов в Специализирания наказателен съд заради декларирана служебна ангажираност на неговите защитници.Адвокатите, които присъстват на такива процесуално-следствени действия, заявиха свободни дати за участие в тях едва след делото по мярката. На самото дело, в защита на клиента си, те изтъкнаха като аргумент липсата на намерени парични средства, доказващи престъпна дейност на Томов и другите обвинени по досъдебното производство, се посочва още в съобщение на прокуратурата.В понеделник стана ясно, че  на всички български документи за самоличност, издадени на чужденци през последните пет години.Още  със злоупотреби при издаването на българско гражданство. Председателят на ДАБЧ Петър Харалампиев е обвинен за участие в организирана престъпна група за даване на гражданство срещу подкуп. Той беше отстранен от поста си, а от ВМРО, от чиято квота е Харалампиев, съзряха политическа атака от страна на ДПС.", "date": "2018.11.20", "title": "Иззеха половин милион лева от касата на главния секретар на ДАБЧ"}
{"url": "https://offnews.bg/obshtestvo/75-misliat-che-polititcite-okazvat-natisk-varhu-sadebnata-vlast-692288.html", "text": "75% от обществото смята, че политиците оказват натиск в работата на съдебната власт, сочи проучване на Изследователски център \"Тренд\".Изследването е проведено между 6 и 12 ноември и обхваща 1004 души над 18-годишна възраст. Използваният метод е пряко полустандартизирано интервю „лице в лице“.38 на сто отговарят \"по-скоро да\" на въпроса дали политиката се меси в работата на съдебната система, а 37% са уверени, че го прави. 8% са на обратното мнение, а 17 на сто не могат да преценят.54% от респондентите дават отрицателна оценка на работата на прокуратурата, 21 на сто - положителна. Едва 13 на сто считат, че Висшият съдебен съвет работи добре. МВР пък получава 26% обществено удобрение. Най-ниска оценка получава съда - 61% оценяват отрицателно неговата работа.81% от интервюираните подкрепят поредицата от акции на прокуратурата срещу бизнесмени с обвинение за укриване на данъци и пране на пари, а 83% са на мнение, че те трябва да продължат. Едва 16 на сто обаче вярвят, че акциите ще доведат до ефективни присъди.Според 28% от респондентите корупцията е основният пробрем във функционирането на съдебната система. 9 на сто посочват политическия натиск, 5% - вратичките в закона, а 3% считат, че законите не се прилагат еднакво към всички.За 31% от участниците в проучването правомощията на прокуратурата трябва да увеличат, за да се подобрят резултатите в работата ѝ. 35 на сто са на обратното мнение, защото и сега са достатъчни, за да се постигат резултати.Изследването показва още, че доверието в правителството пада, а недоволството от работата на парламента се увеличава.62% оценяват негативно работата на кабинета, което е ръст от 6 пункта в сравнение с октомври месец. Положителна оценка дават 28 на сто, за разлика от предходния месец, когато са били с 4% повече.Парламентът получава най-ниската оценка от ноември 2017 г. насам. 71 на сто са недоволни от работата му, а едва 20% я оценят положително.Традиционно доверието в президента остава високо. 59% дават положителна оценка на Румен Радев, 26 на сто - отрицателна. Ако в момента се проведат парламентарни избори, ГЕРБ би получила 21.2% от вота на избирателите, сочи проучването. БСП ще влезе в Народното събрание с 19.9%, а ДПС с 6.5%.Коалицията \"Обединени патриоти\" е на границата с 4.2%. Извън парламента остават \"Демократична България\" с 1.9% и \"Воля\" на Веселин Марешки с 1.4%.37% от респондентите заявяват, че няма да гласуват, а 3 на сто не подкрепят никого.", "date": "2018.11.20", "title": "75% мислят, че политиците оказват натиск върху съдебната власт"}
{"url": "https://offnews.bg/sviat/sadia-blokira-zapoved-na-tramp-zabraniavashta-davane-na-ubezhishte-na-692307.html", "text": "Американски съдия временно блокира заповед на президента Доналд Тръмп, забраняваща подаване на документи за убежище от имигранти, които са влезли незаконно в САЩ от Мексико.Окръжният съдия Джон Тайгър в Сан Франциско издаде временни ограничения на заповедта срещу правилата за бежанците.Съдебното решение влиза в сила незабавно и ще остане валидно поне до 19 декември, когато ще се проведе заседания, на което трябва да се вземе по-трайно решение по казуса. Тръмп обяви, че забраната има за цел подобряване на имиграционната система в САЩ. Според неговата заповед властите ще разглеждат само молбите за убежище, към които са добавени документи от гранично-пропускателните пунктове.  Правозащитни организации внесоха жалба срещу заповедта на Тръмп на 9 ноември, като обявиха, че тя нарушава административното и имиграционно законодателство.В решението си Тайгър отбелязва, че Конгресът е дал право на имигрантите да подават документи за убежище, без значение как са влезли в страната. Според съдията последните правила на американската администрация са „крайно отклонение“ от предишната практика.Предишни имиграционни политики на Тръмп, включително мерки, насочени към градовете убежища в САЩ, също бяха блокирани от съда.", "date": "2018.11.20", "title": "Съдия блокира заповед на Тръмп, забраняваща даване на убежище на нелегални мигранти"}
{"url": "https://offnews.bg/snukar/stana-iasna-shemata-za-otkritoto-parvenstvo-na-velikobritania-po-snuka-692311.html", "text": "Вече е известен жребият за започващото на 27 ноември Открито първенство на Великобритания по снукър, което ще се проведе в Йорк.Водачът в схемата и действащият носител на трофея, Рони О'Съливан, започва срещу бившия професионалист Люк Симъндс.Световният шампион Марк Уилямс също започва срещу бивш професиналист в лицето на Адам Дъфи. Победителят от Шампионата на Северна Ирландия, Джъд Тръмп, ще се изправи срещу сънародникът си Дейвид Лили.Съперници на Марк Селби и Джон Хигинс ще бъдат други двама аматьори - Джеймс Кейхил и Дешават Помяенг. Участие в турнира ще вземат 9 бивши световни шампиона като шест от тях са в долната половина на схемата.Рони О'Съливан ще опита да триумфира за седми път и да се превърна в играчът с най-много титли от шампионата.", "date": "2018.11.20", "title": "Стана ясна схемата за Откритото първенство на Великобритания по снукър"}
{"url": "https://offnews.bg/politika/bsp-predlaga-zaplatite-na-deputatite-da-se-namaliat-s-543-lv-692314.html", "text": "Като ритуално самоубийство на политическата класа определи лидерът на БСП Корнелия Нинова предстоящото увеличение с 90 лева на депутатските заплати. То се случва планирано на всяко тримесечие и се индексира според размера на средната за страната работна заплата, изчислена от НСИ.По думите на Нинова не е нормално увеличението на заплатите на политиците да се прави на фона на течащите протести, които са адресирани и срещу ниските доходи. \"Десетки хиляди хора са на улицата, а ти си вдигаш заплатата в този момент. Ритуално самоубийство на политическа класа\", коментира Нинова.Затова БСП ще подготви две предложения за заплатите на властта. Едното ще бъде внесено в парламента и е за отмяна на планираното увеличение плюс намаляване на настоящите заплати на народните представители с 543 лева. Това е сумата, с която са били индексирани заплатите на депутатите от началното на работата на този парламент. Ако бъде прието, намалението ще е с 18% и базовото месечно възнаграждение на народен избраник ще е 2976 лева.Второто предложение на БСП ще е до Министерството на финансите - да предложи нова формула за определяне на заплатите на депутатите. Според Нинова тази формула е добре да е обвързана не със средната работна заплата, а с минималната.Къде по света се увеличава по този начин заплатата - без оглед на свършена работа и резултати, попита лидерът на левицата. Нинова ще изпрати писма до президента и националния омбудсман с призив и те да вземат отношение по темата, тъй като техните възнаграждения също се изчисляват на принципа на депутатските.Евровот - листата ще води другОще е рано да ме питате за европейските избори и кой ще води листата, но едно мога да кажа със сигурност - това няма да съм аз. И това няма да се промени до май догодина, категорична бе Корнелия Нинова, отговаряйки на журналистически въпрос.Зам.-председателят на ПГ на \"БСП за България\" Крум Зарков коментира предложените от управляващите знакови промени в Изборния кодекс.От думите му стана ясно, че БСП се противопоставя на ограничаването на възможността за машинно гласуване.Левицата остава на позициите си срещу електронното гласуване, но ще попита ГЕРБ защо е изменила мнението си по темата и сега предлага да отпадне срокът за неговото въвеждане. \"Днес ГЕРБ се отмятат от онези си позиции с аргументите, които преди 3 години смятаха за ретроградни. Това е груб политически фалш. ГЕРБ с тези промени създадоха легитимни очаквания у много хора и особено у сънародниците ни в чужбина\", каза Зарков.БСП се обяви и срещу отпадането на номерата в бюлетините с аргумента, че така ще отпадне и създаден вече навик у избирателите.", "date": "2018.11.20", "title": "БСП предлага заплатите на депутатите да се намалят с 543 лв."}
{"url": "https://offnews.bg/ikonomika/aetc-kozloduj-ima-nov-direktor-692326.html", "text": "С решение на Съвета на директорите (СД) на „Български Енергиен Холдинг” ЕАД (БЕХ) е извършена промяна в ръководния състав на „АЕЦ Козлодуй“ ЕАД.На мястото на Иван Андреев, като член на СД и изпълнителен директор, застава Наско Михов. Това съобщиха от пресцентъра на БЕХ. Решението за освобождаването на поста е поискано лично поради здравословни причини. Промените влизат в сила от деня на вписване на решенията в Търговския регистър към Агенцията по вписвания.Наско Михов е заемал ръководни длъжности в енергетиката. Има 16-годишен опит в „АЕЦ Козлодуй“ ЕАД и 2-годишен стаж в ДП „Радиоактивни отпадъци“. Работил е и в Министерство на финансите.", "date": "2018.11.20", "title": "АЕЦ Козлодуй има нов директор"}
