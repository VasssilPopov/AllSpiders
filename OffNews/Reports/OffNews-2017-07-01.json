{"url": "https://m.offnews.bg/news/Politika_8/Karakachanov-iska-razsrocheni-plashtaniia-za-iztrebitelite-pone-8-godi_659514.html", "text": "\"Аз искам да разсрочим плащанията за изтребителите за минимум 8 години, а в хода на разговорите може да ги направим и 10 или 12 години\", каза в ефира на телевизия \"Нова\" министърът на отбраната Красимир Каракачанов.От трите оферти, които са направени за закупуването на изтребителите, комисията одобрява две - предложението на Швеция и предложението на Италия, а предложението за F-16 отпада. По думите на Каракачанов в офертата за F-16 сумите за разсрочено плащане на са били пропорционално разпределени е това е била една от причините да бъде отхвърлена. „Според мен разговорът още не е започнал. Ако правителството ме натовари да започна преговори с участниците в конкурса, аз ще се опитам да извоювам максимално добри условия и цени”, каза още той.Каракачанов заяви, че ще иска от министъра на финансите Владислав Горанов да предвиди увеличение на заплатите на военните за 2018 г. и в момента води разговори с министъра. Според него не можем да разчитаме само на \"патриотизма\" на младите хора да влезнат в редовете на българските военни. За полицейските заплати Каракачанов заяви, че трябва да се проведе разговор с полицейските синдикати. \"Трябва да си търси взаимен компромис\", каза министърът, \"разговорите не са приключили\".Красимир Каракачанов коментира и случаят с битите от роми гребци и последвалите протести в Асеновград. Според него проблемът между българи и роми се корени в слабостите на българската социална система в добавка с това, че ромите в \"последните 25-26 години са оставени на произвола на съдбата\".„В Асеновград имаше поредно проявление на нашите съграждани, цигани, които в последните 25-26 години научиха, че имат права, но не пожелаха да научат, че имат и задължения. В последните 25 години това население беше оставено на произвола на съдбата, беше оставено да намери дупките в нашата социална система, да получава средства без да работи, да не желае да се интегрира и да не спазва законите”, заяви вицепремиерът.Той заяви, че подкрепя идеята да се бутнат незаконните къщи и ромите да се върнат там, където са записани по адресна регистрация. ", "date": "2017.07.01", "title": " Каракачанов иска разсрочени плащания за изтребителите поне 8 години"}
{"url": "https://m.offnews.bg/news/Razsledvane_68/Ogradata-na-granitcata-170-miliona-po-kasno_659450.html", "text": "Близо 170 млн. лв. е излязла до момента оградата на границата, показват справки на трите областни управи, на чиято територия се строи оградата - Ямбол, Хасково и Бургас. За общо 132-та километра защитно съоръжение, цената на километър ограда, с прилежащите ѝ пътни участъци, излиза около 1.3 млн. лв. на километър. Остават два километра на територията територията на Хасково, които няма да бъдат застроени, заради спецификата на терена в района на устието на река Тунджа.В четвъртък вътрешният министър Валентин Радев даде малко по-различна информация - оградата е глътнала 100 евро, а недостроени остават 4 километра.В началото на 2016 година парламентът разреши оградата на границата да се строи без обществена поръчка. Отпуснатите от правителството средства бяха дадени на фирми, избрани еднолично от съответните областни управители. Както можеше да се очаква, списъкът е прелюбопитен.Към днешна дата той е \"попълнен\" с нови играчи.До момента най-много средства са платени за оградата на територията на Бургас, където са сключени договори за 108 млн. лв. Именно там е и най-трудният терен - на места склоновете на Странджа достигат наклон от 40 %, което прави изграждането на съоръжението екстремно.Средствата са дадени на фирмите \"Пътстрой Бургас\" ЕООД, \"Булдени\" ЕООД, \"Инфра експерт\" ЕООД, \"Транспортно строителство и възстановяване\" ДП, \"Пътинженерингстрой – Т\" ЕАД и ДЗЗД „Пътинженерингстрой“.Към септември 2015 година \"Пътинженерингстрой – Т\" ЕАД не фигурираше в списъка с бенефициенти, посочени от тогавашния и настоящ областен управител Вълчо Чолаков - тогава от квотата на РБ, а сега - от ГЕРБ. Според публикации на в. \"Капитал\" \"Пътинженерингстрой-Т\" участва и в консорциума за изграждането на софийската Северна тангента, който е с водещ изпълнител \"Водстрой 98\". През лятото на 2016 г. фирмата беше купена от \"Хидрострой\". В борда на директорите на фирмата е бившият общински съветник от ГЕРБ Николай Пашов.Другият от изпълнителите \"Пътстрой Бургас\" ЕООД е дъщерна фирма на \"Хидрострой\". Третата фирма \"Булдени\" ООД е собственост на Емил Гоцев и Иван Николов. Тяхна е и фирмата \"Егида М\" ООД, която е част от обединение, включващо и \"Водстрой 98\" АД, спечелило обществената поръчка за реконструкцията на пристанището в Приморско.Втори нов играч в списъка е \"Инфра експерт\" ЕООД. След промени в ръководството през ноември 2016 г. компанията става акционерно дружество и само няколко дни след това - вече като \"Инфра експерт\" АД, взима 12 млн. лв. за строежа на границата в участъка на област Хасково.\"Транспортно строителство и възстановяване\" ДП пък е държавно предприятие, с принципал министъра на транспорта. Управител на предприятието е Валери Василев, който е назначен на поста през 2009 г. от тогавашния министър на транспорта Александър Цветков.На въпрос на OFFNews какви са били критериите за избор на фирмите, от областната управа отговарят, че основно предимство е дадено на фирмите, които имат \"ресурс за изграждане на линейни обекти бързо и качествено, както и коректността на дружествата по предходни договори\". Държавното предприятие е избрано след „сондиране на мнение“ на „колеги в област Хасково и област Ямбол“. Питан е и кметът на община Бургас „като голям публичен възложител“ за посочване на коректни фирми и добросъвестни изпълнители.\"Пътстрой Бургас\" ЕООД, \"Булдени\" ООД и \"Инфра експерт\" ЕООД са избрани \"след първоначално заявено намерение от тяхна страна... и преценка на опита на им и възможностите им в изграждането на пътища и линейни обекти на техническата инфраструктура\".От областната управа уточняват, че изграждането на оградата на тяхната територия е приключило през пролетта на 2017 г.На територията на Област Ямбол близо 30 млн. лв. по усмотрение на областния управител Димитър Иванов (бивш депутат от ГЕРБ в 42-то Народно събрание) са дадени отново на държавното предприятие ДП \"Транспортно строителство и възстановяване\", както и на \"Геострой инженеринг\" ЕООД. Втората фирма е собственост на Моньо Тодоров. През май 2012 г. лично премиерът Бойко Борисов присъства на откриването на нов свинекомплекс и ново фуражно стопанство на фирмата „Геомекс инженеринг” ЕООД в Ямбол, която е собственост на сина на Моньо Тодоров Михаил. Тогава по Програмата за развитие на селските райони на фирмата са дадени над 6 млн. лева.На територията на Хасково са изградени 31 км. За тях правителството е отпуснало 38 млн. лв. Областният управител Станислав Дечев (втори в листата на ГЕРБ за парламентарните избори) си е харесал фирмите \"Транспортно строителство и възстановяване\", ЕТ „Металик – Иван Михалов“, \"Геопланпроект\", \"Инфра Експерт\" ЕАД и \"Билдинспект ООД\".ЕТ „Металик – Иван Михалов“ е собственост на Иван Михайлов, който е в тесни бизнес отношения с кумеца на Цветан Цветанов - Тодор Бояджиев. Михайлов и Бояджиев са партньори в консорциума \"Ти Ви Би\", който в мандата на Цветанов като вътрешен министър, е един от основните дарители на МВР.Малко повече от 2 км на територията на Хасково няма да бъдат с ограда - от гранична пирамида 320 до 319 и от ГП 280 до 281 \"предвид теренните условия\".По-голяма част от оградата беше проектирана като двуредова с височина 3 метра откъм българската страна и 2.5 м от страната на Турция. Едноредова ограда беше планирана в три участъка в Бургаско. Най-дългият е между реките Велека и Делийска - 7.4 км. Тази ограда е по-висока за сметка на широчината ѝ.За доизграждане на съоръжението трябва да бъдат инсталирани системи за видеонаблюдение от европейската солидарност от 160 млн. евро, за които правителството поиска удължаване на срока за усвояването им с една година. Във връзка с изграждането на съоръжението депутати от БСП подадоха сигнал в прокуратурата за нарушения при строителството. Според Елена Йончева има данни за сериозни нарушения, свързани с проектирането и изграждането на оградата.", "date": "2017.07.01", "title": " Оградата на границата - 170 милиона по-късно"}
{"url": "https://m.offnews.bg/news/Tenis_18788/Semejstvoto-na-zaginaliia-podgoni-Vinas-Uiliams-v-sada-snimki_659502.html", "text": "Няма прошка в Америка, след властите и семейството на жертвата даде на съд тенис звездата Винъс Уилямс. Както е известно, мъж умря в катастрофа във Флорида с участието на спортистката. Полицията хвърли вината върху Винъс, макар че нейният адвокат заяви точно обратнотоИнцидентът е от 9 юни. Според очевидци, Уилямс управлявала огромния джип Тойота Sequoia. Тя миналата на червен светофар.Чудовището й се врязало в Хюндай Accent, управляван от Линда Барсън. Съпругът Джеръм Барсън  починал след две седмици в болница. Самата Линда е с доста травми.\"По-голям е шокът от загубата на любимия мъж. Той е любовта на живота й. Двамата са били винаги заедно, постигнали са всичко заедно\", сподели адвокат на опечалената фамилия.Джеръм бил в отлично здраве. Той е пенсиониран учител от Филаделфия, който се мести на топло във Флорида. Двамата с Линда били резервирали места за круиз заедно с 3-те им деца и 13 внуци!Винъс пък има къща на един хвърлей от мястото на инцидента. Тя се оправдала пред полицията, че тръгнала на зелено. Спряла по средата на 6-те ленти заради задръстването и когато потеглила отново, станала катастрофата.Представител на Винъс Уилямс сподели вчера, че тя няма да прекратява участието си в Уимбълдън. Каката на Серина играе в първия кръг с белгийката Елис Мертенс. Винъс има пет титли от Уимблъдън и ще участва за 20 пъти на турнира!", "date": "2017.07.01", "title": " Семейството на загиналия подгони Винъс Уилямс в съда (снимки)"}
{"url": "https://m.offnews.bg/news/Obshtestvo_4/Ot-dnes-minimalnata-pensiia-stava-180-lv_659503.html", "text": "От днес влиза в сила решението на депутатите минималната пенсия в страната да стане 180 лева, а от 1 октомври - 200 лева.Близо 800 000 души ще получават по-високи пенсии, а за това държавата ще отдели около 100 млн. лв.В момента минималната пенсия за осигурителен стаж е 161 лева, която получават 500 хиляди български пенсионери.Тази седмица 44-ият парламент гласува единодушно за повишаване на минималната пенсия. Със 202 гласа \"за\" депутатите решиха от 1 юли минималната пенсия да стане 180 лева, а от 1 октомври тя да се повиши на 200 лева. Народните представители гласуваха това на първо четене чрез законопроект за промяна в Закона на бюджета за 2018 г., внесен от Министерски съвет.", "date": "2017.07.01", "title": " От днес минималната пенсия става 180 лв."}
{"url": "https://m.offnews.bg/news/Bojni_18771/Bosnenetc-preletia-prez-vazhetata-sled-udar-na-Tervel-Pulev-edva-ozhi_659505.html", "text": "Уникален нокаут записа Тервел Пулев при четвърта победа на професионалния ринг. Родният боксьор не остави никакви шансове на босненеца Дражен Жанянин в двубой в полутежка категория.Софиянецът нокаутира съперника още във втория рунд. Срещата се проведе в зала \"Вернер-Зеелбиндер-Шпортпарк\" в Берлин, Германия.Класата на българина си пролича още в първия рунд, а във втория босненецът буквално изхвръкна от ринга! След поредната мощна атака на Тервел съперникът излетя през въжетата! Всичко може да се види на видеото след 5 минути и 40 секунди.Нашето момче дори се поуплаши дали онзи е добре и отиде да види картинката, без да се зарадва. За щастие на всички, Дражен дишаше.Логично, по-големият брат Кубрат беше в ъгъла, откъдето подкрепяше Тервел. Кобрата също се уплаши и се надвеси над босненеца, за да се увери, че е жив.Припомняме, двамата братя се биха един след друг в \"Арена Армеец\" тази пролет. Тогава Тервел нокаутира без проблеми здравия поляк Якоб Войчик в третия рунд.", "date": "2017.07.01", "title": " Босненец прелетя през въжетата след удар на Тервел Пулев, едва оживя (видео)"}
{"url": "https://m.offnews.bg/news/OFFTOPIC_18750/16-interesni-fakta-za-SASht_659480.html", "text": "1. Най-опасната професия в САЩ е тази на президентаСАЩ е страната, чиято култура оказва огромно влияние върху почти целия свят след края на Втората световна война. Оттогава американският начин на живот се възприема и копира все повече и повече по целия свят. Повечето европейци днес си мислим, че знаем всичко най-важно за САЩ.Но дали това наистина е така? Четирима от 45-те президенти на САЩ са били убити, докато са заемали най-високия държавен пост в страната. Това означава, че близо 10 процента от щатските държавни глави са били ликвидирани, докато са били в служба. Убитите американски президенти са Абрахам Линкълн, Джеймс Гарфилд, Уилям Макинли и Джон Кенеди. За още двама щатски държавни глави се предполага, че са били отровени, но не е доказано – Захари Тейлър и Уорън Хардинг. Срещу още 14 американски президенти е имало планове или опити за покушение, включително срещу Барак Обама, Джордж Буш – млади, Бил Клинтън и Джордж Буш – старши. Иначе казано, всяка друга работна позиция в САЩ е по-безопасна, отколкото тази на държавния глава.Федералното бюро за разследване (ФБР) е разследващ орган към Министерството на правосъдието в САЩ. Службата има правомощия да разследва всички престъпления срещу законите и сигурността на страната. Никой не би могъл да каже точно колко души работят като агенти на секретните служби, но те със сигурност са много повече, отколкото можем да предположим. Днес например вече се знае, че от 10 000 членове на щатската комунистическа партия през 1957 г., 1 500 общо са били вербуваните като доносници и внедрените агенти.Първата столица на САЩ е Филаделфия. От 1774 до 1790 г. конгресът на САЩ се събира в различни градове, което означава, че в този период всеки от следните градове в близост до източния бряг се е считал за столица на страната: Балтимор, Ланкастер, Йорк, Принстън, Анаполис и Трентън. През 1790 г. Вашингтон става столица на САЩ, като такава е и до днес, вече повече от 225 години.Откритата през 1940 г. верига за бързо хранене „МакДоналдс“ в калифорнийския град Сан Бернардино днес е най-голямата верига от този тип в целия свят. Напоследък се твърди, че веригата „Събуей“ е изпреварила „МакДоналдс“, но това все още не е сигурно.Веригата „МакДоналдс“ има ресторанти в над 120 страни по света, като дневно обслужва около 68 милиона кленти. Тя е вторият най-голям световен работодател след „Валмарт“, като в нея работят над 1,5 милиона души. Всеки 8-ми американец е бил служител на МакДоналдс в даден момент от живота си, като за много от тях това е била първата им младежка работа.Макар и почти всички американци да говорят английски език, страната всъщност няма официална национална реч. Английският е майчин език за 80 процента от всички американци.Петата най-голяма испаноговоряща общност обаче също живее в САЩ, като испанският е първи език за 12,4 процента от американците. 35 милиона са испаноговорящите американци, за които испанският е майчин език, което нарежда САЩ непосредствено след Мексико, Испания, Колумбия и Аржентина по най-много испаноезично население. Третата най-голяма езикова общност в страната е китайската, като мандарин е майчин за 2,8 процента от американците.Преди Втората световна война вторият най-разпространен език в САЩ е бил немският. Дотогава в много административни сгради, в цървките и училища се е използвал немски, като голяма част от печата също е излизал на този език.Днес обаче само около 1 милион души в САЩ говорят немски, като той е вторият най-разпространен език само в Северна Дакота. Употребата на немския в САЩ е ограничавана изкуствено през Първата световна война поради политически причини. През Втората световна война дори из улиците на много американски градове се разлепят американски плакати, които призовават гражданите да не говорят „езика на врага“. Над 50 милиона американци имат германски произход. Това на практика означава, че германците са най-голямата етническа група в САЩ.Първата по-голяма група германски имигранти пристига в САЩ в края на 17. век. Повечето от тях са фермери, които са привлечени от идеите за политическа и религиозна свобода, която по това време липсва в Европа. Голяма част от предците на настоящите американци с германски произход са били репресирани в Европа и емигрирането в Новия свят е било единственото спасение за тях.Конспиративните теории са особено популярни в американското общество, особено след терористичните атаки в САЩ през 2001 г. Така някои конспиративни теоретици в САЩ през последните 15-ина години станаха милионери благодарение на продажбата на книги, на заснемането на „документални“ филми и от поддържането на интернет сайтове с „истината“ за 11 септември, стрелбата в училището в Санди Хуук, „лъжите“ на НАСА и т.н. Така днес около ¼ от американците не вярват, че Нийл Армстронг е първият човек, който е стъпил на Луната.Външният дълг на САЩ е най-големият в света и възлиза на близо 20 трилиона щатски долара. За сравнение, брутният вътрешен продукт на страната възлиза на близо 18 трилиона щатски долара. Това означава, че дългът на САЩ е по-голям от икономиката им с около 2 трилиона долара, както и че всеки американец има дълг от 54 000 долара.Статуята на свободата е една от емблемите на САЩ. Тя също така е и символ на Ню Йорк, макар и всъщност да е разположена в друг град и дори в друг щат. Най-популярната американска забележителност е разположена в близост до Джърси Сити, който се намира в щата Ню Джърси.Да, точно така – най-високата планина в света се намира всъщност в САЩ. Тя е по-висока от Хималаите, където е разположена най-високата точка на Земята - връх Еверест. Причината за това е, че Хималаите не започват от 0 метра при морското равнище, а от няколко хиляди метра високо блато. Докато планината Мауна Кеа се издига от самото морско равнище и се намира на един от Хавайските острови. Височината ѝ е 4207 метра над морското равнище.Мечката гризли е символ на щата Калифорния. Но никой не е виждал такава мечка там от 1922 г., поне не и в дивата природа. Днес такава мечка в Калифорния може да се види само в някои от зоопарковете. Хиляди мечки-гризли са обитавали Калифорния до средата на 19. век, когато започнали да стават мишени на много от новопристигналите на западния бряг поради „златната треска“ ловци. За около 60-70 години всички живи мечки-гризли са били пленени или убити. Днес в САЩ все пак живеят около 1000 мечки-гризли, най-вече в щата Монтана. Те са изчезващ вид, като средната продължителност на живота им е около 30 години.„Пентагонът“ е най-голямата по площ административна сграда в света. Тя има 5 лицеви страни, 5 етажа, 5 коридора и 5-акра централен площад. Името на сградата произхожда от думата „пента“, която означава „пет“. Сградата е построена през 1943 г. и е струвала 83 милиона долара, които днес са еквивалент на 1,32 милиарда щатски долара. Възстановяването само на част от сградата, разрушена при терористичните атаки на 11 септември 2001 г., е струвало 5 милиарда щатски долара (или 5 пъти повече, отколкото при нейното построяване).Аляска е най-големият по площ щат в състава на САЩ. Той е повече от два пъти по-голям от Тексас – следващият най-голям по площ щат. Населението на целия щат Аляска е едва 738 000 души – тоест близо два пъти по-малко, отколкото на град като София. На квадратен метър в Аляска живее по-малко от половин човек, като едва 20 процента от територията на щата е достъпна по автомобилни пътища.Това никак не е мит. Двама от всеки трима американци или са затлъстели, или страдат от наднормено тегло. Всяка година от затлъстяване в САЩ умират между 100 000 и 400 000 души. Това обаче е проблем, който става все по-голям в още много други страни по света, включително и в България.Най-престижният университет в света днес е Масачузетския институт по технологиите (МИТ). В него се приемат едва 7,9 процента от кандидатите. Университетът е открит през 1861 г. Към 2015 г. висшето училище има 85 носители на Нобелова награда. Компаниите, основани от възпитаници на университета, щяха да бъдат 11-ата най-голяма икономика в света, ако общата им парична стойност беше брутен вътрешен продукт на отделна държава.Първият универстиет в САЩ е този в Харвард. Открит е през 1636 г., като днес той е вторият най-престижен в света. Възпитаници на Харвардския университет са били популярни личности като откривателя на социалната мрежа „Фейсбук“ Марк Цукърбърг, мултимилиардерът Бил Гейтс и президентите на САЩ Джордж Буш и Барак Обама.", "date": "2017.07.01", "title": " 16 интересни факта за САЩ"}
{"url": "https://m.offnews.bg/news/Kuhnia_18815/Vredni-li-sa-parzhenite-kartofi_659470.html", "text": "Знаете ли, че в света има над 4000 различни сорта картофи?Консумираме картофи почти всеки ден. Те влизат в състава на различни кулинарни изкушения от сварени, печени, приготвени на пара или пържени. Консумираме ги нарязани, цели, под форма на пюре.  Те се разграничават според вкусови качества, хранителна стойност, начин на отглеждане, време на прибиране, цвят на месото, цвят на кожата и т.н. В България са разпространени около 70 сорта картофи, сред които нашенски и адаптирани от Франция, Холандия и Германия. И до ден днешен в Южна Америка има над 200 вида диворастящи картофи.Картофите са с дълга история. Те произлизат от земите на днешните Перу, Боливия и Чили. Археологични проучвания доказват, че в хората от Андите са отглеждали картофи в продължение на 7000 години, тъй като на големите височини е било прекалено студено за царевицата.Европейците откриват картофите по време на Испанското завоюване на империята на инките през 1521-1523 г. В Европа вкусните грудки достигат през 1570 г. , като първите сведения са от Севиля, Испания. Английската дума “potato” идва от испанската „batata”, която означава сладък картоф. Той е донесен още по-рано – самият Христофор Колумб го носи от района на Карибите. Всъщност сладкия картоф е съвсем различен вид и принадлежи към друго растително семейство. Единствената прилика е, че и при двете растения се консумират грудките. Първоначално европейците гледат с недоверие на изровените от пръстта картофи, но следва популяризиране на растението дори като лечебно. След поредица войни и конфликти става ясно, че докато зърнените култури могат да бъдат изгорени, ограбени и конфискувани от преминаващи армии, картофите са под земята и не стават плячка на гладуващи военни. За изваждането им е нужна само лопата. Именно по време на Тридесетгодишната война селяните от Германия започват усилено да засаждат и култивират тази култура. Според историци Мария Антоанета – последната кралица на Франция преди революцията, се е любувала на цветчетата на картофите и ги е вплитала в косите си. Съпругът й, крал Луи XVI е слагал от тях в бутониерата си. Това е опит да се популяризира тази сравнително нова земеделска култура и да се насърчат фермерите да я засаждат повече.Днес картофите са четвъртата по големина хранителна култура в света след ориза, царевицата и пшеницата. Те съдържат както различни витамини, така и нишесте. С високото съдържание на въглехидрати и същевременно без никакви мазнини картофът е засищал глада на европейците в Средновековна Европа, когато рубенсовите форми са били символ на богатство и разкош. В съвременната дигитална ера, когато прекарваме много време пред огромни телевизори в лежерни седящи пози и движенията ни са ограничени въглехидратите от картофите помагат за закръглянето на телесните форми, въпреки че това не е идеал за красота в днешно време. За съжаление количеството на сготвените на пара и леко сварени картофи е намаляло за сметка на преработените под вид на пържени картофи и картофени чипсове, които бележат значително увеличение.Според , когато са приготвени при високи температури картофите отделят странични продукти с опасни канцерогенни свойства. В допълнение с трансмазнини при пърженето или различни подобрители, стабилизатори, изкуствени аромати и пр., известни още като Е-та, картофения чипс оказва вредно влияние, особено върху подрастващия детски организъм. От друга страна след като Европа и Северна Америка започват да отглеждат картофите като селскостопанска култура и се опитват да увеличат добива им се стига до употреба на различни торове. Появяват се и устойчиви вредители. Първият изкуствен пестицид, който съдържа арсеник е за ликвидиране на Колорадския бръмбар, който атакува листата на картофите.Излязоха данните от  , проведено от изследователи от Англия, Италия, Испания и САЩ.То включва 4440 участници на възраст от 45 до 79 години в продължение на 8 години. Проследена е употребата на картофи (както пържени, така и приготвени чрез варене и печене). Създаден е въпросник, при който храненето е разделено на 1 път/месечно, 2-3 пъти/ месечно, 1 път/ седмично, 2-3 пъти/седмично и повече от 3 пъти/седмично. Смъртността се установява след представяне на официални документи. По време на 8-годишния период са починали 236 участника. Става ясно, че смъртността е най-висока в групите, които консумират 2-3 пъти седмично и повече от 3 пъти седмично пържени картофи.Според  без съмнение пържените картофи сами по себе си не могат да убият човек и има и други рискови фактори като затлъстяване и хронични заболявания. Изследователите смятат, че потреблението на пържени картофи, които съдържат солидно количество трансмазнини в комбинация със сол може да увеличи риска от хипертония, диабет, натрупване на абдоминални мазнини, както и увеличен риск от сърдечно-съдови заболявания.Картофите съдържат токсични съединения –. С остаряването на картофите и излагането им на светлина се увелича токсичността и това води от главоболие, диария, гърчове до кома и смърт. Въпреки че в последните 50 години не са докладвани случаи за смъртни случаи от отравяне, при позеленяване на картофите следва също да се изрязват, защото е започнало натрупване на вредни за здравето ни вещества. Отделно при пържене се отделя акриламид, който е канцерогенен. За да намалим количествата им можем да накиснем за 20-30 минути картофите в хладка вода, преди да ги сготвим. Ако забележим почерняване на сварени картофи или те станат кафяви при пържене следва да знаем, че там вече има токсични вещества. По-дългото време на топлинна обработка също увеличава вредните съединения, а картофената салата е един от най-здравословните начини да ги консумираме.От една страна картофите са били предпочитана храна с висок гликемичен индекс в годините, когато затлъстяването е било рядко срещано. От друга страна съдържат много фибри и вода, както и ценни хранителни вещества.Обширна  описва както негативните ефекти за здравето, така и това, че картофите са здравословни зеленчуци, в които няма нито натрий, нито холестерол и мазнини. проследява навиците на хранене и начин на живот на 120 000 мъже и жени в продължение на 20 години и стига до извода, че хората, които са увеличили употребата на пържени картофи, печени картофи и картофено пюре са увеличили теглото си плавно, но то е станало постоянно. А ограничаването на картофите за сметка на други зеленчуци подпомага отслабването.И така – още ли ви изглеждат апетитни пържените картофки на известни и шумно рекламирани вериги? А чипсът? Ще го дадете ли на детето си?", "date": "2017.07.01", "title": " Вредни ли са пържените картофи?"}
{"url": "https://m.offnews.bg/news/Obshtestvo_4/Opasno-goreshto-i-dnes-termometrite-minavat-40-gradusa_659501.html", "text": "В голяма част от страната термометрите ще показват над 40 градуса. За по-голямата част от България е обявен червен код за опасни жеги. Най-горещо ще е в Ловеч, Велико Търново, Пазарджик, Пловдив, Ямбол, Плевен и Русе. Там термометрите ще показват максимални  стойности между 41 и 45 градуса, което е близо до рекорда за най-високи температури, измерени в България - 45.2 градуса в Садово през 1916 г.В останалите части от страната максималните температури ще са между 31 и 39 градуса. Сутринта също няма да бъде прохладна - минималните стойности ще варират между 18 и 24 градуса. Опасно горещото време ни очаква и утре, но в понеделник температурите ще тръгнат на долу, като максималните ще са между 22 и 32 градуса. В Хасково и Ямбол се очаква температурите да стигнат до 34 - 35 градуса.", "date": "2017.07.01", "title": " Опасно горещо и днес: термометрите минават 40 градуса"}
{"url": "https://m.offnews.bg/news/Futbol_18793/Zasipaha-s-pohvali-lavchetata-predi-Evro-2017_659518.html", "text": "Селекционерът на националния тим на Англия до 19 години Кийт Даунинг засипа с похвали тима на България. Двата тима излизат един срещу друг в първи мач от група \"Б\" на европейското първенство в Грузия. Останалите отбори в групата са Германия и Холандия.\"Групата е много тежка. България изхвърли добрия тим на Франция от квалификациите, при това го стори във Франция. Не случайно са сред осемте най-добри.Изключително сме респектирани от българите, с които играхме през октомври месец контрола. Останах с отлични впечатления. Имат много силни индивидуалности, като могат да бъдат заплаха за всеки един отбор на турнира\", каза Даунунг.Селекционерът на германските младежи Франк Крамер пък сподели, че е разучавал специално играта на националите ни. \"Попаднахме в много тежка група с отлични отбори. Всичките съперници имат страхотни качества. Според мен групата е доста равностойна, а съперниците много силни. Подготвени сме, но колегите ми също са подготовили своите отбори.Имахме повече наблюдения върху Англия и Холандия, като се наложи да гледаме записи и на България. Един отбор, който изхвърли Франция от турнира и заслужава уважение\", сподели Крамер.Националният ни тим излиза без първите си двама капитани срещу Англия на старта на Евро 2017 година в Грузия. Вратарят на Лудогорец Даниел Наумов, който е основен капитан, както и лидерът в халфовата линия Георги Русев са аут за мача с \"трите лъва\".Стражът и играчът на испанския Елче са наказани за срещата, като ще стискат палци за своите съотборници от трибуните на стадиона в Тбилиси. Селекционерът Ангел Стойков ще заложи на вратата на Димитър Шейтанов, който вече игра един мач на Евро 2015 в България, когато отборът бе с две години по-млад.\"Лъвчетата\" и Англия се изправят един срещу друг в понеделник, 3 юли от 16:30 часа.", "date": "2017.07.01", "title": " Засипаха с похвали \"лъвчетата\" преди Евро 2017"}
{"url": "https://m.offnews.bg/news/Obshtestvo_4/Balgariia-posreshtna-Dzhulaj-morning-snimki-i-video_659504.html", "text": "На 1 юли сутринта традиционно у нас се чества Джулай Морнинг - празникът на свободата, музиката и първите лъчи на юлското слънце.Едно от емблематичните места за посрещане на първото юлско слънце е Каварна. Там първи празника посрещнаха рибарите, които влязоха навътре в морето, за да хвърлят своите мрежи, надявайки се на добър улов.Както всяка година на плажа в Каварна имаше двойки и шумни компании, които от късно вечерта на предния ден се бяха заредили с много настроение в очакване на хубавия празник, предаде БГНЕС.В цялата страна бяха организирани концерти и различни събития, на които се събираха хората, за да посрещнат първото слънце на месеца. Хипи празникът възниква в България през 80-те години на миналия век и въпреки че е свързан с американската хипи култура, в страната хиляди посрещат първите лъчи на юли с едноименната песен на „Юрая Хийп”.", "date": "2017.07.01", "title": " България посрещна Джулай морнинг (снимки и видео)"}
{"url": "https://m.offnews.bg/news/Sviat-_12/Streletcat-ot-bolnitcata-v-Niu-Jork-ubi-edin-posle-se-samoubi_659506.html", "text": "Бившият лекар в болница в Ню Йорк, който откри вчера вечерта огън по бившите си колеги, уби един от тях. Шест души са ранени и са в критично състояние, предадоха Асошиейтед прес и Франс прес, цитирани от БТА.Нападателят, идентифициран като 45-годишния Хенри Бело, после опитал да се подпали, след като се залял със запалима течност. Когато не успял, той насочил оръжието, което носел - полуавтоматична карабина - към себе си и се застрелял.Нападението бе извършено на 16-ия етаж на болницата Лебанон в квартала на Ню Йорк Бронкс. Нападателят работел там като личен лекар до 2015 г., когато бил приканен да напусне заради обвинения в сексуално посегателство. Тогава той заплашил колегите си със саморазправа.Кметът на Ню Йорк Бил Де Блазио заяви, че версията за тероризъм се изключва.Заради нападението зоната на болницата бе отцепена вчера вечерта.Бивши колеги на нападателя разказват, че той бил агресивна личност. В миналото бил обвиняван отново в сексуални посегателства и във воайорство.", "date": "2017.07.01", "title": " Стрелецът от болницата в Ню Йорк уби един, после се самоуби"}
{"url": "https://m.offnews.bg/news/Obshtestvo_4/Pet-zhertvi-vze-zhegata-v-sabota-obnovena_659512.html", "text": "В рамките на по-малко от ден жегата в столицата е отнела пет човешки живота. Сред починалите е 75-годишен мъж, който решил да тича в парка. Той е починал на място, съобщи .Днес е пикът на горещата вълна, обхванала страната. Температурите ще минават 40 градуса, а в по-голямата част от страната е обявен червен код за опасно горещо време. Общо сигналите за хора с влошено здравословно състояние заради летните горещини са около 180, 18 от които са за колабирали хора, съобщиха от Центъра за спешна медицинска помощ, съобщава \"Фокус\". Сред тях има деца между 13 и 17 години, 30-40-годишни и възрастни хора. Постъпили са и множество повиквания за сърдечно-съдови проблеми.В столицата през последните два дни 18 души са потърсили помощ в УМБАЛСМ „Пирогов“ заради жегите, като най-честите оплаквания са заради хипертония, хипотония и колапс. Имало е и случай на инфаркт.Освен в столицата, сигнали за хора, пострадали от горещото време, бяха подавани във всички спешни центрове в страната.В Ловеч 50 души са потърсили медицинска помощ. Те са постъпили в Спешната помощ с хипертонични кризи, но остри състояния на този етап няма.На 28 сигнала са се отзовали екипите на Спешна помощ в Пловдив от началото на деня. 4 от случаите касаят припадане на улицата в резултат на жегата. Останалите 24 сигнала се отнасят до обичайните случаи по домовете при горещо време: високо кръвно, ниско кръвно, сърдечно болни. Пострадалите от високите температури са предимно възрастни хора.В Силистра 1 човек е колабирал, но е отказал транспорт до Спешно отделение.От лекарска помощ във Варна са се нуждаели 3 жени. На две от тях им е прилошало на работното място, а третият случай е свързан с жена, която се е почувствала след плаж.Повече от 15 души са потърсили спешна помощ заради прилошаване, високо кръвно и сърдечни проблеми в Добрич, а във Велико Търново – 4.В Кюстендил трима души са колабирали заради горещините, а в Пазарджик през спешното отделение са преминали над 40 пациенти с различни оплаквания. Повечето от тях са възрастни хора с хронични заболявания.Към 15.00 часа най-високата температура в страната е измерена в Русе – 42 градуса. Високи са били температурите в Сандански, където термометрите са показвали 41 градуса, както и в Плевен, Ловеч и Свищов, където са измерени 40 градуса. 39 градуса са измерени в Хасково, Кюстендил, Силистра, Кнежа и Лом, а в Кърджали, Гоце Делчев и Сливен температурата е била 38 градуса. В София са измерени 37,4 градуса. От НИМХ обясниха, че е обичайно времето в началото на юли да бъде горещо, но поясниха, че някои от измерените температури са малко над нормата.Медиците съветват хората със здравословни проблеми да избягват излизания навън по време на горещините, да пият много течности, да ядат по-лека храна и да избягват консумацията на алкохол.От Спешна помощ напомнят, че в толкова горещо време трябва да се пие много вода, да се избягват алкохола и тежките храни. ", "date": "2017.07.01", "title": " Пет жертви взе жегата в събота (обновена)"}
{"url": "https://m.offnews.bg/news/Izvan-terena_18817/Svatbata-na-Mesi-kato-latino-serial-snimki_659507.html", "text": "В истински латино сериал се превърна сватбата на Лео Меси с дългогодишната му приятелка и майка на двете им деца Антонела Рокуцо. Двамата си казаха \"да\" в родния им град Росарио.Около 250 гости, сред които доста бивши и настоящи съотборници на Лео от Барселона и Аржентина, бяха поканени на венчавката. За сигурността се грижеха 350 полицаи и още стотина гардове от частна охранителна фирма.Булката беше облечена в рокля на Роса Клара - марката, която от години създава тоалети за звезди като Ева Лонгория и принцеса Летисия. За настроението на гостите се погрижиха уругвайските поп групи Marama и Rombai, които са любими на Меси. За младоженците забиха Шакира и съпругата на Серхио Агуеро - Карина, която също е певица.Сред гостите бяха Неймар, Луис Суарес, Жерард Пике, Карлес Пуйол, Шави Ернандес, Агуеро, Гонсало Игуаин, Самуел Ето'о, Сеск Фабрегас, Лавеци и още популярни имена от света на футбола. Всички те изпълниха молбата на Меси вместо да купят подаръци на младото семейство, да внесат пари в благотворителния фонд на Лео.Антонела е детската любов на Лео. Двамата се харесали в родния Росарио и продължили да се чуват дори след заминаването на левичаря за Барселона още като юноша. Те са двойка от повече от 7 години и вече имат двама сина - Тиаго и Матео.Тиаго не се отделяше от родителите си по време на церемонията. След като си казаха \"да\", Меси, облечен в син костюм на \"Армани\", изненада половинката си. До олтара се появи аржентинският певец Абел Пинтос. Той изпълни любимото парче на булката: \"Sin Principio ni final\" (\"Без Начало и Край\").Към гостите имаше специални изисквания. Първо, никой нямаше право да вкарва мобилен телефон, за да не притеснява звездите. Дамите пък бяха подканени деликатно да си носят три модела тоалети, за да избегнат неприятно повторения. Мъжете също се бяха запасили с по три ризи.Престара се съпругата на Мартин Демикелис (Ман Сити) - Плейбой моделът Еванджелина Андерсон. Палавницата пристигна в Росарио с цели пет рокли, за да е сигурна, че ще бъде неповторима.Сватбата привлече не само фенове на великия футболист на Барселона. 600 работници, съкратени от завода на \"Пепси\" в града, използваха присъствието на медиите. Те спретнаха протест пред хотела, като за кратко прекъснаха церемонията.На тротоара отпред беше и прочутият бразилски фен Алекс, който минава за двойник на Меси. Той спретна импровизиран олтар на улицата до хотела, където се ожени за своята приятелка. Лудетината държеше да го направи едновременно с идола си.", "date": "2017.07.01", "title": " Сватбата на Меси като латино сериал (снимки)"}
{"url": "https://m.offnews.bg/news/Sviat-_12/Evropa-se-proshtava-s-Helmut-Kol-na-zhivo_659515.html", "text": "Днес е денят, в който погребват най-дълго управлявалия канцлер на Германия след Ото фон Бисмарк - Хелмут Кол. Обединителят на Германия почина на 16 юни.В момента в Европейския парламент в Страсбург се провежда церемония в памет на един от най-успешните европейски политици в съвременната история.Сред гостите на събитието е и министър председателят Бойко Борисов.Наричан \"главен архитект на обединението на Западна и Източна Германия\", Кол има ключова роля в обединението на Германия след падането на Берлинската стена.От 19 май 1969 г. Кол е министър председател, а през 1971 г. се кандидатира за канцлер, но не е избран. От 1966 до 1973 г. е член на федералния съвет на партията. Едва през 1982 г. става канцлер на Западна Германия – от 1 октомври 1982 до 27 октомври 1998, с което става най-дълго управлявалият германски канцлер след Ото фон Бисмарк.Заедно с френския президент Франсоа Митеран са движещи сили за създаването на един от основополагащите документи на ЕС - Маастрихстския договор.От 2008 г. насам Хелмут Кол беше прикован за инвалиден стол след падане.Бившите президенти на САЩ Джордж Буш баща и Бил Клинтън го определят като \"най-големият европейски лидер от втората половина на 20-и век\".", "date": "2017.07.01", "title": " Европа се прощава с Хелмут Кол (на живо)"}
{"url": "https://m.offnews.bg/news/Drugi_18773/Stef-Kari-vze-naj-visokata-zaplata-v-istoriiata-na-NBA_659517.html", "text": "НБА официално короняса Стеф Къри за номер едно и по заплата. Симпатягата ще подпише нов 5-годишен договор с шампиона Голдън Стейт Уориърс. Цифрите отиват в небесата - за 5 години Стеф, ще прибере 201 млн. долара.Нещо повече, след сключване на сделката, той ще се превърне в най-скъпоплатеният играч в историята на НБА. Къри ще изпревари досегашния рекордьор - Майк Конли, който през миналата година подписа до 2020 г. с Мемфис гризлис срещу 153 млн. долара.Иначе другата голяма звезда  Леброн Джеймс беше лидер по пари на сезон. Досега.29-годишният гард се възползва от клаузата, която беше включена при новото колективно споразумение в НБА, според която всеки, спечелил награда за Най-полезен играч (MVP) в последните 3 сезона, може да подпише подобна \"супер сделка\".Къри беше в основата на спечелените две титли (2015, 2017 г.) в последните три години от Голдън Стейт, като има и една награда за MVP на сезона.Двукратният световен шампион със Съединените щати изпраща силна година, в която реализира средно по 28 точки, 6,2 борби и 6,7 асистенции в 17 срещи от плейофите. Тя бе и последна от предишния му 4-годишен договор.1.  Кливлънд  $30,963,4502.  Мемфис $26,540,1003.  Бостън Селтикс $26,540,1004.  Далас Маверикс $25,000,0005. Ню Йорк Никс $24,559,380", "date": "2017.07.01", "title": " Стеф Къри взе най-високата заплата в историята на НБА"}
{"url": "https://m.offnews.bg/news/Na-tozi-den_18758/Tcarkvata-otbeliazva-denia-na-Sv-Ivan-Rilski_659508.html", "text": "На 1 юли Българската църква почита паметта на Св. Йоан Рилски Чудотворец. На този ден мощите на българския светец са преместени от Търново в Рилския манастир.Свети преподобни Иван Рилски е български духовник се смята за най-великия български светец и отшелник, небесен закрилник и покровител на българския народ. Роден е в бобошевското село Скрино, вероятно през 876 г., и умира на 18 август 946 г. Иван Рилски живее по времето на трима велики български владетели - княз Борис I, цар Симеон Велики и цар Петър I.Житията му посочват, че до 25-годишна възраст Иван Рилски е пастир. Има информация, че когато родителите му умират, той раздава част от наследството си на бедни и нуждаещи се. После постъпва като послушник в манастира \"Св. Димитър\" под връх Руен във Влахина планина. Именно там придобива богословско образование и получава духовнически сан. Иван Рилски се подвизавал на много места, докато най-после се установил в прекрасната рилска планинска пустиня, където останал до края на живота си. Там той основал манастир, който съществува вече хиляда години. Извършил много чудеса през живота си и подир смъртта си: нахранил овчари, излекувал с молитвата си един побъркан, изцерил и изцерява от разни болести благочестиви люде, опазва манастира си чрез своята благодатна сила, пише се в подробното му житие, Славата на отшелника постепенно се разпространила по цялата страна и достигнала чак до столицата. Използвайки едно свое пътуване до София, цар Петър I изминал около 120 километровото разстояние до планината, за да се види с благочестивия старец. Праведният Иван обаче не го допуснал до себе си, а само му се поклонил отдалеч, като монархът отговорил със същото. Отшелникът, естествено, върнал обратно и изпратеното му от цар Петър злато. Това още повече увеличило славата му и към него започнали да се присъединяват ученици, които строели за себе си колиби наоколо. Такова било началото на най-известния български манастир.Преди смъртта си преподобни Иван отишъл на пълно уединение, там съставил своето \"завещание\" (вж. Завет на Св. Иван Рилски Чудотворец). Починал на 18 август 946 година на около 70 годишна възраст и бил погребан в притвора на църквицата в каменна гробница, която е запазена и до днес. Неговото успение Църквата възпоменава всяка година на същата дата.Преподобният Иван Рилски е обявен за изключителен небесен покровител на българския народ и се ползва с народната благовейна почит.След смъртта си през 946 година св. Иван бил погребан в основаната от него Рилска обител, но скоро след това цар Петър (927-969) наредил мощите му да бъдат пренесени в гр. Средец (София). Вероятно тогава този първи и най-велик български светец е бил и канонизиран. Византийският историк Йоан Скилица свидетелствува, че в Средец мощите му излекували византийския император Мануил I Комнин (1143-1180).През 1183 г., по време на поредната унгарско-византийска война, унгарският крал Бела ІІІ превзелСредец и отнесъл мощите на свети Иван в своята столица Гран (Остергом). Според преданието, местният католически архиепископ твърдял, че не му е известно да съществува такъв светец, за което св. Иван го наказал с онемяване. След като се преклонил пред мощехранителницата и поискал прошка, говорът му се възвърнал. Впечатлени и обезпокоени от това чудо, през 1187 г. унгарците върнали мощите на светеца в Сердика.Малко по-късно, след като цар Асен І освободил България от византийско робство, мощите били пренесени през 1194/5 г. в столицата Търново. Те оцелели по чудо след плячкосването на града при превземането му от турците през 1393 година.С разрешение на султан Мурад II през 1469 г. монаси върнали мощите в обновения Рилски манастир, където и до днес са предмет на преклонение. Като едно от значимите събития в нашата духовна история, Църквата е всяка година празнува връщането на мощите на св. Иван Рилски на 1 юли.", "date": "2017.07.01", "title": " Църквата отбелязва деня на Св. Иван Рилски"}
{"url": "https://m.offnews.bg/news/Interviu_66/Zdravejte-Az-sam-Mariia_659474.html", "text": "Крайно време бе все пак да се видим и на живо. Не само във Фейсбук.През всичкото време, докато разговарях с нея, а и сетне, докато смилах разменените помежду ни реплики, в главата ми звучаха мотиви от песнички. Например: „Времето лети край нас далеко ...“ от хита на Стефан Вълдобрев или „Гола, нахална и млада ...“ от любовната песничка на Недялко Йорданов. И ми бе едно такова ... поетично, носталгично.Вероятно поради простата причина, че Мария Касимова бе едно от двете момичета в телевизионната революция „Формула 5“ през 1988 г., когато ние започнахме нашата печатна революция със списание \"Ритъм\". И двата екипа се срещаха в емоциите и мислите на тогавашните тийнейджъри, поднасяйки им един нов вид журналистика, нахално прескочила чертите на официално позволеното и парадираща със своята искреност и спонтанност в изразните си средства. Не свалихме властта. Тя сама си падна. Но тогава живеехме с някакво особено усещане за свобода и вкусвахме насладата от собствената си дързост да покажем снимка на „Кис“ или да пуснем парче на „Ера“. Двата екипа бяхме нещо като братовчеди, които не се познават. И наистина – първата ми физическа среща с Мария бе тази, когато онзи ден седнахме в култовия „Английски двор“ до телевизията и записах разговора си с нея. Уникално, нали ?!Повод ми даде премиерата на дебютната й книга „Близки срещи със смесени чувства“, в която тя е събрала нектара от есеистичната си градина и го е допълнила с послеписи, разкриващи с поразяваща искреност много лични неща от живота й. Самата премиера бе като парад на интелектуалната изисканост в българското общество.Дворчето на галерията бе претъпкано от умни, талантливи, нестандартно мислещи и осъществени в творчеството си личности, които, ако поемат ръководството на държавата ни или ще я подредят като витрина, или ще я ликвидират изцяло. И двата варианта са по-добри от сегашното ни положение, но това е друга тема. Та, премиерата бе величествена. Аз не успях да стигна до авторката за автограф, но си купих книгата и в следващите няколко дни я изчетох на малки глътки и с неподправено удоволствие. Толкова завладяваща, но и непарадираща искреност между две корици наистина рядко се среща. При това – поднесена грамотно, със стил и отношение към красотата на фразата. Затова и уговаряйки си срещата с Мария, не бях много сигурен за какво ще си говорим. Всичко, което ви интересува за нея, можете да прочетете в тази книга. Майка й, баща й, първият и вторият съпруг, дъщерите, любовите, изневерите, болестите, срещите и разделите, емиграцията, островът, редовните полети между Черно и Средиземно море – всичко това е вътре. Барабар с чувствата, изпитвани в конкретния момент. Уникалните послеписи към всяко есе, които ти дават картината на Онзи момент, за да ти е ясно, защо този текст е именно такъв, а не различен. Браво, момиче! Направо си го казах на глас. А като седна срещу мен, в двора й казах:Така е. Въпреки че се познаваме на практика от 30 години.И така да е. Това не ме плаши. По-скоро се чувствам повече защитена, тъй като съм си казала всичко и сега никой не може да ме укори, че имам мръсни тайни.Така е. „Формула 5“ е отделна тема. За нея може да пиша по-късно. Пък и основните текстове, върху които е базирана книгата са писани след онзи период.През 1988 г. в телевизията решили да правят някакво по-младежко предаване. Нали вече откъм Москва духаше вятърът на промените? И натоварили Хачо Бояджиев да събере екип. Той започнал да търси млади водещи и майка ми, която, знаеш, работеше в новинарската редакция, ме прати да се пробвам. И ме взеха. След това направиха двете водещи двойки – Наталия Симеонова с Жоро Ангелов и аз с Асен Григоров. Три години – купон! И сладка глътка свобода. Но след това направиха някакъв преврат. Валерия Велева взе властта и преформатира предаването. Жоро и Наталия направиха „Рококо“, а аз се понесох към печата. И от телевизионер станах пишещ журналист. Всъщност, още докато следвах българска филология, пишех за някои вестници и списания. Телевизията не ми бе мечта. А Хачо ме взе най-вече защото много обичаше баща ми. Там имаше една интрига, свързана с Иван Славков. Преди години баща ми отказал на Иван да се снима в някаква негова продукция, защото му се видяла много плакатна и не си харесал образа. Оттогава телевизията се затворила за него. До една новогодишна програма, когато Хачо го поканил и го снимал напук на шефа, защото Хачо това го можеше. Може и мен да ме е взел така, напук.Така е. Бе някак си вълнуващо да се движиш извън клишетата и да правиш неща, които досега не са били позволени. Давахме го малко хъшлашки. И това се харесваше.Не, просто когато предизвикателството се превърне в норма, престава да е предизвикателство и се превръща в обикновена простотия. Дъщерите ми, например, въобще не гледат телевизия.Те сами се справят. Живеят в семейното ни жилище в София. Голямата завършва Медицинския колеж. Малката догодина ще е абитуриентка. Аз летя насам – натам, а и баща им не ги изпуска от очи. Много е грижовен. Но те са големи момичета и могат да носят отговорност. Посветих им голяма част от живота си, но си е струвало.Спокоен. Животът ми всъщност е двойнствен. В България съм журналист – понякога задъхан и припрян, а там съм домакиня, камериерка, рецепционистка, готвачка, преводачка, екскурзовод ... Съотношението е 1:3. Къщата ни е на практика хотел за гости и това е бизнесът ни там. Стефан продаде магазина си в Париж и преустроихме живота си напълно.Във Фейсбук. (Смях на талази.) В един момент дъщерите ми пораснаха и животът ми някак си се изпразни. Реших да си взема куче. С един приятел, който уж има опит в тази насока, избрахме от зоомагазин едно кутре и го купих. Оказа се обаче, че то е слабичко и болничко и се нуждае от специални грижи. Зарових се в мрежата да търся сайтове за кучета и съвети, как да гледам моето. Така попаднах и на сайтове за запознанства. Позагледах една дузина мъжки снимки, но ми направи впечатление, че само един се е снимал с куче. Този трябва много да обича кучето си, за да се снима с него, казах си. И му писах. Той ми отговори и така се запознахме. Оказа се, че не само обича кучето си, което пък бе порода като моето, а и има магазин за кучешки дизайнерски аксесоари. Като отидох в Париж на гости на приятелка, му се обадих, видяхме се и така ...Аз самата съм национално разноцветна. В родословното ми дърво има християни, мюсюлмани и евреи. В къщи се празнуваха всички религиозни празници, без никой от нас да е религиозен. Просто уважавахме традициите. Стефан има френска, еврейска и арменска кръв. Аз говоря шест езика, три от които – свободно.Знаеш ли? Не мисля, че в тези брутални престъпления има нещо наистина религиозно. Не вярвам в теориите за световната конспирация, но все си мисля, че нещата са много по-прости. Някой произвежда и иска да продава оръжие. Друг обича да убива и го купува. Някой купува за да се брани и така се завърта колелото.Не навсякъде. При нас, на Минорка, например е доста миролюбив. На едно такова място, където си ограден отвсякъде от вода и за един час с кола прекосяваш целия остров, си даваш сметка, че трябва да си по-толерантен и да съжителстваш мирно с околния свят.Със семейната среда. Човек се оформя първоначално в дома си, сред близките си. Чак после отива в училище. Ако в дома си вижда шамари и чува крясъци, той приема това за модел. А този модел се открои в последните години при несъразмерното нарастване на градовете, гъстотата на населението, безработицата, проблемите на оцеляването и приемането на себеподобните като конкуренти, а не като партньори.Много хубав въпрос. Моят отговор е – отговорно. Свободата е нещо, което ние преди 30 години жадувахме, получихме и пропиляхме. Оказа се, че свободата не е в това да крещиш обиди или да кажеш в очите на някого, че е глупак. Свободата е дългът ти да отстояваш и свободата на другите. Тя не е в това да шофираш със 100 км. в час в града, да засичаш другите и да ги избутваш от пътя. Тя е в правото ти на избор, как да постъпиш.Роман.Донякъде.Утре. Добре че е интернет, та ако интервюто излезе, да го видя веднага.", "date": "2017.07.01", "title": " Здравейте! Аз съм Мария"}
{"url": "https://m.offnews.bg/news/Sviat-_12/Tanker-i-tovaren-korab-se-sblaskaha-mezhdu-Frantciia-i-Velikobritaniia_659520.html", "text": "Сблъсък между танкер, превозващ 38 000 тона бензин, и товарен кораб с дължина 220 метра, е станал тази нощ в протока Па-дьо-Кале между Франция и Великобритания, предаде Франс прес, като се позова на съобщение на френските морски власти, пише БТА.Ситуацията е под контрол, няма ранени, няма риск от замърсяване нито пък са пробити корпусите на корабите.Двата плавателни съда са плавали под флага на Хонконг. Танкерът \"Сийфронтиър\" с дължина 183 метра е бил с 27 души екипаж, а товарният кораб \"Хуаян индевър\", на който нямало товар, е имал 22 души екипаж.Протокът Па-дьо-Кале, известен и като Дувърският проток е един от най-натоварените в света. Дневно там минават над 400 кораба, което е една четвърт от световния трафик. Към тях се добавят и яхтите и риболовните корабчета.", "date": "2017.07.01", "title": " Танкер и товарен кораб се сблъскаха между Франция и Великобритания"}
{"url": "https://m.offnews.bg/news/112_6/Zhena-ubi-mazha-si-v-Sofiia-pri-bitov-skandal_659524.html", "text": "Жена и млад мъж са арестувани за убийството на 61-годишен мъж в София, съобщава БНР.То е извършено през нощта. По първоначални данни извършител на убийството е задържаната жена.Тя е намушкала с нож мъжа, с когото живее на семейни начала.В полицията е отведен и синът на жената. Изяснява се дали е съпричастен към убийството.По-късно днес от МВР уточниха, че сигналът за инцидента е подаден към 2.00 часа през нощта. Първоначалната версия е, че става въпрос за битов скандал. Убийството е станало в столичния кв. Толстой. ", "date": "2017.07.01", "title": " Жена уби мъжа си в София при битов скандал"}
{"url": "https://m.offnews.bg/news/Futbol_18793/Napusna-ni-Aian-Sadakov_659523.html", "text": "Тъжeн ден за българския футбол. Напусна ни футболистът с най-много мачове за всички национални отбори Аян Садъков. Дълго време Садъков се бореше с тежката диагноза - амиотрофична латерална склероза. Уви, отиде си рано, въпреки страхотната подкрепа на мнозина колеги, фенове и приятелиБате Айко, както го наричаха феновете, е сред най-големите легенди на пловдивския футбол. Някогашният халф има над 300 мача и над 100 гола за Локомотив (Пловдив). Със \"смърфовете\" е носител на Купата на Съветската армия през 1983 година. Емблематичен трофей за черно-бял ПловдивЗа България Садъков е записал 79 мача и 9 попадения, като е част от националния отбор на световното първенство в Мексико през 1986-а.В кариерата си има и три сезона в португалския шампионат с Беленензеш, а в средата на 90-те години окачи бутонките на пирона след кратко пребиваване в Ботев (Пловдив).Дебютира за националния отбор в края на 1981-а в контролна среща с Бразилия в Порто Алегре.Мач №50 за \"лъвовете\" легендата на Локо (Пд) играе срещу Аржентина на Диего Марадона на световните финали в Мексико.  Бате Айко носи националната фланелка за последно през пролетта на 1991-а в приятелски мач с Дания.", "date": "2017.07.01", "title": " Напусна ни Аян Садъков"}
{"url": "https://m.offnews.bg/news/Futbol_18793/TcSKA-Sofiia-se-pohvali-s-kadar-na-Porto_659526.html", "text": "ЦСКА-София показа поредното чуждестранно попълнение. Клубът подписа подписа договор за срок от две години с халфа Тиаго Родригес.Португалецът е роден на 29 януари 1992 и е висок 179 см. Тиаго Родригес има записани мачове за всички младежки национални гарнитури на Португалия. Той е защитавал цветовете на Витория (Гимараеш), Порто, Маритимо и Национал.През последния сезон Тиаго Родригес има изиграни 22 срещи с екипа на Национал в елита на Португалия. Футболистът идва с трансфер от португалския гранд Порто.\"Ръководството, спортно-техническият щаб и всички служители на Футболен клуб ЦСКА пожелават на Тиаго Родригес много успехи с червената фланелка\", пише в сайта на \"червените\".Селекцията в Борисовта градина е доста бурна това лято. От клуба обаче се оплакаха, че доста набелязани са се отказали след решението на УЕФА да не допусне ЦСКА-София в Лига Европа.", "date": "2017.07.01", "title": " ЦСКА-София се похвали с кадър на Порто"}
{"url": "https://m.offnews.bg/news/Drugi_18773/Zapochva-Tur-dio-Frans-oshte-mnogo-sport-v-efira-dnes_659510.html", "text": "14,15 ч Тенис, турнир за жени в Ийстбърн - F+/Sport+ HD14,35 ч Футбол, Джансу - Шанхай СИПГ - Mtel sport 216.00 ч Тенис, турнир за мъже в Ийстбърн - Eurosport 216:00 ч. Колоездене, Тур дьо Франс - Eurosport 119.00 ч Футбол, Лудогорец - Динамо (М) - Диема спорт21.00 ч Лека атлетика Диамантена лига в Париж - Mtel Sport 222.00 ч Футбол, Палмейрас- Гремио - Sport+ HD1.00 ч Футбол, Атлетико (Г) - Сантос - Sport+ HD", "date": "2017.07.01", "title": " Започва Тур дьо Франс, още много спорт в ефира днес"}
{"url": "https://m.offnews.bg/news/Izvan-terena_18817/Maradona-se-gordee-s-portreti-na-Fidel-Kastro-i-Putin_659516.html", "text": "Владимир Путин е кумир на Диего Армандо Марадона. Това призна аржентинската легенда, цитиран от \"Советский спорт\". Както написахме, геният и руският президент разговаряха два пъти по повод предстоящия Мондиал 2018.\"Среща с Путин? Още не съм получил предложение от него за такава, но много се надявам. Той е моят кумир\", започна Марадона.\"На стената у дома имам негова фотография. Едни до друг са два портрета  - на Фидел Кастро и на Владимир Путин\", разясни 56-годишният аржентинец, който поддържаше близки отношения с кубинския лидер, вече покойник.Вчера пък Марадона изяви желание да оглави националния тим на Русия по футбол. Явно се е насочил добре към Путин, тъй като руският президент бързо ще реши проблема.В момента Дон Диего е треньор на второразряден тим от ОАЕ. Но шило в торба не стои.", "date": "2017.07.01", "title": " Марадона се гордее с портрети на Фидел Кастро и Путин"}
{"url": "https://m.offnews.bg/news/112_6/Dvama-balgari-zaginaha-pri-tezhka-katastrofa-v-Turtciia_659527.html", "text": "Двама български граждани са загинали, а други шестима са ранени при катастрофа в Турция.От българското Министерство на външните работи съобщиха, че микробус със софийска регистрация се е сблъскал челно с пътнически микробус с турски номера днес на пътя Кония – Караман в Турция.В резултат на тежка катастрофа, двама български граждани са починали. Пострадалите в катастрофата български граждани са транспортирани и настанени за лечение в болници в гр. Кония.Самоличността на починалите засега не е официално потвърдена.Посолството на България в Анкара е в непрекъсната връзка с роднините на пострадалите в тежка катастрофа в Турция български граждани и им оказва необходимото съдействие.Българският консул в Анкара Георги Пантелеев ще посети болниците, където са настанени за лечение пострадалите.", "date": "2017.07.01", "title": " Двама българи загинаха при тежка катастрофа в Турция"}
{"url": "https://m.offnews.bg/news/Tenis_18788/Andi-Mari-izplashi-Ostrova-Nole-Dzhokovich-se-otpushi_659528.html", "text": "Страстите на \"Уимбълдън\" се нагорещяват като термометър в България днес. Световният №1 и актуален носител на трофея Анди Мъри има сериозни физически проблеми, които поставят под въпрос защитата на титлата му.Истерията създаде британският таблоид Daily Mail, цитиран от Тенис 24. Изданието прави този извод на база на петъчната тренировка на британеца, като според авторите им Мъри видимо е изпитвал болки по време на занятието.Daily Mail прилага снимки, на които Мъри се държи за краката и други, на които се е подпрял до мрежата в разговор с треньорите си. Изданието припомня, че британецът трябваше да вземе участие в два демонстративни мача през седмица, но отказа второто участие заради болки в бедрата.Попитан дали ще бъде готов за понеделник, Мъри отвърна: \"Надявам се, това е планът\". Треньорът му Иван Лендъл го даде по-оптимистично. Запитан дали е притеснен, легендата отвърна \"Не особено. За разлика от времето преди \"Ролан Гарос\", сега той удря топката наистина добре. Тренировките преминаха добре, времето беше хубаво, за разлика от миналата година\".По същото време Новак Джокович спечели втора титла за сезона и първа от половин година насам, след като триумфира на турнира на тревни кортове в Ийстборн. На финала сърбинът, поставен под №1 в схемата, се наложи с 6:2, 6:4 над Гаел Монфис. Любопитен е фактът, че и двамата участваха в надпреварата с „уайлд кард”, която приеха в последния момент.За Джокович това е първа титла на трева на турнир, различен от Уимбълдън. В преките дуели с Монфис сърбинът вече води с 14:0 победи. Двамата обаче никога до днес не бяха играли на трева.", "date": "2017.07.01", "title": " Анди  Мъри изплаши Острова, Ноле Джокович се отпуши"}
{"url": "https://m.offnews.bg/news/Temida_18762/Zadarzhaha-dvama-rusnatci-napadnali-politcai-v-Sveti-Vlas_659530.html", "text": "Районна прокуратура – Несебър е задържала за 72 ч. двама руски граждани, нанесли телесни повреди на полицейски служители в град Свети Влас. Това съобщиха от Апелативна прокуратура-Бургас.Задържани за 72 часа са руските граждани Сергей Е. (56 г.) и Евгений Е. (36 г.).Първият е ривлечен като обвиняем за това, че на 29 юни 2017 г. около 21.00 ч. в апартамент в „Гранд хотел Свети Влас” е причинил лека телесна повреда, като ударил с ръка в лицето полицейски служител, който изпълнявал служебните си задължения.Вторият руски гражданин е привлечен като обвиняем за това, че е причинил лека телесна повреда - удари в гръб и в областта на бъбреците с крак на друг полицейски служител.Той е обвинен и за това, на 29 юни 2017 г., около 20.30 ч., е счупил елемент от стъклен купол в ресторант в хотела, след като хвърлил върху него стъклена чаша.Предстои Районна прокуратура – Несебър да внесе в съда искане за определяне на постоянна мярка за неотклонение „задържане под стажа” спрямо обвиняемите.", "date": "2017.07.01", "title": " Задържаха двама руснаци, нападнали полицаи в Свети Влас"}
{"url": "https://m.offnews.bg/news/Obshtestvo_4/IAnka-Takeva-e-preizbrana-za-predsedatel-na-sindikata-na-uchitelite_659531.html", "text": "Янка Такева бе преизбрана за председател на Синдиката на българските учители.За нея гласуваха 312 от делегатите на конгреса на синдиката, съобщават от пресцентъра на КНСБ.За заместник-председател е преизбран Красимир Попов, а за председател на Централната контролно-ревизионна комисия Диана Иванова.Янка Такева е председател на Синдиката на българските учители от 1994 година. От 1995 година досега е председател на Националната комисия за работа с жените, младежите, децата и семейството към КНСБ. Член на Националния съвет за закрила на детето към Държавната агенция за закрила на детето.", "date": "2017.07.01", "title": " Янка Такева е преизбрана за председател на синдиката на учителите"}
{"url": "https://m.offnews.bg/news/Tenis_18788/Bekam-blagodari-na-Grigor_659532.html", "text": "Най-добрият ни тенисист Григор Димитров се оказа любимец и на звездното семейство на Дейвид Бекъм.Българинът е тренирал наскоро със сина на популярния футболист - Ромео. Малчуганът се похвали лично с видео в профила си в социалната мрежа Инстаграм. \"Благодаря ти, Григор Димитров, за най-хубавия ден в живота ми,\" сподели малкият син на бившата звезда на Манчестър Юнайтед и Реал Мадрид.Самият Гришо неотдавна бе определен от пресата на Острова за \"българския Дейвид Бекъм\", след като през 2014-а достигна до топ 10. В момента Гришо е в Лондон, където се готви за старта на участието си на Уимбълдън от новата седмица.Хасковлията ще измести Давид Гофен от осмото място в класацията на АТР \"Надпреварата до Лондон\", ако постигне минимум две победи на предстоящия турнир от Големия шлем в английската столица.\"Надпреварата до Лондон\" е името на едногодишната ранглиста, според която най-добрите осем получават право на участие на Финалите на АТР в края на всеки сезон.Григор Димитров никога не е участвал в последния голям турнир от календара досега в кариерата си, но може да се вмести в топ 8 с добро представяне на “Уимбълдън”.", "date": "2017.07.01", "title": " Бекъм благодари на Григор"}
{"url": "https://m.offnews.bg/news/Obshtestvo_4/Ruse-rekordior-v-goreshtinite-udari-44-gradusa-obnovena-v-19-30-ch_659525.html", "text": "Към 15.00 часа най-високата температура в страната е измерена в Русе – 42 градуса, в цялата страна в града е било най-горещо. Там термометрите отчетоха 44 градуса.От Националния институт по метеорология и хидрология (НИМХ) към Българската академия на науките (БАН) съобщиха за \"Фокус\",  че 43 градуса са измерени в Сандански, 42 градуса в Лом.В Кнежа, Ловеч, Пловдив и Свищов са отчетени 41 градуса. Температурата в Хасково, Карнобат, Плевен е достигнала 40 градуса. В почти всички станции в страната са отчетени рекордни за тази дата температури.Изключение правят Оряхово, Шабла, Калиакра, Варна и Бургас.Все още не е достигнат месечният максимум от 45 градуса.", "date": "2017.07.01", "title": " Русе рекордьор в горещините - удари 44 градуса (обновена в 19.30 ч.)"}
{"url": "https://m.offnews.bg/news/Koloezdene_18819/Valverde-otpadna-oshte-v-parviia-den-na-Tura-Gerant-Tomas-specheli-pr_659534.html", "text": "Състезаващият се за \"Тим Скай\" Герант Томас спечели първия етап от 104-ото издание на най-голямото колоездачно състезание в света – \"Тур дьо Франс\", след като бе най-бърз в индивидуалното преследване по часовник.31-годишният уелсец спря хронометрите на 16:04 минути, побеждавайки швейцарецът Стефан Kюнг (BMC) с пет секунди и Василий Кириенка от Беларус със 7. Това е първа етапна победа в кариерата на Томас в някоя от големите колоездачни обиколки.Обиколката на Франция тази година започва от Дюселдорф, Германия, а считаният за фаворит в този етап - местната звезда на Дюселдорф Тони Мартин не можа да облече жълтото трико пред родна публика.Първият етап бе с дължина 14 км, абсолютно равен, само по брега на река Рейн. Голямата новина от етапа обаче е лоша. Една от големите звезди на колоезденето Алехандро Валверде приключи участието си в тазгодишното издание на Тур дьо Франс още в първия етап след ужасна катастрофа по улиците на Дюселдорф. 37-годишният испанец не можа да вземе остър завой и се заби в бариерите, като първоначално не можеше да се изправи без чужда помощ. Малко по-късно дойде и официалното потвърждение на новината, че Турът е приключил за Валверде.Валверде спечели всички състезания, в които участва през тази година и водеше убедително в годишната класация по точки. Въпреки това на Тура той трябваше да помага на съотборника си в Мовистар Найро Кинтана, който е най-големият съперник на големия претендент Крис Фрум от Скай. Отпадането на Валверде значително намалява шансовете на колумбиеца, който загуби основния си помагач.В битката на претендентите за генералното класиране Крис Фрум взе значително преднина пред всичките си конкуренти. Фрум завърши шести с изоставане от 12 секунди от лидера, докато повечето му съберници в битката за жълтата фланелка завършиха на около 30 секунди зад него.Отборът на Скай беше цяла класа над останалите, вкарвайки четирима свои представители сред първите 8.", "date": "2017.07.01", "title": " Валверде отпадна още в първия ден на Тура, Герант Томас спечели пролога"}
{"url": "https://m.offnews.bg/news/112_6/Ekip-na-Speshna-pomosht-e-napadnat-zaradi-zakasniala-linejka_659537.html", "text": "Екип на Спешна помощ е нападнат заради закъсняла линейка. Това съобщи говорителят на Центъра за спешна помощ в София Катя Сунгарска. Тя обясни, че в час пик е получен сигнал за посещение от медицински екип. Линейката е пристигнала след 40 минути заради изключително натоварения ден.При пристигането на екипа на място близките на пациента са проявили агресия и са ударили шамар на шофьора на линейката.\"Толкова много повиквания имахме, а всички бяха от спешни, по-спешни. По-голямата част бяха улични, имахме много повиквания за деца. Забавихме линейката 40 минути, като през цялото време сме държали връзка с тях - съветвали сме ги, казвали сме им, че първата освободена линейка ще дойде\", каза пред \"Фокус\" Сунгарска.\"Лекарката е стресирана. Въпреки, че констатираното на място състояние не е изисквало оказването на спешна помощ, пациентът е хоспитализиран със съмнения за вирусно заболяване\", каза още говорителят на Центъра за спешна помощ.Само в рамките на деня заради високите температури има повече от 220 вече повикванията за спешна медицинска помощ в столицата. Медицинските екипи са оказали помощ при над 30 случая на колабирали хора и около 20 деца с оплаквания.", "date": "2017.07.01", "title": " Екип на Спешна помощ е нападнат заради закъсняла линейка"}
{"url": "https://m.offnews.bg/news/Snukar_18803/Planirat-seriozna-promiana-za-Shanhaj-Mastars_659521.html", "text": "Един от традиционните турнири в снукъра - Шанхай Мастърс може да претърпи сериозна промяна, пише в официалния си сайт World Snooker.Световната асоциация обяви, че преговаря с два различни спонсора за ранкинг турнира в Китай, който ще се проведе между 18 и 24 септември.И надпреварата ще е или Шанхай Мастърс, или World Open, като ще бъде във формат от 128 играчи, в който всеки ще може да играе срещу всеки, без протекция за професионалистите в топ 16 на световната ранглиста.Квалификационният кръг за въпросният турнир ще се проведе между 6 и 9 август в зала \"Гилд\" в Престън. Това означава, че така познатият от 2007 година насам Шанхай Мастърс може вече да не съществува и ще бъде заменен от реално ново събитие, което просто ще носи същото име.Миналата година, например, се проведоха четири квалификационни кръга, за да бъдат излъчени 32-мата състезатели, които се включват в 1 кръг от основната схема, като имаше и допълнителен кръг за играчите с \"уайлд кард\".Големите звезди почваха направо от основната схема - 1/16-финали, но сега вече това няма да е така.Шанхай Мастърс е вторият ранкинг турнир в историята, който се провежда на територията на Китай от 2007 година насам, като преди него страната е организирала единствено Откритото първенство (China Open), станало част от ранкинг системата през 1999 година.", "date": "2017.07.01", "title": " Планират сериозна промяна за Шанхай Мастърс"}
{"url": "https://m.offnews.bg/news/Temida_18762/Shotlandetc-bludstval-s-maloletno-momiche-v-Slanchev-briag-ostava-v_659538.html", "text": "Районният съд в Несебър стави в ареста 59-годишния шотландски турист Филип Робъртсън, обвинен в блудство с малолетно момиче.Той беше задържан преди дни в Слънчев бряг.По време на заседанието Робъртсън обясни, че след като се е качил в асансьора на хотела, момичето е било само и е гледало в телефона си.Той я попитал как прекарва почивката си, а тя се е стреснала. Робъртсън я докоснал, което довело до по-голямо разстройване на момичето.Той обясни, че след това си е тръгнал. По време на заседанието стана ясно, че Робъртсън е фермер, който живее в Шотландия.Районният съд в Несебър прецени, че има опасност обвиняемият да се укрие или да извърши друго престъпление и затова му наложи мярка за неотклонение задържане под стража.За подобно престъпление, законът предвижда от една до шест години затвор.", "date": "2017.07.01", "title": " Шотландец, блудствал с малолетно момиче в Слънчев бряг, остава в ареста"}
{"url": "https://m.offnews.bg/news/Obshtestvo_4/Poredna-vecher-na-protest-v-Asenovgrad_659539.html", "text": "И тази вечер в Асеновград има протест. Асеновградчани отново ще поискат повече сигурност и ще настояват за адекватни наказания за задържаните за побоя над състезателите по гребане и техните треньори, съобщава БНТ.Вече четвърти ден има вълнения заради побоя над деца и треньори от гребната база там.Напрежението нараства и в така наречения ромски квартал на града. Хората от махалата твърдят, че живеят неспокойно и се разграничават от задържаните за побоя над децата от отбора по кану-каяк.", "date": "2017.07.01", "title": " Поредна вечер на протест в Асеновград"}
{"url": "https://m.offnews.bg/news/Obshtestvo_4/Zaradi-zhegite-pozhari-vilniaha-na-otdelni-mesta-v-stranata_659535.html", "text": "Около 1000 декара с жито изгоряха при пожар край Плевен днес по обяд. Огънят тръгнал от сухи треви, но бързо се прехвърлил върху посевите, съобщава БНТ.Пламъците и силният дим са били забелязани от живеещи по високите етажи в близкия квартал \"Дружба\". Жители на комплекса разказаха, че са усетили мирис на пушек, но пламъците са били далеч от жилищата им.Няма поражения и по близките до квартала вили в местността „Момин геран\", казаха собственици на имоти там. Огънят е потушен от пет противопожарни автомобила. Няма пострадали хора.Пожар избухна край санданското село Плоски. Огънят пламна в най-горещите часове на днешния следобяд в непосредствена близост до бензиностанция.Заради високитетемператури стихията много бързо обхвана сериозна площ от сухи треви и храсти, а огънят достигна на 50 метра от района на бензиностанцията.Пристигналият противопожарен автомобил бързо обаче успя да овладее пожара и да го ограничи преди да достигне до бензиностанцията.Пострадали хора няма, най-вероятната причина за пожара е горещото време или изхвърлена незагасена цигара. В района на Плоски термометрите днес надхвърлиха 40 градуса.", "date": "2017.07.01", "title": " Заради жегите пожари вилняха на отделни места в страната"}
{"url": "https://m.offnews.bg/news/Sviat-_12/Estoniia-poe-predsedatelstvoto-na-Saveta-na-ES_659511.html", "text": "Естония пое днес от Малта шестмесечното ротационно председателство на Съвета на ЕС за пръв път, откакто се присъедини към блока през 2004 г., съобщи ДПА, цитирана от БТА.\"Цифрова Европа и свободното движение на данни ще бъде една от главните теми на естонското председателство\", заяви вчера премиерът Юри Ратас.Естония отдавна е лидер в цифровизацията и през 2005 г. стана първата страна в света, позволила на гражданите си да гласуват онлайн. Административни въпроси като регистрирането на автомобили също се уреждат онлайн.\"Цифровизацията е ДНК на вашата страна и трябва да стане част от европейската ДНК\", каза председателят на Еврокомисията Жан-Клод Юнкер на Ратас. \"Разчитаме на вашето лидерство, на вашите умения в електронната сфера, за да постигнем напредък\".Ратас отбеляза, че като цяло целта на естонското председателство е да направи Европа \"по-обединена и по-силна\", насърчавайки иновациите, устойчивото развитие и сигурността.Най-големите предизвикателства за естонското председателство ще са усилията за реформиране на системата за предоставяне на убежище, подсигуряването на външните граници на ЕС и първата част от преговорите за излизането на Великобритания от блока.", "date": "2017.07.01", "title": " Естония пое председателството на Съвета на ЕС"}
{"url": "https://m.offnews.bg/news/Ikonomika_59/Tokat-poskapva-sredno-s-1-5_659529.html", "text": "С 1,5 на сто се увеличава цената на тока за битовите потребители от 1 юли, обяви председателят на Комисията за енергийно и водно регулиране Иван Иванов на брифинг след закрито заседание на КЕВР в специализиран състав \"Енергетика\", съобщава \"Дарик\".Със свое решение КЕВР утвърди цените на природния газ, на топлинната и на електрическата енергия.Цената на електрическата енергия от 1 юли 2017 година за абонатите на ЧЕЗ се повишава с 2 процента, за EVN - с 1,7 процента, за \"Енерго про\" - с 0,41 процента.\"Средно претегленото изменение на крайната цена за битовите потребители е 1,5 процента. По отношение на небитовите клиенти на регулиран пазара за всички дружества има сериозно намаление на цената на дневната енергия, когато се използват електромери с 2 скали. Има намаление на цената върховата енергия, а за някои дружества и на нощната електроенергия\", коментира Иванов.От 1 юли електроразпределителните дружества ще купуват за технологични нужди по цена на обществен доставчик, която е малко над 70 лв. на мегаватчас. До голяма степен се премахва кръстосаното субсидиране за абонатите на \"Енерго про\", и почти изцяло за EVN, каза още председателят на КЕВР.", "date": "2017.07.01", "title": " Токът поскъпва средно с 1,5%"}
