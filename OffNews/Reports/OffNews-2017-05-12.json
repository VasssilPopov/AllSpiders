{"url": "https://m.offnews.bg/news/Kultura_33/Cacao-Beach-Club-predstavia-8-top-artisti-v-dve-poredni-vecheri-tova_655395.html", "text": " открива новия си сезон в първия уикенд на юни. Серия от неповторими партита, 8 топ артисти и хиляди фенове ще посрещнат лятото заедно на 2 и 3 юни. Специалните гости на клуба в двата дни ще бъдат Matador, Los Suruba, Nakadia, Dennis Cruz, Livia Andrei, Nocturno, Deso и Shoto.Първият петък на лятото (2 юни) ще започне подобаващо със силна селекция от разнообразни артисти. Първите зад пулта на клуба ще са испанското дуо, претърпяло метеорично изкачване в световните класации за ъндърграунд хаус музика – Los Suruba. Момчетата идват в България за първи път, за да покажат свежите си и вдъхновяващи сетове. Cacao не приключва дотук с таланти от Испания – Dennis Cruz е носител на множество награди, като тази за „3-ти най-добър тек и хаус артист на Beatport” и скорошното му постижение като „2-ри най-често класиран артист за 2016“ от Resident Advisor. Българското участие е в ръцете на един от най-добрите хаус и текхаус диджеи у нас – Deso, а специално за вечерта, от съседна Румъния, идва Nocturno с емоционални дийп хаус вокали, премесени с тек и ню диско. Във втората вечер от откриващия уикенд на Cacao Beach Club (3 юни), зад пулта ще се качат още четирима любимци на българската публика. Хедлайнер на 3-ти юни е артистът, чиито лайв изпълнения са повече от вълнуващи и които го правят един от най-революционните диджеи в света. Matador е резидент на легендарните партита Enter, организирани от Richie Hawtin. Диджеят, който даде тласък на кариерата му, като го направи част от Minus, както и посланик за най-новите аналогови миксери на Hawtin – Playdifferently Model 1. Вълнение за феновете предизвика и обявяването на следващия гост за вечерта, неповторимата Nakadia. Миналата година таланатливото момиче от Тайланд буквално накара тълпата на Cacao да избухне, благодарение на енергичното си ъндърграунд звучене. Женското присъствие продължава с една от изгряващите звезди на Румъния и гост на клуба за първа година – Livia Andrei. Музиката ѝ предизвиква емоции, стимулира спомени и създава преживявания, които те карат да се усмихваш до безкрайност. Българският представител на сцената в събота ще бъде Shoto – един от ключовите ъндърграунд диджеи в България.Билети за отркриващия уикенд на Cacao Beach Club може да намерите в мрежата на Eventim.bg", "date": "2017.05.12", "title": " \"Cacao Beach Club\" представя 8 топ артисти в две поредни вечери това лято"}
{"url": "https://m.offnews.bg/news/Izvan-terena_18817/I-poslednata-rezerva-na-Manchestar-IUnajted-kara-skap-Mertcedes_655392.html", "text": "Никакви патриотични нотки няма в Манчестър Юнайтед, когато се пръскат милиони за автомобилния парк. Звездите на Жозе Моуриньо залагат на немското качество при избора на коли. Фотограф на MERCURY зае пост пред тренировъчната база днес, за да направи проучване.Играчите, успели да отстранят Селта на полуфинала в Лига Европа след кански мъки, демонстрираха луксозните си придобивки в дъжда. Пол Погба се появи с бронзов Мерцедес. На огледалцето се клатеше шарен освежител за въздух, типичен за тираджиите, които спират за отмора на \"пистата\" край Ботевград.После дойде ред на Уейн Руни, който показа убийствено спортно БМВ. Ветеранът влезе като резерва срещу Селта, но заплатата му от 300 000 паунда седмично е като на истински шампион.Явно в Юнайтед е достатъчно да си неизвестен талант, за да караш звяр. 19-годишният Аксел Туназебе пристигна с бял Мерцедес (точно като Коко Динев). Припомняме, нападателят записа дебют преди броени дни при загубата 0:2 с Арсенал. На същата марка залагат още Мхитарян, Антони Марсиал и Жоел Перейра (последният е вратар, за когото повечето не са чували).Фил Джоунс също е фен на немското - той паркира сиво БМВ в комплекса.Дейли Блинд, който прави ужасен сезон на всички фронтове и беше развинтен от нашия Спас Делев,, форсира пред вратата уникално черно Ауди Куатро. На същата марка фен се оказа и Майкъл Карик.", "date": "2017.05.12", "title": " И последната резерва на Манчестър Юнайтед кара скъп Мерцедес"}
{"url": "https://m.offnews.bg/news/Sviat-_12/46-ot-amerikantcite-smiatat-che-Komi-e-uvolnen-zaradi-razsledvaneto_655348.html", "text": "46% от американците са на мнение, че причината за уволнението на бившия директор на ФБР Джеймс Коми е разследването за съпричастността на Русия към президентските избори в САЩ. Това показва социологическо проучване на NBC News/Survey Monkey, проведено в сряда и четвъртък, цитирано от РИА Новости. Коми беше уволнен преди дни, като малко преди това споделил пред конгресмени, че се нуждае от повече ресурси за разследването за намесата на Русия на изборите в САЩ. От администрацията на Тръмп отрекоха уволнението му да има нещо общо с разследването и обявиха като причина нарушения в работата, свързани с дадени грешни сведения относно използвания от Хилъри Клинтън личен имейл за служебна кореспонденция по времето, когато тя бе държавен секретар.Резултатите от проучването на NBC News/Survey Monkey посочват, че 54% от американците смятат уволнението на Коми за неправилно. 55 на сто от участниците в проучването са по-малко уверени, че след уволнението на Коми разследването ще се проведе честно. В същото време самият Джеймс Коми бил на мнение, че причина за уволнението е отказът му да засвидетелства безусловна лоялност към президента Доналд Тръмп, пише New York Times, позовавайки се на свои източници.Според Коми той не се ползва с доброто отношение на Тръмп след обяд в Белия дом през януари - една седмица след встъпването в длъжност на Тръмп. По време на обяда президентът няколко пъти го попитал дали ще потвърди своята лоялност към него, на което Коми отговарял, че Тръмп може да разчита само на неговата честност.От Белия дом отрекоха информацията. Самият Тръмп е разказвал в интервю за NBC за споменатия обяд, но не е давал повече информация за разговора си с Джеймс Коми. ", "date": "2017.05.12", "title": " 46% от американците смятат, че Коми е уволнен заради разследването за Русия"}
{"url": "https://m.offnews.bg/news/Politika_8/Simeonov-Sledvashtata-sedmitca-shte-ima-iako-sabariane-na-baraki-v_655332.html", "text": "Следващата седмица ще има \"яко събаряне\" на бараки в Слънчев бряг. Ще бъда там с министър Ангелкова. Говорим за плажната ивица, която е държавна. Това каза вицепремиерът Валери Симеонов в предаването „Денят започва“ по БНТ.„Трябва да се вземат спешни мерки срещу уродливото явление преместваеми бараки. Призоваваме общинска администрация да си свърши работата, а не да слугува на нечии интереси“, призова вицепремиерът. Според него Бургас е един най-престъпните градове в България. „Нямало е голяма групировка, която да ограничава кварталния бизнес. Затова е градът на кварталните мутрички. Препоръчвам на Николина Ангелкова промяна на нормативната концесия за отдаване на концесии. Те са се превърнали в едни касички. Ще бъда безкомприомисен по отношение на изискванията на законите и въобще не ме интересува кой от къде идва. Ще има шоу на плажа на Слънчев бряг другата седмица, така че заповядайте“, каза още Валери Симеонов. По думите му има около 2000 българи в Украйна и Молдова, които са с нужната квалификация и са готови да поемат засиления туризъм. „В момента се изисква превод на дипломите им и подаването на всички документи в София, което не е нормално. Преводът на диплома е абсолютно безсмислено. Хората идват да работят все пак за 250 евро“, допълни Симеонов.", "date": "2017.05.12", "title": " Симеонов: Следващата седмица ще има \"яко събаряне\" на бараки в Слънчев бряг"}
{"url": "https://m.offnews.bg/news/Bojni_18771/Kubrat-Pulev-izliza-sreshtu-Antani-Dzhoshua-v-Kardif_655329.html", "text": "Антъни Джошуа излиза срещу Кубрат Пулев тази есен в Кардиф! Новината съобщи Еди Хърн, промоутърът на новия световен шампион по бокс в тежката категория. Няма лъжа, няма измама.Всичко зависи от отговора на Владимир Кличко за реванш, който ще бъде даден до две седмици. Ако украинецът излезе срещу новия идол на Британия, двамата ще заработят повече от рекордните 40 милиона лири на \"Уембли\".Кличко в момента размишлява във Флорида, където е на ваканция. Откаже ли се от спорта, Джошуа е длъжен за защити пояса си в IBF срещу Кубрат Пулев. Най-вероятно мачът ще е през есента на  Principality Stadium в Кардиф.\"Ако Владимир откаже, няма съмнение, Джошуа ще се боксира с Пулев. Говорих няколко пъти с Бернд Бьонте, мениджър на Кличко. Владимир иска две седмици със семейството и тогава ще отговори. Имаме идеи за място и дата, възможностите са Кардиф, Лас Вегас, Китай, Дубай и Катар.Ако Владимир ми каже: \"Какви са парите?\" и има по-голяма оферта от чужбина, аз съм длъжен да се съобразя\", добави Хърн, който държи \"златната кокошка\" Антъни Джошуа, \"Аз вече говорих с Кале Зауерланд, промоутърът на Пулев. С него сме приятели. Ще искам отсрочка за мач с българина, ако Кличко пожелае реванш. Но IBF може да я даде, може и да не я даде. Стигне ли се до разбирателство, Пулев е първият след Кличко\", завърши Хърн.", "date": "2017.05.12", "title": " Кубрат Пулев излиза срещу Антъни Джошуа в Кардиф"}
{"url": "https://m.offnews.bg/news/Sport_18752/Sportat-v-efir-na-12-maj_655334.html", "text": "Традиционно богата е програмата на телевизиите в петък. Днешният не прави изключение. Безспорният гвоздей е двубоят между Уест Бромич и Челси от 22 часа, който може да определи новият шампион на Англия. При победа Челси ще направи аванса си пред Тотнъм седем точки два кръга преди края.13:00ч. Европейско първенство до 17 г. Унгария - Турция - Eurosport 214:00ч. Колоездене, обиколка на Италия - Eurosport 115:00ч. Тенис, турнир за жени в Мадрид - F+/Sport+ HD15:00ч. Формула 1, Гран при на Испания (тренировка) - Диема Спорт 217:30ч. Дунав - Лудогорец - Диема Спорт18:45ч.  Европейско първенство до 17 г.  Испания - Франция  - Eurosport 119:30ч. ЦСКА (Москва) - Арсенал (Тула) - Mtel sport 120:00ч. Локомотив (Пловдив) - Левски - Диема Спорт 22:00ч. Уест Бромич - Челси - Диема Спорт 213:00ч. Европейско първенство до 17 г. Унгария - Турция - Eurosport 217:30ч. Дунав - Лудогорец - Диема Спорт18:45ч.  Европейско първенство до 17 г.  Испания - Франция  - Eurosport 119:30ч. ЦСКА (Москва) - Арсенал (Тула) - Mtel sport 120:00ч. Локомотив (Пловдив) - Левски - Диема Спорт 22:00ч. Уест Бромич - Челси - Диема Спорт 2", "date": "2017.05.12", "title": " Спортът в ефир на 12 май"}
{"url": "https://m.offnews.bg/news/Futbol_18793/Mourinio-Da-spechelim-Liga-Evropa-shte-bade-neshto-neveroiatno_655336.html", "text": "Мениджърът на Манчестър Юнайтед Жозе Моуриньо беше изключително щастлив след класирането на тима му на финал в Лига Европа. \"Червените дяволи\" направиха 1:1 в реванша със Селта на \"Олд Трафорд\" и трябваше да треперят до самия край.Наставникът отдаде това на напрежението и пропуснатите възможности в първия мач, спечелен с 1:0 във Виго.\"Бяхме далеч по-добрият отбор в първия мач, но тогава не реализирахме положенията си. Така оставихме реванша отворен. Цялото напрежение бе върху нас. Съперникът игра без капка притеснение и доста ни затрудни. Накрая доста страдахме и всичко можеше да се случи до последната секунда. Момчетата дадоха всичко от себе си и съм доволен. След 14 изиграни мача сме на финал. Ако спечелим Лига Европа ще бъда повече от щастлив. Това ще е нещо невероятно\", смята Моуриньо.Съперник на Манчестър Юнайтед в битката за трофея ще бъде холандският Аякс. Холандците загубиха реванша във Франция с Лион с 1:3, но победата на \"Амстердам Арена\" с 4:1 бе решаваща за класирането на тима напред.\"Това бе странна вечер. В началото започнахме уверено и контролирахме добре топката през първото полувреме. Тогава дойде първият обрат в мача с тази дузпа и с втория гол, което бе голям удар за моите играчи, които се прибраха с наведени глави в съблекалнята.Играхме добре през първата част. След това стана много трудно. Лион пресираше добре и създаде доста положения до самия край. За щастие успяхме да се съвземем. С оглед на показаното в двата мача, смятам, че заслужено сме на финал\", смята треньорът на Аякс Петер Бош.", "date": "2017.05.12", "title": " Моуриньо: Да спечелим Лига Европа ще бъде нещо невероятно"}
{"url": "https://m.offnews.bg/news/Politika_8/Veseliakat-doktor-Nenkov-stava-zam-ministar-na-zdraveopazvaneto_655333.html", "text": "Доктор Мирослав Ненков, известен с чувството си за хумор и веселия си нрав, е приел предложение да поеме поста заместник-министър на здравеопазването. Това потвърди самият той пред БНТ тази сутрин.Д-р Ненков каза, че очаква да работи добре със здравния министър Николай Петров, с когото се познават отдавна. Ненков беше и заместник на Петров в служебния кабинет на Марин Райков. „Да, получих предложение от проф. Петров. Мисля, че заповедта ми за назначение е разписана”, каза той.Ненков заема поста на д-р Апостолов, който беше назначен и уволнен само ден след това заради телевизионен репортаж, в който бе показан спорен случай в бургаска болница. „Трябва ми време да се организирам малко. Буквално току-що започвам. Рано е да начертая някакъв план за дейността на екипа в министерството и за моята лично. Дайте ми време”, каза още Ненков в отговор на въпрос каква ще бъде първата задача, с която ще се захване.Мирослав Ненков бе здравен министър в служебното правителство на Георги Близнашки. До момента той бе координатор по донорство и началник отделение в Клиниката по анестезиология, реаниматология и интензивно лечение във Военномедицинска академия. Водеше и предаване по Дарик радио, но сега като зам.-министър неговият глас вече няма да се чува по радиото.", "date": "2017.05.12", "title": " Веселякът доктор Ненков става зам.-министър на здравеопазването"}
{"url": "https://m.offnews.bg/news/Obshtestvo_4/Oblatcite-se-mahat-sledobed-temperaturite-stigat-do-27-gradusa_655324.html", "text": "Днес в часовете преди обяд на места в югозападната половина от страната ще преръмява слаб дъжд. След пладне облачността ще се разкъсва и намалява до предимно слънчево. Със слаб до умерен южен вятър ще прониква по-топъл въздух. Ще се затопли, максималните температури ще са между 22° и 27°,  е прогнозата за времето на Националния институт по метеорология и хидрология (НИМХ) при БАН.  Над Черноморието облачността ще е променлива, предимно средна и висока, без валежи. Ще духа до умерен южен вятър. Максималните температури ще са от 17-18° в северните, до 23-24° в южните райони. Температурата на морската вода е 16-17°. Вълнението на морето ще е 2 бала.Над планините преди обяд облачността ще е значителна и на места ще има слаби превалявания или ръмежи. След пладне от запад облачността ще се разкъса до предимно слънчево. Ще духа умерен югозападен, по високите и открити части – силен западен вятър, с който температурите съществено ще се повишат. Максималната на височина 1200 метра ще е около 19°, на 2000 метра – около 12°.", "date": "2017.05.12", "title": " Облаците се махат следобед, температурите стигат до 27 градуса"}
{"url": "https://m.offnews.bg/news/Obshtestvo_4/Chetvartoklasnitcite-na-vanshno-otceniavane-po-matematika-dnes_655326.html", "text": "Втора \"малка матура\" за четвъртокласниците се провежда днес, външното оценяване ще е по математика.На препитването ще се явяват около 64 000 ученици от 1870 училища. Препитването започва в 10 часа и ще е с продължителност на един учебен час - 40 минути, а за децата със специални образователни потребности - 2 часа.С точките от изпита по математика може да се кандидатства в профилираните гимназии с профил \"Математически\" и \"Природни науки\".За първи път от тази учебна година резултатите от \"малките матури\" ще бъдат вписани в удостоверенията за завършване на 4-ти клас.В понеделник и вторник предстоят още две препитвания - по \"Човекът и природата\" и \"Човекът и обществото\".", "date": "2017.05.12", "title": " Четвъртокласниците на външно оценяване по математика днес"}
{"url": "https://m.offnews.bg/news/Protesti_17652/Miniorite-v-Bobov-dol-pak-bez-zaplati-izlizat-na-protest_655327.html", "text": "Миньорите в мина „Бобов дол” отново не получават заплати и ваучери за храна. Тази нощ те са отказали да работят и са били пред мината в знак на протест, съобщава Нова телевизия. „Трябваше да получим заплатите си за март. С два месеца сме назад. Трябваше да ни дадат ваучери за януари. И тях ги намалиха, а и не ги дават. Не се издържа”, сподели един от миньорите.„В знак на протест няма да отида на работа”, заяви един от работниците, който тази сутрин трябваше да е първа смяна.„Трудно живеем без заплати. В джоба си имам 1.30 лева”, каза друг от миньорите и допълни, че му помагат родителите, тъй като има и малко бебе.От ръководството на фирмата са им казали, че днес е малко вероятно да получат парите си, вероятно това ще стане в понеделник.Работниците бяха категорични, че ще останат пред мината, докато не си получат парите.", "date": "2017.05.12", "title": " Миньорите в Бобов дол пак без заплати, излизат на протест"}
{"url": "https://m.offnews.bg/news/Istoriia_18809/Botiu-Barakov-prorokat-na-Koraba-na-izkustvata_655246.html", "text": "Кой е Ботю Бараков, защо се занимава с благотворителност и откъде идва интересът му към изкуството?Документалният филм \"Пророкът на Кораба на изкуствата\" разказва кой e първият български меценат.Ботю Бараков е изключителна личност, щедър меценат, колекционер на картини, скулптури и редки книги, родолюбец и дарител. Има своя философия за живота: „Всяко изкуство прави хората по-добри. Изкуството – това е бъдещата религия на цялото човечество“.Ботю Пенчев Бараков е роден в с. Източник (бившето Попрази) край Габрово в многочислено семейство на търговец-кираджия. Началният му учител Калчо Коняров изиграва голяма роля в духовното му развитие. След време той ще му издигне паметник, което е уникално за нашата действителност.На 14 г. младежът постъпва като работник-бояджия във фабрика „Орел“. След три години става майстор. Без каквито и да било средства заминава за Белград. През 1938 г. се връща в София, където основава търговска къща за анилинови бои, химикали и машини. Търговията върви много добре и той печели добре. Има възможност да пътува из Европа. Омагьосан е от богатствата на музеите и галериите, оперите и театрите в Будапеща, Берлин, Виена, Дрезден, Лайпциг, Регенсбург. Започва да влага милиони, напълно безкористно, за създаването и утвърждаването на десетки изключителни творци, подпомага материално най-големите български художници с щедри откупи, на други издава книгите, като приходите остават за автора. Дарява парични средства за стипендии на бедни студент от Художествената академия.През 1944 г. по негово предложение е учредено Културно дружество „Общество за култура и изкуство“ с цел народите да се опознават и побратимяват чрез изкуството. Едни от целите на дружеството са да обедини българските творци, да направи модерен камерен театър, да организира художествена галерия, да построи кораб на изкуствата.Със свои средства Бараков създава и поддържа първия български камерен оркестър с диригент Асен Найденов и Софийския драматичен театър, подпомага хор и оркестър „Кавал“, устройва щедри приеми с руски, полски и румънски артисти и лично ги награждава. Издръжката на всички тези състави му коства месечно по два милиона лева.Купува място за постройка на Художествената галерия в София. Оказва се, че мястото е необходимо на военните, за което му дават някакво обезщетение. Накрая се спира на местност близо до Панчарево и там открива крепостта „Урвич\". Започва да строй там галерията и събира много ценни картини и скулптури. Започват да я посещават софиянци, хора от провинцията, дипломати от посолствата. И… най-неочаквано го арестуват. Обвинен е по процеса на Трайчо Костов. Осъждат го на 5 години затвор, първо в София, после – Плевен, накрая – Белене. На разпитите казва: „Убийте ме, но с такава дейност не съм се занимавал!“ След излежаването на присъдата от 5 години процесът се подновява и се установява, че е невинен.Бараков намира къщата си на „Урвич“ напълно ограбена. Дори покривът е задигнат. Стърчат само зидовете.Силната любов към българското, неговият девиз „Всичко за другите, нищо за себе си“ му дават сили да започне отначало, от нулата.Предлагат му държавна работа, но той предпочита каменните кариери на Витоша. После става текстилен бояджия в София.Част от експонатите, които са пренесени в Габрово, са спасени от разграбване. Другата част са откарани в с. Източник. Бараков иска да направи там хубава галерия. Изпитал толкова огорчения и страдания, той не се предава на нихилизма и злобата. На въпроса какво може да даде сила на човека днес, той отговаря: „Човек трябва да живее с вяра в бъдещето!“В залеза на годините си се връща в родното си село. Поръчва скулптури, за да направи галерия на открито. Открадват ги, а са от знаменити майстори.На 19 май 1993 г. Бараков дарява на Художествената галерия в Габрово 17 скулптури и 36 живописни платна, оценени за над 3 милиона лева. Друга сбирка от изящни предмети, рисунки, документи, снимки, печатите на Общество за култура и изкуство и писма дарява на Историческия музей, Габрово.Няма по-голямо дарение от неговото за последните 50 години и основателно Габровският общински съвет провъзгласява Ботю Бараков за свой почетен гражданин.Ботю Бараков познава античната философия и живее като Диоген. Интересуваше се от историята и прекара по-голямата част от живота си край бастиона на Втората българска държава – „Урвич“. Обича поезията и украсява със своите искрени стихчета скали и чешми.Един ден през 1944 г. Ботю Бараков и компанията от приятели, сред които били няколко морски офицери, били във кръчма във Варна. На една от стените била закачена голяма картина на английския трансокеански параход \"Куин Мери\". Гледайки картината, Бараков решава, че ще създаде кораб на изкуствата, по-голям от този, който да преброди света. По-късно на обща среща се събрали хора от различни области, за да обсъдят идеята. Сред тях били Трифон Кунев (тогава директор на Народния театър), проф. Роснер (преподавател в държавна театрална школа), Славчо Васев (главен редактор на в. „Заря“), Иван Кирицов (журналист), Станчо Киселков (публицист), Оно Гордез (оперна пеяица), Ангел Самоковлиев (оперен диригент), Владимир Аврамов (професор в Музикалната академия), Ангел Иванов (журналист), Марко Марков (скулптор), Цанко Василев (художник), кап. о.з. Стателов, Ботю Бараков и проф. Жорж Нурижан.Според Жорж Нурижан „този „Кораб на изкуствата“, Целта на Ботю Бараков и събралите се покрай него творци и деятели била да превърнат  – то да не бъде само моментна забава, а чрез него да се установят постоянни културни връзки, да се опознаят международните култури и да се създаде международна солидарност. И така се създава културно дружество „Общество за култура и изкуство“ с идеята да се създадат подобни културни общества и в други държави и всички с общи усилия да построят „един плуващ дворец на Изкуствата, в който да си дадат среща най-видните представители на културата.“ разказва Ботю Бараков пред Лазар Лазаров, с. Източник, 1992 г.Пламен Бараков е не по-малко даровит и раздаващ себе си човек. Работил е като начален учител 7 години, основател е на „Училище сред природата“ през 1986 г, „SOS – Киндерфорф“ през 1989 г. и училище „Бъдно“ през 1992 г., организатор е на първите семинари за Валдорфска педагогика, педагогика Френе, свободна педагогика, членувал е в международни педагогически организации и съвети, спечелил е през 1991 г. първата стипендия на НАТО в Брюксел за изследване на образованието, участвал е в много научни конференции у нас и по света и има множество публикации в списания и сборници.Основава „Златната ябълка“ ООД , произвеждаща продукти за стимулиране на стволови клетки и здраве и 21 години се занимава с разпространение, изследване, семинари и производство на здравословни продукти. Фирмата има представителства и продава във Франция, Катар, Южна Корея, Карибския басейн, САЩ, Канада. Предстоят Бразилия, Обединени арабски емирства, Кувейт, Бахрейн, Оман, Гвиана, Куба, Армения, Украйна, Швейцария и др. Пламен Бараков извършва и проучвателна и научно-развойна дейност със специалисти от Швеция, Индия, Германия, Тайван, САЩ, Канада, България, Франция, а последните 2 години „Златната ябълка“ е в класацията ТОП 100 фирми в българската икономика сред около 8 000 фирми.Пламен Бараков е посетил много свети места и поклонически центрове в цял свят - връх Кайлаш в Тибет, 2 пъти Йерусалим и Божи гроб, 2 пъти Хаджи, Маха Кумбха Мела Индия 2001 г. (провежда се на всеки 144 години и е най-голямото поклонение в света на над 70 милиона поклонника от цял свят), връх Шаста, Кратерното езеро и др., САЩ, свети места на будизма, джаянизма, исляма, индуизма и др. в Индия, Шри Ланка и Непал, свети места в Египет, Тайланд, Узбекистан, Казахстан, Русия, Украйна, Испания, Англия, Южна Африка, Гърция, Турция, Италия, Швейцария, всички най-важни места във Франция на френските богомили бугрите, включително и последната крепост на връх Монсегюр в Пиринеите, където са изгорени последните безсмъртни бугри, и разбира се, много места в родната България.Бараков има 35 самостоятелни фотоизложби у нас и в чужбина и 9 документални филма за Националните паркове и микроводораслите, Индия, Тибет и връх Кайлаш в Хималаите, излъчвани по телевизии. Освен документалния филм за Ботю Бараков, подготвя такъв и за италианеца Жорж Нурижан, сниман в Париж, Ливорно, Рим, Равена, Асизи, Румъния и България и трябва да е готов до края на годината. Работил и в Студия за игрални филми през 1977-81, участвал е в снимачния екип на “Адаптация “ с режисьор Въло Радев.Ползва в работата си на различно ниво 17 езика от 3 езикови семейства, за различни изследвания както и лингвистични, етимологични и семантични сравнения. На много от тях може да общува и изнася лекции и семинари.Повече информация може да намерите", "date": "2017.05.12", "title": " Ботю Бараков - пророкът на \"Кораба на изкуствата\""}
{"url": "https://m.offnews.bg/news/Kultura_33/Kristian-Kostov-se-klasira-za-finala-na-Evroviziia-2017-video_655325.html", "text": "Кристиан Костов стана първият финалист на Евровизия 2017, след като представи блестящо България на втория полуфинал на Евровизия 2017 тази вечер. Той излезе на сцената под номер 15 и изпълни своята песен \"Beautiful Mess\". Останалите финалисти от тази вечер са: Беларус, Хърватия, Унгария, Дания, Израел, Румъния, Норвегия, Холандия, Австрия.Големият финал е в събота. Тогава в специално коментарно студио Драгомир Драганов ще коментира големия финал с музикалните журналисти Елена Розберг и Георги Кушвалиев, които за 12-та поредна година коментират на живо най-гледаното музикално събитие в Европа.Специално предаване ще има и на 14 май - неделя, от 13:00 часа, когато Кристиан и българската делегация ще се завърнат от Украйна. Към Драгомир Драганов ще се присъедини още един водещ – Боряна Граматикова. Тя е познато лице от предаването на БНТ1 \"Отблизо с Мира\", а тази година ще има удоволствието да обяви гласуването от България по време на 62-то издание на Евровизия.Повече информация можете да откриете на eurovision.bg и страницата на БНТ във Фейсбук - BNT Eurovision Bulgaria.", "date": "2017.05.12", "title": " Кристиан Костов се класира за финала на Евровизия 2017 (видео)"}
{"url": "https://m.offnews.bg/news/Ikonomika_59/Spirat-vodata-na-devet-mesta-v-Sofiia_655323.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството.Заради реконструкция на уличен водопровод на ул. „Рила“ в „Обеля“, се налага спиране на водоподаването от 9:00 до 21:00 часа на ул. 20 от ул. 3 до ул. \"Рила\"; ул. 3 от жп прелез до ул. \"Околовръстен път\". Монтаж на пожарен хидрант в  „Център“, ще е причина за спиране на водоподаването от 9:00 до 21:00 часа на ул.\"Иван Вазов\" между бул. \"Васил Левски\" и ул. \"6-ти септември\". Изграждане на връзка на улични водопроводи в кв. „Център“, се налага спиране на водоподаването от 9:00 до 17:00 часа на на бул. „Витоша“, бул. „Ген. Скобелев“, ул. „Цар Асен“ и бул. „Патриарх Евтимий“.  Във връзка с изграждане на сградно водопроводно отклонение в жк. „Младост“ 1 район Студентски, се налага спиране на водоподаването от 9:00 до 17:00 часа на бл. 89, бл. 91, бл. 91Б вх. А и Б, заведение до бл. 89, трафопост до бл. 90А. Ремонти във вилна зона „Киноцентъра“ налагат спиране на водоподаването от 9:00 до 16:00 часа на ул. „Епископ Григорий Прилепски“ и ул. „Зографска история“ № 24 и № 9. Подмяна на пожарен хидрант и спирателен кран на бул. „Александър Стамболийски“ в жк. „Разсадника-Коньовица“ налага спиране на водоподаването от 10:00 до 16:00 часа на бул. „Александър Стамболийски“ от ул. „Хъшове“ до ул. „Рибен буквар“. Поради подмяна на пожарен хидрант и спирателен кран на бул. „Александър Стамболийски“ в „Зона Б-19“, се налага спиране на водоподаването от 10:00 до 16:00 часа на ул. „Димитър Петков“ от бул. „Александър Стамболийски“ до ул. „д-р Калинков“. Заради ремонт няма да има вода и в село Яна от 10 до 14 часа. Прекъсване на сградно водопроводно отклонение на ул. „Зорница“ в „Ботунец“ налага спиране на водоподаването от 10:00 до 14:00 часа на ул. „Зорница“, ул. „Извор“, ул. „Шопска“. ", "date": "2017.05.12", "title": " Спират водата на девет места в София"}
{"url": "https://m.offnews.bg/news/Obshtestvo_4/Puskat-vsichki-stantcii-ot-novoto-metro-ednovremenno_655331.html", "text": "Законопроект, който ограничава височината на сградите в столицата, особено в историческия център на София, е внесла Столична община. Има място за високи сгради в столицата, въпросът е къде. Това заяви кметът на София Йорданка Фандъкова по Нова тв. Тя подчерта, че в момента вратички в закона позволяват, въпреки забраните от \"Московска\" 33, строителството да продължава, уточни тя. През юни започва отпушването на булевардите, по които сега се строи третия лъч на метрото - \"Патриарх Евтимий\", \"България\" и \"Гешов\". Всички 12 станции ще бъдат пуснати едновременно, обясни Фандъкова. Видеонаблюдение в детските градини може да има, но това трябва да бъде решение на общността, а не административен акт. Да се наблюдава онлайн обаче какво се случва в помещенията с децата, няма да се приеме еднозначно от родителите, каза още Фандъкова. ", "date": "2017.05.12", "title": " Пускат всички станции от новото метро едновременно"}
{"url": "https://m.offnews.bg/news/Obshtestvo_4/Zemetresenie-2-7-po-Rihter-useteno-v-Devin_655341.html", "text": "Земетресение с магнитуд 2.7 по скалата на Рихтер е било регистрирано в района на Девин, показва справка в сайта на Националния институт по геофизика геодезия и география към БАН.Трусът е регистриран снощи, малко след 23:30 часа.Земетресението е било с епицентър на 15 км северно от Девин, на 37 км северозападно от Смолян и на 131 км югоизточно от София, с дълбочина 2 км.Няма данни за нанесени материални щети.", "date": "2017.05.12", "title": " Земетресение 2.7 по Рихтер усетено в Девин"}
{"url": "https://m.offnews.bg/news/Futbol_18793/Manchestar-IUnajted-Aiaks-e-finalat-v-Liga-Evropa_655321.html", "text": "Манчестър Юнайтед завърши наравно 1:1 със Селта и с общ резултат 2:1 се класира за финала на Лига Европа.Още в 18-ата минута Маруан Фелайни даде аванс на домакините. Белгиецът успя да отбележи с глава, след великолепно центриране на Маркъс Рашфорд.Селта върна интригата в мача, след като резервата Ронкалия отбелязва за 1:1 в 85-ата минута. Секунди след това напрежението се покачи значително за двата отбора. Ерик Бейли и голмайсторът за испанците за малко не стигнаха до бой и двамата бяха изгонени с директни червени картони.В другата полуфинална среща Олимпик Лион и Аякс сътвориха страхотен мач на \"Стад де Люмиере\" във Франция, след който холандците се класираха на финала, макар, че загубиха с 1:3.Амстердамци бяха спечелили в първата среща с 4:1, а в последните минути тази вечер удържаха преднината си, макар и с човек по-малко.Финалът между Манчестър Юнайтед и Аякс ще се играе на 24 май 2017 г. на стадион \"Френдс Арена\" в Стокхолм.", "date": "2017.05.12", "title": " Манчестър Юнайтед - Аякс е финалът в Лига Европа"}
{"url": "https://m.offnews.bg/news/Kultura_33/Vokalat-na-The-Offspring-stana-doktor-po-molekuliarna-biologiia_655330.html", "text": "Фронтменът на The Offspring Декстър Холанд, който има магистърска степен по биология, вече е и доктор. Певецът защити дисертация по молекулярна биология в Университета на Южна Калифорния, пише В социалните мрежи музикантът прикани шеговито феновете да познаят мотивацията му за тази постъпка:а) той е скучал;б) харесва му да страда;в) интересува се от молекулярната динамика на вируса ХИВ, предизвикващ СПИН.Декстър сам разкрива истината - и трите отговора са верни. Той е започнал докторантурата си отдавна, но след като The Offspring увеличиха броя на концертите и турнетата си не е имал време да докара нещата докрай.Темата на дисертацията му е свързана с ХИВ и е с обем от 175 страници. Музикантът споделя и че наистина се интересува от болестта и би искал да има малък принос в борбата със СПИН. ", "date": "2017.05.12", "title": " Вокалът на The Offspring стана доктор по молекулярна биология"}
{"url": "https://m.offnews.bg/news/Tenis_18788/Zherar-Pike-vazrazhda-legendaren-tenis-turnir_655343.html", "text": "Защитникът на Барселона Жерар Пике води преговори за възраждането на легендарния тенис турнир World Team Cup, който се е провеждаше в Дюселдорф между 1975 и 2012 година.Надпреварата е подобна на турнира за купа \"Дейвис\", неофициално световно отборно първенство. В плановете влиза турнир с участието на 16 отбора, които ще се изправят директно в елиминации.Пике вече е разговарял с шефовете на АТР и получил подкрепата на редица тенис звезди като Новак Джокович, Анди Мъри и Рафаел Надал. Все още не е ясно дали турнирът ще остане в Дюселдорф или ще бъде преместен в Барселона.30-годишният Пике беше на трибуните на турнира Мастърс в Мадрид през седмицата, където беше бурно освиркан. Сега стана ясна причината за посещението му - той е съчетал удоволствието от гледането на играта с делови преговори.", "date": "2017.05.12", "title": " Жерар Пике възражда легендарен тенис турнир"}
{"url": "https://m.offnews.bg/news/Politika_8/Vezhdi-Rashidov-otreche-da-poznava-Kiro-IAponetca_655340.html", "text": "Бившият министър на културата и настоящ председател на парламентарната комисия по култура и медии в парламента Вежди Рашидов отрече да е замесен по някакъв начин в скандала със събарянето на \"Двойната къща\" в София. Пред Рашидов отрече и да познава Кирил Киров - Японеца, който е собственик на имота.„Не познавам никакъв Киро Японеца, нито ми е предлагал нещо”, категоричен беше Рашидов. Той определи скандала с „Двойната къща” като „активно мероприятие”, което му се спретва, и „мръсен удар”.„Време ми е емоциите малко да спаднат и да се живее по-разумно”, коментира още той.Здравословното състояние на бившия министър на културата е натежало при решението му да се откаже от трети мандат на поста.„Всичко си има край, никой не е женен за властта и никой не бива да живее с чувството, че това е безкрайно”, посочи Рашидов.Той отбеляза, че е бил кандидатура за министър, но е трябвало да вземе сам решение. „Беше ми трудно да го съобщя на премиера Бойко Борисов, защото работех с него прекрасно. Ставам на 65 г., трябва да се път на по-младите”, посочи Вежди Рашидов, който допълни, че има нужда да изкара старините си малко по-спокойно.„Искам да остарея като скулптор. Като министър по-малко влизах в ателието”, допълни бившият министър.По думите на Рашидов Борисов е проявил разбиране, когато му е съобщил за решението си.Той определи новия министър на културата Боил Банов като подготвен и уравновесен човек, който познава материята. „Той вдигна Хасковския театър на крака, прекрасно работихме 2 г.”, подчерта Рашидов.„Бойко е интересен чешит и прагматичен човек. Беше му тъжно, че няма как трети мандат да продължим в екипа му”, посочи Рашидов.", "date": "2017.05.12", "title": " Вежди Рашидов отрече да познава Киро Японеца"}
{"url": "https://m.offnews.bg/news/Sviat-_12/Ruski-iztrebiteli-prehvanaha-amerikanski-razuznavach-nad-Cherno-more_655345.html", "text": "Министерството на отбраната в Москва потвърди днес, че американски разузнавателен самолет Пи-8 \"Посейдон\" е бил прехванат от руски изтребител Су-30 на 9 май над Черно море, предаде ТАСС.Руски средства за контрол над въздушното пространство откриха около 12.00 ч. на 9 май над неутрални води от Черно море въздушна цел, наближаваща държавната граница на Русия. За прехващането й бе изпратен изтребител Су-30 от дежурните сили на противовъздушната отбрана в Южния военен окръг. След приближаване на безопасно разстояние пилотът на руския изтребител визуално разпозна въздушния обект като американски разузнавателен самолет Пи-8 \"Посейдон\", заяви събеседник на агенцията от министерството.Руският изтребител изпълни маневра, с която \"поздрави\" американските пилоти, след което американският самолет-разузнавач промени маршрута си и започна да се отдалечава от границата с Русия. Изтребителят Су-30 благополучно се завърна на летището, където е базиран, добави източникът.По-рано телевизия Ен Би Си, цитирайки американските военноморски сили, съобщи, че руски изтребител е прелетял на разстояние под 7 метра от патрулен самолет за борба с подводници \"Посейдон\" на американския флот във въздушното пространство на Черно море на 9 май. Споменат бе обаче изтребител Су-27. Според телевизията американският самолет е извършвал обичаен патрулен полет. Говорителка на американските военноморски сили заяви пред Ен Би Си, че според командира на екипажа на \"Посейдон\" действията на пилотите от САЩ и от Русия са били професионални и безопасни.", "date": "2017.05.12", "title": " Руски изтребители прехванаха американски разузнавач над Черно море"}
{"url": "https://m.offnews.bg/news/Tenis_18788/Kuznetcova-spria-Bushar-na-1-4-final-v-Madrid_655346.html", "text": "Рускинята Светлана Кузнецова сложи край на участието на нашумялата канадска тенисистка Южени Бушар на турнира в Мадрид, след като я разгроми в четвъртфиналите с 6:4, 6:0.Бушар попадна под светлините на прожекторите след нападките срещу сънародничката на Кузнецова Мария Шарапова и последвалата победа срещу нея в трисетова битка преди три дни.След това канадката елиминира и водачката в схемата Анжелик Кербер.Рускинята държеше инициативата и допусна само една възможност за пробив, която отрази, а във втория сет не даде нито гейм на Бушар.На полуфиналите Кузнецова ще срещне Кристина Младенович от Франция, която надигра румънката Сорана Кърстя с 6:4, 6:4.", "date": "2017.05.12", "title": " Кузнецова спря Бушар на 1/4-финал в Мадрид"}
{"url": "https://m.offnews.bg/news/Obshtestvo_4/Koj-zhivee-vav-vedomstvenite-zhilishta-vav-Varna-palen-spisak_655335.html", "text": "Общинската администрация на Варна публикува пълния списък на наемателите на ведомствени жилища в града.Това стана след широкия обществен отзвук около заместник-кмета Пейчо Пейчев, който се оказа, че  В документа обаче липсва размерът на наемите.Списъкът () включва 43 жилища, над половината от които заети от служители на администрацията. Сред настанените обаче има и прокурори, полицаи, шефове на болнични клиники, служители на културни институции (театри), училищни директори и др. Принципно, на такова жилище имат право хора, чиято работа е важна за функционирането на общинската администрация и които нямат друго жилище на територията на Варна. Ясен критерий за подбора на наемателите липсва.Пред OFFNews от общината обясниха, че това е един от трите съществуващи жилищни фонда. Отделно от него съществува фонд за настаняване на крайно нуждаещи се, както и фонд \"Наематели\" с 1302 жилища. ", "date": "2017.05.12", "title": " Кой живее във ведомствените жилища във Варна (пълен списък)"}
{"url": "https://m.offnews.bg/news/Obshtestvo_4/SuperHosting-BG-specheli-nagrada-na-Webit-Awards-za-naj-dobar-cloud-ho_655356.html", "text": "Най-голямата българска хостинг компания СуперХостинг.БГ спечели приза за cloud хостинг доставчик на първите по рода си награди Webit Awards.Те се проведоха в рамките на международния технологичен фестивал Webit, който събра на 25 и 26 април в София водещи технологични експерти и визионери.Категорията Best Cloud Hosting Provider има за цел да отличи лидерите в регионалния хостинг пазар.„Хостинг услугите навлизат навсякъде около нас и се превръщат в ключов партньор за всяка организация. Екипът ни работи за да осигурим на нашите клиенти една завършена хостинг платформа, която им позволява да управляват ефективно бизнеса си и им предоставя всички тези възможности обединени в едно решение“, заяви по повод наградата Методи Дреновски, управител на .През последните години компанията инвестира активно в повишаване качеството и надеждността на своите услуги. От началото на 2016 година тя е внедрила и изцяло нова платформа за предлагане на хостинг услугите си, с която клиентите получават достъп до последното поколение технологии в тази област.Цялото съдържание и услуги - файлове, електронна поща, бази данни и др., са на SSD дискове, което прави хостинг услугите на СуперХостинг.БГ първите ALL SSD (изцяло SSD базирани) услуги у нас. Въведена е и цялостна платформа за сигурност на клиентските сайтове.В резултат на нововъведенията компанията е повишила непрекъсваемостта на услугите си до 99,99% и е увеличила бързодействието на сайтовете, хоствани при нея, до десет пъти, без нужда от допълнителни действия от страна на клиентите.", "date": "2017.05.12", "title": " СуперХостинг.БГ спечели награда на Webit Awards за най-добър cloud хостинг доставчик"}
{"url": "https://m.offnews.bg/news/Politika_8/Ananiev-100-dushi-si-tragvat-ot-DBG_655328.html", "text": "Над 100 души напускат Движение „България на гражданите”, заяви бившият депутат от ДБГ Настимир Ананиев, който също се оттегли от партията на Меглена Кунева. Според Ананиев председателят на предизборния щаб на Реформаторския блок Найден Зеленогорски е трябвало да подаде оставка след изборите. „Трябва да поемеш отговорност за слабия резултат и за това, че РБ не успя да влезе в парламента”, коментира той.По думите на Ананиев оставката е морален акт, а ветераните в политиката трябва да предадат щафетата на нови лица.„Не трябваше Меглена Кунева да подава оставка, а хората, които водеха кампанията и преговорите с коалиционните партньори”, подчерта Ананиев. Сред мотивите му за напускане е и отложеният избор на лидер на партията от юни за септември. Конгресите на другите партии в дясно, които избират нови лидери, са през юни”, посочи бившият депутат.„ГЕРБ получи десни гласове, но не бих казал, че е дясна партия, допълни Ананиев.", "date": "2017.05.12", "title": " Ананиев: 100 души си тръгват от ДБГ"}
{"url": "https://m.offnews.bg/news/Obshtestvo_4/Vavezhdat-sinia-zona-za-avtomobili-v-Stariia-Sozopol_655351.html", "text": "Ще се въведе „синя зона“ в Стария Созопол, съобщи зам.-кметът на Община Созопол Петя Чапевова, цитирана от \"Фокус\".Платени места за паркиране, т.нар. „синя зона“, ще има в целия град. Ще бъде монтирана бариера на завоя на ул. „Крайбрежна“ към ул. „Вапцаров“.„Площадът през лятото е затворен за преминаване и се минава покрай пристанището и на завоя ще бъде въпросната бариера. Предстои събрание, на което ще се коментират всички поставени въпроси за въвеждането на „сина зона“.Проведени са консултации със съседни общини, където вече е въведена „синя зона“, обясни Чапевова.„Трябва да въведем някакъв ред, защото Старият град е един уникален резерват и той трябва да бъде пазен и достъпът до него да бъде урегулиран. Това не сме го измислили ние. Това го има на много места, в много държави и там, където има стари обекти“, подчерта зам.-кметът. Два часа престоят на превозните средства ще бъде безплатен, а след това цената ще е 1 лев на час. За сигурността на жителите и гостите на града са монтирани камери на възлови места. По думите на Чапевова, от полицията отчитат намаление на вандалските посегателства и престъпленията.", "date": "2017.05.12", "title": " Въвеждат \"синя зона\" за автомобили в Стария Созопол"}
{"url": "https://m.offnews.bg/news/Kultura_33/Kaniat-Kristian-Kostov-pak-da-pee-v-Krim_655349.html", "text": "Кримските българи канят един от фаворитите в Евровизия 2017 Кристиан Костов отново да посети полуострова и да вземе участие в международния фестивал \"Български срещи\", съобщава РИА. Председателят на българската национално-културна автономия в Крим Иван Абажер заяви, че се подготвят официално да поканят изпълнителя да пее на седмото поредно издание на фестивала.\"Готови сме официално да отправим покана към Кристиан Костов и ще се радваме да го видим на кримска почва\", отбелязва Абажер. Българският представител се озова в центъра на скандал след като бяха разпространени кадри от негово участие на концерт в Крим през лятото на 2014 г., малко след анексирането му от Русия. Поради същата причина властите в Киев отказаха да допуснат до надпреварата руската изпълнителка Юлия Самойлова, която е пяла в Крим година след Костов. Украинските гранични власти и Службата по безопасност на Украйна заявиха, че за разлика от случая със Самойлова, нямат основание да забранят достъп до страната на Костов, тъй като той е бил малолетен при посещението си на анексирания полуостров. ", "date": "2017.05.12", "title": " Канят Кристиан Костов пак да пее в Крим"}
{"url": "https://m.offnews.bg/news/Sviat-_12/Norvezhetc-vpregna-dumite-na-Tramp-v-poeziia_655344.html", "text": "\"Знам думи. Имам най-добрите думи\", заяви един ден Доналд Тръмп. Сега думите на 45-ия президент на САЩ са събрани в суров вид в издадена вчера в Норвегия \"стихосбирка\", предаде Франс прес, цитирана от БТА. \"Това, което Тръмп говори, е по-близо до поезията и художествената измислица, отколкото до действителността. Потресаващо е, че толкова необмислена и сякаш слабо подготвена реторика е донесла победа в избирателна кампания\", каза за в. \"Афтенпостен авторът на книгата, норвежецът Крис Фелт\".\"Книгата неслучайно е озаглавена \"Да направим поезията отново велика\" (Make poetry great again) и е представена като изцяло съставена от речи, интервюта и други изявления на президента на САЩ. Сред избраните откъси е нещо казано от Тръмп за дъщеря му Иванка преди десетина години:\"Казах, Че ако ИванкаНе ми беше дъщеряМоже биЩях да изляза с нея\"Съставителят на книгата казва, че Тръмп може да е \"ужасен мачист, безмилостен и объркан\", но цитатите му разкриват и други негови страни - \"отчаяние, несигурност и може би комплекс за малоценност\".Според издателство \"Каген\", творбата с цена 299 крони (32 евро) е с първоначален тираж 2000 бройки, една от които е изпратена на Доналд Тръмп.", "date": "2017.05.12", "title": " Норвежец впрегна думите на Тръмп в поезия"}
{"url": "https://m.offnews.bg/news/Futbol_18793/V-Ukrajna-niama-da-izlachvat-Mondial-2018_655342.html", "text": "В Украйна няма да излъчват Мондиал 2018Украинските фенове на футбола няма да гледат мачовете от световното по футбол в Русия догодина.Това обяви шефът на местната национална телевизия Зураб Аласания. Русия и Украйна са в жесток конфликт заради анексирането на Крим. Воденият от Андрей Шевченко национален отбор на Украйна е с шансове да се класира, като заема трето място в своята група.Дори и това да се случи, в Украйна също няма да излъчат първенството.\"В Украйна всички се молят да не се класираме, макар и да не го казват на глас. Дори и да стигнем до шампионата, аз с риск да бъда уволнен ще кажа \"Ние няма да излъчваме това\".Мондиал 2018 трябва да се проведе между 14 юни и 15 юли догодина. ", "date": "2017.05.12", "title": " В Украйна няма да излъчват Мондиал 2018"}
{"url": "https://m.offnews.bg/news/Futbol_18793/Livarpul-pusna-evtina-flanelka-za-kitajskiia-pazar_655350.html", "text": "Английският Ливърпул атакува китайския пазар, като пусна евтина версия на екипите си за местните фенове.Оригиналните фланелки на \"мърсисайдци\" струват по 87 долара, които не са по джоба на много от привържениците на футбола в азиатската държава.Те предпочитат да си купуват ментета, от което в касата на Ливърпул не влиза нищо. Затова от клуба създадоха версия с цена от 20 долара.\"Ливърпул няма да се примири с фалшивата продукция и се надяваме феновете да изберат официалния продукт, а не пиратските копия\", заявиха от Ливърпул.", "date": "2017.05.12", "title": " Ливърпул пусна евтина фланелка за китайския пазар"}
{"url": "https://m.offnews.bg/news/Politika_8/Mareshki-dade-deputatskiia-si-imunitet_655347.html", "text": "Веселин Марешки се е отказал от имунитета си на народен представител доброволно, без това да бъде гласувано от парламента, както той поиска първоначално. Новината съобщи председателят на Народното събрание Димитър Главчев. С писмо от 11 май 2017 г. Веселин Марешки е информирал председателя на парламента, че дава съгласие за снемане на имунитета си като народен представител в 44-ото Народно събрание във връзка с искането на главния прокурор Сотир Цацаров.Цацаров поиска имунитета на Марешки заради воденото срещу него дело за побой от общинския съветник от Варна Костадин Костадинов. Още вчера Марешки каза, че ще даде имунитета си като депутат, но смята да съди държавата затова, че е арестуван за побой. На практика комисията, която той поиска да му свали имунитета, се оказа безсмислена, защото решението й имунитетът му да бъде свален няма да бъде гласувано. ", "date": "2017.05.12", "title": " Марешки даде депутатския си имунитет"}
{"url": "https://m.offnews.bg/news/Sviat-_12/Bomba-izbuhna-v-tcentara-na-Rim-video-obnovena_655353.html", "text": "Бомба избухна в центъра на Рим, в близост до пощенски офис, съобщи Independent, позовавайки се на местни медии. Няма данни за ранени или жертви. Пострадала е кола, паркирана близо до мястото на експлозията. Открито е взривно устройство близо до паркирани автомобили в района, където властите проучват всички възможни причини - включително дали става дума за писмо бомба или за някакво сходно самоделно взривно устройство, съобщи РАИ, цитирана от БТА.Чула се е и втора експлозия. Според полицията вторият взрив е предизвикан от запалването на бензина в паркирания наблизо автомобил.На телевизионни кадри от мястото се виждат полицаи и пожарникари, а част от улицата е затворена с полицейска лента.Разследва се всяка възможна версия за инцидента, но според полицията за момента няма доказателства, че става въпрос за терористично нападение. Според органите на реда е възможно да става въпрос за протестна акция.", "date": "2017.05.12", "title": " Бомба избухна в центъра на Рим (видео, обновена)"}
{"url": "https://m.offnews.bg/news/Obshtestvo_4/Stolichnata-politciia-s-nov-shef_655354.html", "text": "Днес главният секретар на МВР главен комисар Младен Маринов представи пред служителите на Столичната дирекция на вътрешните работи новия директор старши комисар Ивайло Иванов, съобщиха от пресцентъра на МВР.Иванов ще заеме мястото на Маринов, който преди да бъде назначен като главсек на МВР бе шеф на столичната полиция. Ивайло Стефанов Иванов е роден през 1977 г. в Луковит. Започнал е в системата на МВР през 1999 г. като полицай в столичната дирекция, преминал е през длъжностите: полицейски командир и началник група в СДВР, зам.- директор на РДГП „Аерогари” и директор на РДГП „Драгоман”. Завършил е бакалавърска степен във ВИПОНД- МВР през 2001г. специалност „Противодействие на престъпността и опазване на обществения ред”. През 2010 г. е защитил магистратура - специалност „Право” в ЮЗУ „Неофит Рилски”. Със заповед на министър Валентин Радев от 11 май 2017 г. Ивайло Иванов е назначен за директор на СДВР.", "date": "2017.05.12", "title": " Столичната полиция с нов шеф"}
{"url": "https://m.offnews.bg/news/Politika_8/Valeri-Simeonov-Niama-da-dopusnem-divo-kampinguvane-a-samo-na-oprede_655352.html", "text": "Места за къмпингуване трябва да има на точно определени и регламентирани парцели - категоричен беше вицепремиерът Валери Симеонов от Обединени патриоти, който в новия кабинет е поел и ресор Туризъм.\"Ние не подкрепяме дивото къмпингуване, след което остават камари с боклуци. А зелените имат непоследователно поведение по отношение на това – казват да запазим чистата природа, а си издействаха три плажа, най-красивите места от Черноморието ни, където да къмпингуват без ограничение\", обясни Валери Симеонов пред БНТ. Той беше категоричен, че това повече няма да се допусне при това управление. \"Ще се къмпингува само на определи места с ток, вода и канализация. Не е допустимо всеки да си опъва палатката, където му падне\", каза Симеонов. После Симеонов коментира и настоящия туристически сезон. „Трябва да се вземат спешни мерки срещу уродливото явление преместваеми бараки в черноморските курорти, каза още Валери Симеонов. Той добави, че големите ни черноморски курорти са се превърнали в \"чаршаф пазари\" заради бараки пред луксозните хотели, които саботират воденето на един по-приходоносен туризъм.\"Поел съм ангажимент, този път ще има действия. Следващата седмица ще има шоу, яко събаряне на бараки в Слънчев бряг. Този път ще бъда безкомпромисен и не ме интересува кой откъде идва \", каза Симеонов и уточни, че става дума за плажната ивица, която е държавна.Новият вицепремиер заяви, че с шефката на НАП Галя Димитрова е обсъдено апарт хотелите, които не плащат патентен данък, да се събират такси от тях, тъй като представляват огромен дял от сивата икономика.Симеонов коментира още, че предлага да се създаде и нова нормативна уредба за отдаване на плажовете на концесия, тъй като и сега се знае, че големите плажове се отдават на групировки, включително и на ВИС. \"Държавата трябва да влезе в това и да се спазва процедурата за отдаване на плажовете на концесия. Сега концесионерите нарушават изискванията за заведенията по плажа - трябва да има само кафе и пакетирани изделия, а има и кебапчета и какво ли не\", каза Симеонов. Валери Симеонов коментира и ресора, по който стана вицепремиер - демографската криза. \"Отсега мога да ви дам едно стратегическо решаване на демографската криза, което да стане чрез ограничаване на младежката имиграция, насърчаване на раждаемостта на отговорни родители, включително с изцяло поемане от държавата на инвитрото, както и отваряне на България, за да дойдат всички българи от близките републики на Съветския съюз\", обясни Симеонов. Вицепремиерът обясни как ще ограничава младежката имиграция - чрез държавна стипендия за образование не само в България, а в Западна Европа срещу това после да се върнат на работа в България. Друга стъпка е на младите да се дават безлихвени кредити с дълъг срок на връщане. \"Голям потенциал българи има в чужбина. В Украйна и Молдова живеят 400 хиляди българи. Гърция си отвори границите, за всички, които имат гръцки имена и така си реши демографската криза. При нас процедурата е усложнена по доказване на гражданството. А всички тези сънародници могат да намерят тук дом. По селата се продаварт на безценица здрави къщи за по 5-6 хиляди лева и те може да им се предоставят\", обясни още Валери Симеонов как ще връща българите у дома. ", "date": "2017.05.12", "title": " Валери Симеонов: Няма да допуснем диво къмпингуване, а само на определени места"}
{"url": "https://m.offnews.bg/news/Zdrave_18753/Opredeleni-bolnitci-s-poveche-pari-Pirogov-s-800-000-lv-po-malko_655360.html", "text": "БСП настоява да бъде преразгледан и увеличен бюджетът на НЗОК. Депутатът от левицата Георги Михайлов обясни, че БСП настояват стриктно да бъдат спазвани принципите на равнопоставеност, справедливост и равен достъп на гражданите до здравеопазване, а бюджетите на РЗОК да бъдат изготвени с областните здравни карти.От БСП настояват решението на Надзорния съвет на НЗОК от 17 януари 2017 г. за плащане надлимитната дейност на болниците за 2017 г. незабавно да бъде изпълнено. Михайлов заяви, че ако това не се случи БСП, ще подкрепи Българския лекарски съюз да отнесе въпроса до ВАС.Повод за декларацията на БСП е създалото се напрежение сред болниците заради разликите във финансирането им.БСП обяви, че са намалени лимитите между 5 и 15% за различните университетски, областни, общински и частни болници.\"Въпреки уверенията в последния момент, че има осигурени 3% допълнително за всеки месец от тримесечието, тези 3% не могат да компенсират драстичното намаление“, коментира Георги Михайлов. По думите му това води до заплаха за финансовото съществуване на болниците.„Скандално е, че определени болници без всякаква основателна причина са получили рязко увеличаване на финансирането“, каза Михайлов и обясни, че на места има необосновано увеличаване на финансиране, а болници с национално значение имат намаляване на финансирането. Той посочи, че е неприемливо институция като УМБАЛСМ „Пирогов“ да получи 800 хил. лв. по-малко финансиране.", "date": "2017.05.12", "title": " Определени болници с повече пари, Пирогов - с 800 000 лв. по-малко"}
{"url": "https://m.offnews.bg/news/Sviat-_12/65-voenni-arestuvani-vav-Venetcuela-na-fona-na-protestite-sreshtu-vlas_655361.html", "text": "Най-малко 65 военни са арестувани във Венецуела, съобщи адвокат, цитиран от Асошиейтед прес и БТА.Той уточни, че сред задържаните има офицери и капитан от голяма погранична част.Алонсо Медина от адвокатско сдружение \"Форо пенал\" каза, че някои от офицерите са обвинени в измяна на родината и подклаждане на размирици, а други още очакват да се явят на изслушване в съда.Опозиционният лидер Енрике Каприлес пък твърди, че сред военните във Венецуела има \"пълно разделение\" и \"дълбоко недоволство\" от правителството.Арестите на военни са извършени на фона на продължаващата повече от месец политическа криза и многохилядни протести против президента социалист Николас Мадуро и с искане за предсрочни избори, при които до момента загинаха 38 души. Мадуро назначи вчера нов министър на здравеопазването след публикуването в сряда на тревожни данни за детската смъртност в страната, предаде Франс прес. Новият министър Луис Лопес Чехаде заменя Антонела Капоралес.Според разпространен от здравното министерство епидемиологичен бюлетин между 2015 и 2016 г. детската смъртност се е увеличила с повече от 30 процента, което потвърждава тежката здравна обстановка в страната. Сред основните причини авторите цитират сепсис, пневмония, преждевременно раждане и дихателни затруднения.Същият доклад съобщава за близо 66-процентов скок в майчината смъртност, свързана с бременността или раждането, през 2016 г., с регистрирани 756 смъртни случая.В документа се отбелязва експлозивен ръст - над 76 процента, в броя на заразените с малария - над 240 600 случая. Във Венецуела, където тази разпространявана от комари болест беше изкоренена преди половин век, сега са засегнати от малария 13 от общо 24 щата.Разорена от срива в цените на петрола, Венецуела страда от недостиг на храни и лекарства, а също от галопираща инфлация, която според Международния валутен фонд в края на годината ще достигне 720 процента.По данни на Венецуелската лекарска федерация болниците разполагат с едва 3 процента от необходимите им медикаменти.", "date": "2017.05.12", "title": " 65 военни арестувани във Венецуела на фона на протестите срещу властта"}
{"url": "https://m.offnews.bg/news/Politika_8/25-godishniiat-Georg-Georgiev-ot-GERB-stana-zam-ministar_655364.html", "text": "Лидерът на младежите ГЕРБ - 25-годишният Георг Георгиев, става зам.-министър в МВнР. Той беше сред най-активните депутати в миналия парламент и беше изненадващо, че не влезе в парламента отново. Георгиев е бакалавър по политология и магистър по политическо консултиране от СУ „Св. Климент Охридски“. Професионалното му развитие стартира в сферата на европейските въпроси като сътрудник на български евродепутати, а през 2014 г. е избран за народен представител в 43-ото Народно събрание.В Министерството на външните работи са назначени четирима зам.-министри. Юрий Щерк има дългогодишна дипломатическа кариера. В периода 2011-2012 г. е посланик в Израел. Бил е постоянен представител на България в Съвета на Европа, а също така е ръководил Делегацията на ЕС в Узбекистан. Завършил е международно публично право в Московския държавен институт по международни отношения. Специализирал е дипломатическо обучение в института „Хувър“ към Станфордския университет в САЩ.Тодор Стоянов има дългогодишна кариера в МВнР. От 2012 г. до 2016 г. е посланик на България в Португалската република. Бил е временно управляващ българското посолство в Рим и генералното консулство в Милано. Магистър е по международни икономически отношения от УНСС.Емилия Кралева е дипломатически служител в МВнР от 1992 г. В периода май 2012 г. – октомври 2016 г. е посланик на България в Гърция. Завършила е СУ „Св. Климент Охридски“ със специалност история и втора специалност английски език.Двама зам.-министри са назначени в Министерството на земеделието, храните и горите.Цветан Димитров поема за трети път този пост, като преди това е бил заместник-министър в първия и втория кабинет на Борисов.Атанас Добрев е бил парламентарен секретар в Министерството на земеделието и храните, а през 2014 г. става директор на дирекция „АОЕУ“ във ведомството, след като дълги години е работил в ДФ „Земеделие“. Магистър е по стопанско управление от Великотърновския университет „Св. Св. Кирил и Методий“. Мирослав Ненков официално е назначен за зам.-министър на здравеопазването. Той обяви по-рано днес, че е приел да поеме поста. Ненков беше здравен министър в служебното правителство на Георги Близнашки, а служебния кабинет на Марин Райков беше зам.-министър на здравеопазването. Ненков е назначен на мястото на д-р Стоил Апостолов, който  след това заради телевизионен репортаж, в който бе показан спорен случай в бургаска болница.Султанка Петрова е назначена за заместник-министър на труда и социалната политика. Избрана е за народен представител в 43-ия парламент. Доктор е на педагогическите науки и магистър по социални дейности от СУ „Св. Климент Охридски“.За заместник-министър на културата е назначен Румен Димитров, който е заемал същата длъжност и в периода 2001-2002 г. Бил е директор и главен художествен ръководител на Държавния пътуващ театър – София и на Драматичния театър „Кр. Кюлявков“ – Кюстендил. Завършил е актьорско майсторство в НАТФИЗ, специализирал е и мениджмънт в сферата на културата.", "date": "2017.05.12", "title": " 25-годишният Георг Георгиев от ГЕРБ стана зам.-министър"}
{"url": "https://m.offnews.bg/news/Futbol_18793/Rednap-naviva-Berbatov-za-Birmingam_655355.html", "text": "Желанието на Димитър Бербатов да играе отново в Англия може съвсем скоро да се реализира с уговорката, че това ще стане във второто ниво на футбола, а не в Премиър лийг.Мениджърът на Бирмингам Хари Реднап вече е разговарял с 36-годишния нападател и е проучил възможността за привличането в състава.Офертата може да заинтригува Бербатов, тъй като в Бирмингам живее един от най-добрите му приятели Стилиян Петров.70-годишният Реднап бе назначен временно начело на Бирмингам, като под негово ръководство отборът постигна две победи от три мача и се спаси от изпадане.Сега той се е разбрал да подпише договор за още един сезон, като целта му за следващата кампания е да вкара отбора в плейофите за влизане в елита, като за целта иска да привлече петима или шестима свободни агенти, като Бербатов е един от фаворитите на мениджъра. Българинът е без клуб от юни 2016 година, когато напусна гръцкия ПАОК.", "date": "2017.05.12", "title": " Реднап навива Бербатов за Бирмингам"}
{"url": "https://m.offnews.bg/news/Obshtestvo_4/Zhiveem-sredno-74-7-g-vtori-sme-v-ES-no-otzad-napred_655365.html", "text": "Очакваната средна продължителност на живота на българина е 74 години и 7 месеца.Изчислението, направено от НСИ за 2014-2016 г., показва увеличение с два месеца спрямо последното измерване (2013-2015), но пак страната ни заема едно от последните места по този показател в Европейския съюз.България е втора отзад напред. Последна е Литва със 74 години и 6 месеца, а пред нас е Латвия със 74 години и 8 месеца.Първите позиции отново са за Испания (83 години) и Италия (82 години и 7 месеца).Жените живеят по-дълго от мъжете, потвърждава и това изследване на НСИ. Средната продължителност на живота при мъжете у нас е 71.2 години, а при жените е със 7 години по-висока - 78.2 години.От 2006 до 2016 г. при мъжете годините са се увеличили с 2 и 2 месеца, а при жените - с година и 9 месеца.Населението в градовете живее повече от това в селата, показват още данните на Статистиката - съответно 75 г. и 5 месеца и 72 г. и 6 месеца. Сравнението с 2006 г. показва увеличение с 2 г. и 6 месеца при градското и с 1 г. и 1 месец при селското население.Очаква се вече навършилите 65 години да живеят още 16 години - мъжете 14 г. и 1 месец, а жените - 17 г. и 6 месеца. За десетгодишния период (2006 - 2016 г.) очакваната продължителност при навършилите 65 г. се е увеличила с 1 г. и 3 м. (1 г. за мъжете и 1 г. и 5 м. за жените).Най-малко се очаква да живеят хората в областите Видин и Монтана - по 72 г. и 6 месеца, а най-много - в област Кърджали (76 г. и 4 месеца). На второ място е столицата - 76 г. и 3 месеца.Жените живеят по-дълго от мъжете във всички области на страната, но най-голяма е разликата между двата пола в област Монтана (7 г. и 9 месеца), а най-малка - в областите София (столица) и Шумен (6 г. и 2 месеца).", "date": "2017.05.12", "title": " Живеем средно 74.7 г. - втори сме в ЕС, но отзад напред"}
{"url": "https://m.offnews.bg/news/Futbol_18793/Nejmar-napuska-Barsa-sled-konflikt-s-trenior_655370.html", "text": "Бразилската звезда на Барселона Неймар е заплашил ръководството на клуба, че ще поиска да напусне, ако Хуан Карлос Унсуе бъде назначен за треньор.Преди няколко дни напрежението на \"Камп Ноу\" стигна до червено, след като настоящият помощник на Луис Енрике скастри нападателя за лежерното му поведение по време на тактическо занимание.\"Ако продължаваш така, ще свършиш като Роналдиньо\", били думите на Унсуе.Неймар е поискал среща с ръководството на Барса. В прав текст той им е заявил, че ако Унсуе остане на работа в клуба, още повече като старши треньор на мястото на Луис Енрике, то той ще си тръгне, пише Mundo Deportivo.Шефовете на все още испанския първенец обаче се надяват, че гневът на Неймар е отминал и всичко е потушено.Унсуе е сочен като един от фаворитите за наследник на Енрике. Другото най-спрягано име за нов треньор на Барселона е това на Ернесто Валверде, който в момента води Атлетик Билбао.", "date": "2017.05.12", "title": " Неймар напуска Барса след конфликт с треньор"}
{"url": "https://m.offnews.bg/news/Politika_8/SDS-izbira-predsedatel-mezhdu-dvama-ochakva-se-pak-da-e-Lukarski_655362.html", "text": "СДС утре провежда Национална конференция, на която се очаква да си избере нов председател. Слуховете сочат, че шеф на най-старата синя организация ще стане отново старият й председател Божидар Лукарски.Той подаде оставка след загубата на вота, но отново е кандидат за поста, макар това да не е потвърдено.Освен него за председател на СДС се е кандидатирал и Тодор Грозданов, който е издигнат от СДС - Красно село и подкрепен от СДС - София. Грозданов е член на СДС от 2009 г. и е участвал в протестите на площада през 1997 г., което е записал в CV, изпратено до медиите. Тодор Грозданов е адвокат на свободна практика. За член на НИС е номиниран Пламен Антов, доктор по финанси, юрист, член на СДС от 1990 г.", "date": "2017.05.12", "title": " СДС избира председател между двама, очаква се пак да е Лукарски"}
{"url": "https://m.offnews.bg/news/Politika_8/IUnker-shte-razgovaria-s-Mariia-Gabriel-vav-vtornik_655369.html", "text": "Председателят на Европейската комисия Жан-Клод Юнкер ще се срещне с българския кандидат за еврокомисар Мария Габриел във вторник.Срещата ще се проведе в Европейския парламент в Страсбург, потвърди говорител на комисията, цитиран от БТА.След тази среща, но вероятно не в същия ден, се очаква Юнкер да съобщи какви отговорности ще възложи на Габриел. Едва след това ще бъде известно пред кои от комисиите на ЕП Габриел ще положи изпит.Ако бъде утвърдена от евродепутатите, Габриел ще бъде назначена от Юнкер с процедура, съгласувана със Съвета на ЕС.Ако бъде назначена, тя ще бъде част от ЕК до края на мандата през 2019 година.", "date": "2017.05.12", "title": " Юнкер ще разговаря с Мария Габриел във вторник"}
{"url": "https://m.offnews.bg/news/Sviat-_12/Mazh-vze-zalozhnik-v-banka-v-Avstriia_655371.html", "text": "Неизвестен мъж нахлу в банка в австрийския град Ерпфендорф, федерална провинция Тирол.От полицията съобщиха, че е взел един заложник, предаде Австрийската телеграфна агенция, цитирана от БТА.Към момента мъжът продължава да се намира в банката. Сградата е била евакуирана.На мястото са изпратени специални сили на полицията, която е създала оперативен щаб.Районът е отцепен. Не е ясно дали мъжът е въоръжен.", "date": "2017.05.12", "title": " Мъж взе заложник в банка в Австрия"}
{"url": "https://m.offnews.bg/news/Obshtestvo_4/Sadat-spasi-kashtata-na-akad-Stefan-Mladenov-Zasega_655357.html", "text": "Поредната сграда - исторически паметник на културата в София, е заплашена от унищожаване. Това е къщата на видния езиковед акад. Стефан Младенов на бул. \"Патриарх Евтимий\" и улица \"6-ти септември\". За спасяването й върви онлайн петиция, тече и дело срещу Столичния общински съвет, заради приетия устройствен план за района. Решението, което позволява къщата на акад. Младенов да стане пететажна с подземни гаражи, е на общинарите от времето на кмета Стефан Софиянски. Според материалите по делото заинтересована страна е и неназована фирма, представляване в процеса от адвокат. Добрата новина е, че Административен съд - София на 9 май взима решение в полза на гражданите, съсобственици на имоти в съседство. В документа пише:  821/18.12. 2014 г. на СОС, с което е одобрено изменение на плана за улична регулация, плана за регулация и плана на застрояване на м. „Зони Г-Центъра― в посочен в решението в обхват, в частта за УПИ ХІІІ-253 от кв. 422 по жалбите на ... (изредени са инициали) и осъжда Столичен общински съвет да заплати на ...(инициали на жалбоподатели) сумата от 2000 лв. разноски по водене на делото. Затова и онлайн петицията набира скорост. Според текста й: Академията на науките на СССР, с което става единствения български учен, ", "date": "2017.05.12", "title": " Съдът спаси къщата на акад. Стефан Младенов. Засега"}
{"url": "https://m.offnews.bg/news/Intcidenti_6/Shofior-vdigna-215-km-ch-na-magistrala-Trakiia_655363.html", "text": "Камера на КАТ засне шофьор, каращ със 215 км/ч по магистрала \"Тракия\", предава Нова телевизия. Автомобилът, превишил ограничението на скоростта със 75 км/ч, е с австрийска регистрация, а неговият водач все още не е хванат. За рекордното нарушение той ще получи парична глоба от 850 лв и ще загуби 16 контролни точки от талона си.Оказва се, че камерите не спират джигитите по пътя и всеки ден на \"Тракия\" биват заснемани по десетима нарушители. Малко преди започване на активния летен сезон полицията ще стартира проверки не само за скоростта, с която се кара. Униформените ще са нащрек и за наличието на застраховка \"Гражданска отговорност\" и неправилно изпреварване.  ", "date": "2017.05.12", "title": " Шофьор вдигна 215 км/ч на магистрала \"Тракия\""}
{"url": "https://m.offnews.bg/news/Bojni_18771/Nadaren-model-smeni-podiuma-s-profesionalniia-ring_655373.html", "text": "Надарената 29-годишна колумбийка Моника Eнао е новата сензация в професионалния бокс.Атрактивната дама зарязала професията на модел преди година и се впуснала с хъс в съвсем новата и вълнуваща кариера на ринга.Енао вече дебютира с победа, като надви сръбкинята Сара Мариянович на гала вечер в Потсдам, Германия.Колумбийката е висока 178 см, а мерките й са 98-65-105. Тя се оплаква от подценяване и дискриминация от страна на колегите, които не я взимат на сериозно и я наричат \"Моделката\".\"Казват ми, че не приличам на боксьорка и че това не е моето място. Аз съм влюбена в бокса, това е страхотен спорт, който те поддържа във форма и тонизира цялото тяло\", коментира Моника.", "date": "2017.05.12", "title": " Надарен модел смени подиума с професионалния ринг"}
{"url": "https://m.offnews.bg/news/OFFTOPIC_18750/Popalnete-lichnite-danni-na-Iisus-Hristos_655375.html", "text": "\"Попълнете \"личните данни\" на Иисус Христос.\"Не, това не е нелепа шега, а задача в помагало по история и цивилизация за пети клас.От децата се иска да попълнят следните данни:- име;- година на раждане;- място на раждане;- родители.Снимката от страницата бе публикувана вчера във , а OFFNews потърси информация от Министерството на образованието дали това помагало се използва в училище. От пресцентъра ни увериха, че задачата е от проект за помагало, който не е бил одобрен.", "date": "2017.05.12", "title": " Попълнете личните данни на Иисус Христос"}
{"url": "https://m.offnews.bg/news/OFFTOPIC_18750/Posheguvajte-se-s-Toplofikatciia-mozhe-da-spechelite-smartfon_655378.html", "text": " търси във Фейсбук най-забавната шега с липсата на топла вода в София, а коментарът с най-харесвания майтап ще донесе на своя автор нов смартфон.Въпреки недоволството на софиянци заради липсата на топла вода, от \"Топлофикация\" не губят чувството си за хумор и в социалните мрежи поднесоха отново своите извинения, но със събрани от Туитър и Фейсбук шеги с тях.\"Топлофикация\" са споделили колекцията на Туитър Петър с майтапи за липсата на вода с хаштаг #toplomovies. Потребители на социалните мрежи ползват популярни заглавия на филми и ги преработват тематично. Получават се култови примери, ето някои от тях:\"Смесителят в ръжда\"\"Пич къде ми е водата\"\"На всеки топлометър\"\"Да се изкъпеш за 60 секунди\"", "date": "2017.05.12", "title": " Пошегувайте се с \"Топлофикация\", може да спечелите смартфон"}
{"url": "https://m.offnews.bg/news/Temida_18762/Osadiha-Martin-Karbovski-za-diskriminatciia_655372.html", "text": "Софийският районен съд осъди Мартин Карбовски за дискриминация, съобщават от Българския хелзински комитет (БХК).С решение от 27.04.2017 г. съдът осъжда журналиста за преследване като форма на дискриминация срещу правозащитника и служител на БХК Радослав Стоянов в епизод на „Предаването на Карбовски“, излъчен по TV7 на 12 януари 2014 г. Откъс от предаването е посветен на Стоянов, който става обект на оскърбления и подигравки. Причината за това е сигнал, подаден от него до Комисията за защита отдискриминация (КЗД) срещу Карбовски за женомразка статия на журналиста.Гости на Карбовски в студиото са Ангел Джамбазки и Андрей Слабаков, които също участват в атаките срещу правозащитника, тъй като срещу тях също са предприемани правни действия от БХК и Стоянов за дискриминация, обясняват от комитета. Докато събеседниците хулят и се подиграват на Стоянов, на видеостена в студиото продължително време се излага в увеличен размер образът му и се повтаря името му. СРС установява, че Карбовски злепоставя името и образа на Стоянов в обществото заради сигнала на правозащитника срещу него.Карбовски представя правозащитната дейност на Стоянов като „подмолна“, а него – като „доносник“. Водещият злепоставя Стоянов и като неколкократно оприличава правозащитната му дейност, както и сексуалната му ориентация, на фашизъм – например „гейове-фашисти“.СРС отхвърля довода на Карбовски, че не следва да носи отговорност за изявленията си, тъй като Стоянов е обществена личност и следва да има по-голяма търпимост към обществена критика. Съгласно решението на съда, дори и да е така, това не води до извод, че свободата на словото е неограничена по отношение личността наСтоянов. Мотивът на съда е, че свободата на словото подлежи на ограничения, когато руши правата и доброто име на друг човек. Карбовски е осъден да заплати на Стоянов обезщетение за неимуществените му вреди. Журналистът трябва и да публикува диспозитива на осъдителното решение за своя сметка в ежедневник по избор на правозащитника, както и да се въздържа от всякакво по-нататъшно преследване спрямо него. „Преследването и потисничеството над маргинализираните групи в обществото – сексуални, етнически и верски малцинства – е във възход. Основно оръжие в тази битка са изопаченията, лъжите и откровените обиди срещу всеки, който защитава тези групи. Тези, които искат да възпроизвеждат омраза, стереотипи или потисничество, обясняват как те са жертви и как нацията трябвало да стане велика отново. Зад този параван обаче вършат това, което върши всеки насилник – малтретират. Днес със слово, а утре може и с юмруци. Историята е показала, че двете ги дели само крачка. Затова считам, че днешната победа не е малка. Насилниците не трябва да се хвалят и величаят, а да се наказват\", коментира Стоянов. ", "date": "2017.05.12", "title": " Осъдиха Мартин Карбовски за дискриминация"}
{"url": "https://m.offnews.bg/news/Politika_8/Svetoslav-Malinov-se-kandidatira-ofitcialno-za-lider-na-DSB_655381.html", "text": "Светослав Малинов се кандидатира официално за председател на ДСБ. Както OFFNews писа вчера, на десните партии, които останаха извън парламента, им предстоят Изпълнителни съвети, на които да изберат нови лидери, тъй като старите им подадоха оставки след загубата на изборите. За ДСБ претендентите досега са 4-ма, Радан Кънев категорично отказа да се кандидатира за лидер на костовистите, но Атанас Атанасов се кандидатира индирекно чрез пост във Фейсбук. \"Повече от месец мълчах и мислих. Днес съобщавам - тръгвам в поход. Защото моята политическа общност сега има нужда от това. Господ напред и ние след него\".Официално това днес направи и Светослав Малинов. „Кандидатирам се за председател на ДСБ. Считам, че ще реша най успешно проблемите на партията. Разчитам на вашата подкрепа“, казва в обръщение той.СДС избира своя лидер утре – очаква се това да е отново Божидар Лукарски. За председателското място има още един претендент – Тодор Грозданов, член на СДС от 2009 г.", "date": "2017.05.12", "title": " Светослав Малинов се кандидатира официално за лидер на ДСБ"}
{"url": "https://m.offnews.bg/news/Obshtestvo_4/Nova-detska-ploshtadka-be-otkrita-v-Kozloduj-s-podkrepata-na-Rusato_655377.html", "text": "Нова детска площадка бе открита в Козлодуй с подкрепата на руската компания АО „Русатом Сервис“, част от държавната корпорация „Росатом“, и Община Козлодуй.В церемонията участваха кметът на града Маринела Николова, генералният директор на АО „Русатом Сервис“ Евгений Салков, Найден Найденов – директор на дирекция „Развитие и модернизации” в АЕЦ „Козлодуй”, инж. Георги Халев, заместник-председател на Съвета на директорите на „Риск инженеринг“, както и жители от крайдунавския град. Водеща на тържествената церемония бе деветгодишната Снежина, а детската вокална група „Щуротреска“ изпълни български и руски детски песни. Така тържествената церемония се превърна в детски празник.„Днес се случва едно важно и хубаво събитие в нашия град – откриваме нова, удобна, безопасна и красива площадка за децата на град Козлодуй“, заяви на церемонията по откриването кметът Маринела Николова. „От името на жителите на град Козлодуй и лично от мое име изразявам нашата голяма благодарност към руската компания „Русатом Сервис“ за прекрасния жест да подари на децата това прекрасно място за игри. Аз съм кмет близо две години и това е първата компания, която е направила такъв подарък в полза на Община Козлодуй. Детската площадка се намира в район, в който живеят повече от 2500 души и сред тях има много млади семейства с малки деца. Вярвам, че това място ще стане любимо на всички тях. Ще се радвам, ако и други компании последват примера на нашите приятели от „Русатом Сервис“, каза още кметът.„За „Русатом Сервис“ е важно да бъде не само надежден бизнес партньор, но и социалноотговорна компания. През всичките тези години на плодотворна работа с АЕЦ „Козлодуй“ сме доказали своята отговорност. Аз съм много щастлив, че нашето сътрудничество се разшири с такъв забележителен проект. Да си призная, за мен няма по-голяма радост от това да видя блясъка в очите и щастливите усмивки по лицата на децата. Надявам се децата на Козлодуй да растат здрави и силни, и да създадат много приятелства на тази детска площадка“, отбеляза Евгений Салков.", "date": "2017.05.12", "title": " Нова детска площадка бе открита в Козлодуй с подкрепата на „Русатом Сервис“"}
{"url": "https://m.offnews.bg/news/Sviat-_12/Vanshniiat-ministar-na-Avstriia-poiska-predsrochni-izbori_655380.html", "text": "Австрийското коалиционно правителство е напът да се разпадне, след като външният министър Себастиан Курц, част от консервативната партия, настоя за предсрочни избори, предаде ДПА, цитирана от БТА.Австрия е в политическа криза от сряда, когато вицеканцлерът Райнхолд Митерленер подаде оставка като председател на консервативната Австрийска народна партия (АНП) и от поста вицеканцлер.Той посочи като причина за решението си постоянните вътрешни борби в своята партия и споровете с Австрийската социалдемократическа партия (АСДП) на канцлера Кристиан Керн.Високопоставени партийни лидери призоваха 30-годишния Курц да поеме ръководството на АНП. Решението за наследника на Митерленер ще бъде взето в неделя.\"Лично аз смятам, че предсрочните избори са правилният начин промяната в Австрия да стане възможна\", заяви Курц в първото си публично изявление след оставката на партийния лидер.Той е категоричен, че ако съществуващото от 10 години политическо споразумение с АСДП продължи да съществува, това ще доведе само до запазване на безизходното положение.През януари двете центристки партии се споразумяха за амбициозна програма за реформи, която да подкрепи икономиката и да помогне за интеграцията. Те обаче изпитват затруднения в прилагането й и всяка от тях обвинява другата в създаване на спънки, отбелязва ДПА.Предсрочни избори обаче могат да бъдат обявени само с решение на мнозинството депутати.Курц посочи, че не е изключено канцлерът Керн да се опита да продължи работа с кабинет на малцинството.Последните проучвания на общественото мнение показват, че АСДП и крайнодясната Партия на свободата са най-популярни, ползвайки се с почти еднаква подкрепа, следвани от АНП.Според проучванията ако Курц стане лидер на консервативната партия, шансовете на партията значително ще се увеличат на евентуални нови избори. ", "date": "2017.05.12", "title": " Външният министър на Австрия поиска предсрочни избори"}
{"url": "https://m.offnews.bg/news/Zdrave_18753/Otbeliazvame-Mezhdunarodniia-den-na-fibromialgiiata_655385.html", "text": "На 12 май отбелязваме Международния ден за информираност за ревматичното, автоимунно заболяване фибромиалгия.Това е рожденият ден на Флорънс Найнтингейл, британска медицинска сестра, която поставя основите на професионалната сестринска грижа. На 40 г. възраст тя заболява от фибромиалгия.При фибромиалгията болните изпитват силни болки в мускулите и смазваща умора, без да има видими причини за това. Специфично за болестта е, че болка може да се усеща във всички части на тялото. Разпознава се по появата на силна болезненост при натиск на определени точки, симетрично разположени на тялото. Придружаващи клинични симптоми са неспокоен сън, депресивни състояния, тревожност, хронична умора, нарушаване на регулацията на дебелото черво и пикочните пътища. Силата на болката зависи от различни фактори – студ, тревожност, шум, влажност. Други, характерни за фибромиалгията симптоми, са главоболието и мигрената, които се проявяват при 40% от болните.Както повечето автоимунни заболявания, фибромиалгията засяга десет пъти по-често жените, при това в активна възраст - между 20 и 50 години. Заради нетърпимите болки и сковаността в мускулите, която изпитват, много от тях изпитват затруднения при изпълнение на задълженията си и са принудени да напуснат работа. Това е и един от основните проблеми, пред които са изправени хората с тази диагноза в България – липса на подкрепа както от страна на работодателите, така и от страна на държавата. Повечето от тях не получават и адекватна информация от лекарите как да облекчат своето състояние.Между 3 и 6% от световното население страда от фибромиалгия. Няма яснота за броя на болните в България.„Най-вероятно броят на хората с фибромиалгия многократно надхвърля диагностицираните пациенти“, предполага Боряна Ботева, председател на Организацията на пациентите с ревматични заболявания (ОПРЗБ). Причината е, че фибромиалгията се диагностицира изключително трудно. Няма тест или специфични изследвания, които да доказват болестта.„Диагнозата се поставя чрез измерване на прага на болка с апарат долориметър и информация от болния за съпътстващи симптоми и наличие на отключващи фактори. Такива могат да бъдат нервно и психическо напрежение; психически травми в детството; хронична преумора; наличие на други ревматични болести, протичащи с хронична болка“, обяснява Д-р Валентина Решкова, ревматолог в Клиниката по ревматология към УМБАЛ „Св. Иван Рилски“ в София.Смята се, че хората, които страдат от лупус, болест на Бехтерев или ревматоиден артрит, са много склонни на един по-късен етап да се разболеят и от фибромиалгия.„Заради непознаването на болестта, пациентите, а и лекарите, често не свързват главоболието или световъртежа, например, при пациенти, вече диагностицирани с ревматично заболяване, с фибромиалгията. А в много от случаите именно тя е в основата на тези оплаквания“, убедена е Боряна Ботева.Друг характерен белег на болестта е силният наследствен фактор. Затова от ОПРЗБ съветват хора, които имат в рода си болни от ревматично заболяване или които самите са диагностицирани с такова, при наличие на някой от изброените симптоми да се консултират с ревматолог.Отбелязването на Международния ден за информираност за фибромиалгията е част от Информационната седмица за ревматичните заболявания в България. Неин организатор за трета поредна година е ОПРЗБ. ", "date": "2017.05.12", "title": " Отбелязваме Международния ден на фибромиалгията"}
{"url": "https://m.offnews.bg/news/Kultura_33/Predstoiashti-sabitiia-v-NDK-15-20-maj_655394.html", "text": "15 май /понеделник/Талантливите балерини от „Роберта балет“ ще зарадва всички почитатели на танцовото изкуство с концерт на 15 май от 19:00 часа в зала 1 на НДК.Литературна вечер под надслов: \"Ицко Финци. Собствена проза. На рояла – авторът“, очаква всички дошли в понеделник (15 май) в клуб „Перото“ от 19:00 часа.„Добрите, лошите и грозните“ от Благой Иванов – сборник със статии и ревюта на тема жанрово кино с акцент върху екранното зрелище и филмовите чудовища ще бъде представен на 16 май (вторник) от 19:00 часа в клуб „Перото“.(warm up на Кевин Джийн с публиката: 18:15, ДНК – вход свободен)Танцовото трио „Райски места“ достига до необичайно и хипнотично движение на тялото. То сякаш протича в забавянето, отлагането и изучаването на въздействието на гравитацията и тежестта, създавайки едно друго време и пространство. Изпълнителите откриват свобода на движението, която преобразява заобикалящата среда и предлага друг вид взаимодействие, адаптиране и промяна. Как може всеки да създаде пространство и територия, които да направи рай? „Райски места“ е за завръщането към земята и създаване на светове за взаимно сътрудничество и споделяне. За мечтите и полъха на надежда. Представление за съществуването на „небесното“ и за силата ни да го създадем в земния си живот.Кевин Джийн е хореограф и танцьор от Франция. Той е работил с едни от изтъкнатите имена на френския постмодерен и нов танц като Стефани Обиeн, Одил Дюбо, Мириам Гоурфинк, с филмовия артист Филип Гранрийо и др. Водещ интерес в неговите авторски хореографии и пърформанси е актът на изграждане на една среда и въздействието, което тя има върху нас, върху човешкото поведение и социалните взаимодействия. Как те ни формират, деформират, как можем да ги приемем, да играем с тях, да преоткрием себе си и да се променяме. Той създава танцовото представление „Райски места“ през 2015, последвано от „Други райски места“ с изпълнители-непрофесионалисти. През 2016 представя Les Promesses du Magma в сътрудничество с френския рап-артист Casey в рамките на авторитетния фестивал в Авиньон.Разговор с артистите след представлението, модериран от танцовия артист Драгана Алфиревич (Сърбия/Словения).Билети: 10|8 лв. На 17 май от 20:00 часа с голям концерт в зала 1 на НДК певицата Пати Остин ще представи песни от репертоара на първата дама на американския джаз, под диригенството на Ангел Заберски и с оркестъра на Класик ФМ радио и Ангел Заберски Брас асоциация.Програма “Христо Ботев” БНР представя: ИЗПЯТА ПОЕЗИЯ - РАДОЙ РАЛИН – 95 години от рождението на поета – 17 май (сряда) от 19:00 часа в Литературен клуб „Перото“.(warm up на Казуйо Шионой и Дрор Либерман с публиката: 18:15, ДНК – вход свободен)Казуйо Шионори създава своето соло, след като смъртта нахлува в живота й и двама от най-близките й хора внезапно умират в рамките на един месец. Това я кара да погледне смъртта право в очите и да спре да се страхува от нея. „Аз престанах да гледам на нея единствено като на лична трагедия, а като нещо, което формира живота ни. Опитвам се да наблюдавам света и да оставя свидетелство за отпечатъка, който смъртта остави върху живота ми.“„Събаряне“ се основава не безстрашно движение, на харизматична движенческа естетика, която помита зрителите. Младите танцови артисти Дрор Либерман и Казуйо Шионори възприемат изкуството като зона за еманципиране, в която са в състояние да снемат маската на общественото лицемерие. Те се обръщат към злите, тъмни, страховити и страстни страни на човешкото, опитвайки се да достигнат до нови начини на съпротива в общество, в което насилието става все по-обичайно в ежедневието. Дрор Либерман е от новото поколение съвременни хореографи и изпълнители в Израел, член на Clipa visual theatre collective. Той учи театър и цирк в Йерусалим, завършва и Училището за съвременен танц в Хайфа. Занимава се с различни физически практики и техники като бойни изкуства, акробатика, паркур и др. Преминава през сериозно военно обучение и служба, които силно го белязват. През последните години работи с различни хореографи и се представя на важни танцови платформи. Трудно е да бъде причислен към определен стил или жанр, тъй като за всяко своя работа Либерман се стреми да създаде нов език.Казуйо Шионоири е млада хореографка и изпълнителка от Япония, като се установява в Израел. Активен член е на Clipa visual theatre collective. Завършва програма за Танц и спорт към Японски женски колеж за физическо образование през 2008 г. Оттогава като свободен артист си сътрудничи с редица хореографи, преподава и се представя на различни фестивали по цял свят. Тя получава множество награди и се откроява като оригинално и свежо присъствие на танцовата сцена.Билети: 10|8 лв.На 18 май в зала 1 от 19:00 часа ви предстои пътуване през вековете с уникалния спектакъл „Невястата“, най-новият проект на ФА „Родопа“, който пресъздава легендата за родопска девойка, скочила от скала над Смолян, за да запази вярата и любовта си. Втората част на вечерта е концерт – бенефисът на Валя Балканска и гайдарят Петър Янев, които ще отпразнуват заедно с публиката в НДК цели три повода, 75-годишнината на Валя Балканска, 50-години на сцена, 25-години, от които заедно с гайдаря Петър Янев.Запазете вечерите си на 18 и 29 май от 19:00 часа, когато в Литературен клуб „Перото“ ще се проведе любимата на всички игра на асоциации \"Загадките на \"Перото\".Една от най-харизматичните личности в световния бизнес – сър Ричард Брансън пристига в България. На 19 май от 19:00 часа, той ще изнесе лекция в зала 1 на НДК, в която ще окуражи предприемчивите хора у нас да вярват в успеха си и да търсят път към реализирането му.Книгата на Ани Деянова – „Ана и другите гарвани“ ще направи своето представяне в петък (19 май) от 19:00 часа в Литературен клуб „Перото“.В събота (20 май) от 16:00 часа ще се състои петата дискусия организирана от Национален център за книгата – НДК на тема „Детска игра\" ли е преводът на детска литература?“„Светилище“ е смесица между театрално представление и реално място за нови измислени ритуали. От векове на театъра, музиката и изобщо на изкуствата са се привнасяли терапевтични функции. Изпълнителите ги призовават сега и превеждат публиката през света на вярвания, коренящи се в детството. Те стават извор на въпроси за способността ни все още да вярваме в безсмъртието и в духовното/физическо прераждане. Артистите черпят изпълнителски стратегии и енергия от племенни техно танци, знаменитата хореография „Пролетно тайнство“ на Нижински и поп песни. Те отслужват нещо като игра на съвременни ритуали, като тук личното телевизионно шоу е неизменно. Едно уникално, пречистващо и освобождаващо преживяване под формата на ритуално шоу, изцеряващо нашите тела и души. Пърформанс, концерт и чудо в едно, което няма да остави никого безучастен.Билети: 10|8 лв.", "date": "2017.05.12", "title": " Предстоящи събития в НДК  15 - 20 май"}
{"url": "https://m.offnews.bg/news/Politika_8/Parviiat-zakon-na-novata-vlast-Oshte-3-godini-shte-asfaltirat-moreto_655374.html", "text": "Опозицията След 10 дни изтича срокът за строителство върху земеделска земя. Новата коалиция обаче Обединени патриоти и ГЕРБ са вкарали промени, според които строителството по Черноморието, както и на всички земеделски земи, ще бъде удължено от 6 на 9 години. Така срокът за превръщане на земеделските земи по морето в урбанизирана територия се удължава с 3 години. Всички парламентарни групи са гласували това да стане на земеделска комисия вчера. В мотивите на вносителите пише, че срокът трябва да бъде удължен от 6 на 9 години заради \"подобряване на доходите и материалната осигуреност на дребните собственици и семействата със среден и нисък доход\". Управляващите искат за по-малко от 24 часа да се промени текст, който разрешава безконтролното строителство по българското черноморско крайбрежие, обяви депутатът от БСП Валери Жаблянов в парламента.Жаблянов подчерта, че БСП е отказала категорично да подкрепи внасянето на този текст за разглеждане на заседание на НС, но намеренията са това да бъде внесено в сряда.„Няма никаква предварителна оценка какви обекти и терени предлаганото законодателство засяга. Ние ще бъде против този начин на приемане на законите в българския парламент, когато за 24 часа минават текстове, които уреждат частните въпроси на няколко компании или лица“, категоричен е той. Според него е изключително показателен начинът, по който започва това НС.Жаблянов е на мнение, че от обещанията на десницата в полза на обществения интерес, с които са „заливали“ българските граждани, не е останало и следа. „Трябва да опазим българското Черноморие, дори във вида, в който беше докарано от инвестиционен натиск и нарушенията на строителното законодателство.“, каза още Валери Жаблянов.„Срам е първото действие на новото НС да бъде лобистки законопроект. Възразяваме остро срещу това“, заяви и Жельо Бойчев от БСП.Той обясни, че според внесеното предложение от управляващите се удължава 6-годишният срок, в който ако не са започнали строителни дейности по определените земеделски земи, те си връщат стария статут.Бойчев подчерта, че това решение засяга всички случаи на реализиране на големите ваканционни комплекси по нашето Черноморие. „Вместо промяната и обещания нов морал от мнозинството в това НС, сме свидетели отново на лобистко законодателство“, каза той. „Големият въпрос е кого обслужва тази законодателна поправка. Кои са тези големи корпоративни инвестиционни проекти, които са принудили управляващото мнозинство, в изключително бърз порядък, да внесе тази законодателна поправка и НС да започне своята дейност, разглеждайки този лобистки законопроект?“, попита Бойчев.Той подчерта, че БСП настоява всички граждански, екологични и неправителствени организации да направят внимателен анализ на всички тези обекти и да бъде предизвикана обществена дискусия.", "date": "2017.05.12", "title": " Първият закон на новата власт: Още 3 години ще асфалтират морето"}
{"url": "https://m.offnews.bg/news/Koloezdene_18819/Gladiatori-na-kolela-se-pritceliha-v-rekord-po-reka-Dunav_655386.html", "text": "КАКВО Е ГЛАДИАТОРИ НА КОЛЕЛА?\"Гладиатори на колела\" е естествено продължение на поредицата от кампании от последните години в подкрепа на крайдунавския веломаршрут \"Дунав Ултра\", чиято пълна дистанция от близо 700 километра вече беше преодоляна успешно с велосипед, при това за по-малко от 48 часа. За разлика от минали издания, когато събитието имаше бутиков характер по отношение на участниците, тази година организаторите обявиха сложен механизъм, чрез който селектираха и одобриха 15 кандидати, решени да застанат на старта на екстремната велонадпревара.Амбицията на организаторите е надпреварата \"Гладиатори на колела\" да се развие като едно от най-популярните събития от този тип на континента. В момента подобни състезания се провеждат в множество държави, а за да бъдат допуснати до участие, кандидатстват стотици атлети-аматьори от всички краища на света.През 2017-та година събитието ще предложи изминаването на дистанцията в два етапа по 550-километровата \"крайдунавска\" отсечка на веломаршрута \"Дунав Ултра\", който след гр. Силистра продължава към гр. Добрич и завършва на Черно море в района на с. Дуранкулак.\"Гладиатори на колела\" ще предложи два финала - в гр. Свищов и гр. Силистра, където градоначалниците ще връчат почетните награди за първенците в етапите. Големият победител заедно с неговите подгласници ще бъде определен след сумиране на времената от двата етапа.Към момента организаторите пазят в тайна кой ще връчи медалите на победителите, но обещаха, че това ще бъде достатъчно представително име, което приляга най-много на традициите на “Дунав Ултра” събитията от последните години.В тазгодишното събитие атлетите ще преминат през всички български крайдунавски градове, като ще финишират буквално на метри от останките от Базиликата на Дамян – мястото, където преди около 2000 години под името Дуросторум е основан днешният град Силистра.Историята на античните кастели и селища Бонония, Рациария, Августа, Улпия Ескус, Димум, Нове, Сексагинта Приста, Трансмариска и Дуросторум е история на някои от днешните най-големи градове по поречието на река Дунав в България.Събитието цели да популяризира тези места като атрактивни туристически дестинации не само от национално, а и от световно значение. Оттам произлиза и наименованието на изданието на тазгодишното събитие Дунав Ултра 4 - \"Гладиатори на колела\". ", "date": "2017.05.12", "title": " Гладиатори на колела се прицелиха в рекорд по река Дунав"}
{"url": "https://m.offnews.bg/news/Medii_73/FARA-2017-se-mesti-prez-iuni-chaka-lektori-na-svetovno-nivo_655382.html", "text": "Пол СолетНаближава тазгодишното издание на рекламния фестивал ФАРА. Както миналата година, и през 2017 ФАРА ще се проведе в Дома на културата \"Борис Христов\" в Пловдив. Сменя се обаче сезонът и вместо наесен, този път събитието ще е в началото на лятото - 15-17 юни.Концепцията на ФАРА все повече набляга на своята лекторска и уъркшоп част, споделят организаторите. Тази година програмата е наситена с международни лектори, които ще ни покажат различна перспектива за настоящето и бъдещето на комуникациите.Сред ключовите лектори е писателят и режисьор , носител на множество награди. Пълнометражният му филм (Grace) става любим на фестивалите по света, прави успешната поредица Марс по National Geographic, а тази година предстои премиерата на най-новия му филм Unchained с участието на Джон Малкович и Антонио Бандерас. Солет ще фокусира лекцията си върху това как да изградим, мотивираме и работим с творчески екип в условията на високо напрежение по начин, който е едновременно етичен и ефективен.Лектор на фестивала и е основателят на консултантската агенция за творчески и иновационен трейнинг  който ще говори за творческите мисловни инструменти за интегриране на иновации в комуникациите.На фестивала ще е и проф. Богдан Драгански - директор на Laboratory for Research in Neuroimaging - LREN и на MRI Platform. Неговата презентация ще е на тема \"Манипулираният мозък — quo vadis, homine?\" - за ролята на подсъзнателните процеси и съзнателното възприятие (реклама) върху мотивацията на индивида. Директорът стратегии и иновации на Dentsu Aegis Network Вим Вермюлен ще говори на тема \"Светът се управлява от нова операционна система (как да се възползваме от това)\". Лектори на фестивала ще са още главният творчески директор на McCann Worldgroup Румъния - Каталин Добре и директорът \"Иновации\" на Saatchi & Saatchi Бари Бранд. ", "date": "2017.05.12", "title": " ФАРА 2017 се мести през юни, чака лектори на световно ниво"}
{"url": "https://m.offnews.bg/news/Sport_18752/Pet-titli-se-reshavat-prez-uikenda-v-sportnite-kanali-na-Mtel_655379.html", "text": "Пет са шампионите, които ще бъдат короновани през уикенда на живо в ефира на спортните канали на Мтел.Тенис турнирът в Мадрид, холандската Ередивизи, Световното клубно първенство по волейбол при дамите и две от категориите в UFC ще научат имената на своите шампиони. В това число не влизат медалистите от втория кръг на Диамантената лига по лека атлетика, които също ще могат да се гледат в реално време.Събота е денят, в който научим кои са финалистите на тенис турнира Mutua Madrid Open. Първият полуфинал е от 17:00 часа, а вторият – от 22:30 часа, като и двата двубоя ще се излъчват на живо по Mtel Sport 1.На същата честота ще бъде и финалът ден по късно, но от 19:00 часа.В неделя ще стане ясен шампионът на холандското футболно първенство, а кръг преди края преднината на Фейенорд пред Аякс е само една точка. Всички двубои ще се играят по едно и също време, а зрителите на Mtel Sport 1 ще могат да проследят в пряко предаване Фейенорд – Хераклес. Мачът започва в 15:30 часа, а коментарното студио – половин час по-рано.  Битките от Световното клубно първенство за жени в Кобе, Япония също навлизат в своята заключителна фаза. До финалите достигна българката националка Добрияна Рабаджиева, която излиза в полуфинала със своя Волеро (Цюрих) срещу Рексона СЕСК (Рио де Жанейро). Мачът ще бъде излъчен от 23:00 в събота по Mtel Sport 2. Същият канал ще следи на живо мача за 3-4 място, както и финала на надпреварата, които ще се играят в неделя от 8:30 и от 13:00 часа.В 5:00 часа сутринта в неделния ден Mtel Sport 2 ще излъчи на живо най-силната гала вечер на UFC от началото на годината. Два са двубоите за титла – Стипе Миочич ще защитава своя колан срещу Джуниор Дос Сантос в „тежка” категория, а Йоана Йонджейчек ще опита да продължи своята доминация в категория „сламка” срещу Джесика Андраде. С голям интерес се очаква и битката между Франки Едгар и Яир Родригес в категория „перо”.  Вторият кръг от Диамантената лига ще ни пренесе в Шанхай. Събитието е в събота от 14:00 часа и ще се излъчва директно по Mtel Sport 2. Преди и след състезанието ще има коментарно студио с експертни мнения и анализи.    ", "date": "2017.05.12", "title": " Пет титли се решават през уикенда в спортните канали на Мтел"}
{"url": "https://m.offnews.bg/news/Sviat-_12/Tramp-predupredi-bivshiia-shef-na-FBR-da-ne-pravi-razkritiia-pred-medi_655388.html", "text": "Американският президент нападна уволнения от него директор на ФБР Джеймс Коми в Туитър и го предупреди да не прави разкрития пред медиите. \"Джеймс Коми по-добре да се надява, че няма записи на нашите разговори, преди да започне да прави разкрития пред медиите\", написа Тръмп. Коми беше уволнен изненадващо във вторник. Малко преди това той споделил пред конгресмени, че се нуждае от повече ресурси за разследването за намесата на Русия на изборите в САЩ. Самият Джеймс Коми бил на мнение, че причина за уволнението е отказът му да засвидетелства безусловна лоялност към президента Доналд Тръмп, написа New York Times, позовавайки се на свои източници.Според Коми той не се ползва с доброто отношение на Тръмп след обяд в Белия дом през януари - една седмица след встъпването в длъжност на Тръмп. По време на обяда президентът няколко пъти го попитал дали ще потвърди своята лоялност към него, на което Коми отговарял, че Тръмп може да разчита само на неговата честност.Доналд Тръмп обяви вчера пред NBC, че е разговарял с Коми веднъж на вечеря и два пъти по телефона и го попитал дали е разследван от ФБР във връзка с подозренията за таен сговор с Русия, припомня АФП, цитирана от БТА.В същото време Тръмп заплаши, че ще отмени всички бъдещи предсконференции в Белия дом. \"Тъй като съм много активен президент и с многото неща, които се случват, не е възможно заместниците ми да се изправят на подиума и да бъдат съвършено точни. Може би най-добре би било да се отменят всички бъдещи брифинги и да се дават писмени отговори в интерес на точността???\", гласи президентското послание.То се появи в Туитър след неловкото положение, в което изпадна Белият дом заради противоречивите обяснения защо Тръмп е уволнил Джеймс Коми.След като Тръмп го уволни, съветниците му заявиха, че го е направил по препоръка на заместник-министъра на правосъдието Род Розенстайн. След това обаче и самият Тръмп, и съветниците му казаха, че той се готвел да уволни Коми още преди да получи препоръката, припомня Асошиейтед прес. ", "date": "2017.05.12", "title": " Тръмп предупреди бившия шеф на ФБР да не прави разкрития пред медиите"}
{"url": "https://m.offnews.bg/news/Kultura_33/Zapochnaha-snimkite-na-Brajtan-4-koproduktciia-na-Balgariia-Rusii_655390.html", "text": "Днес в Тбилиси стартираха снимките на новия филм на грузинския режисьор Леван Когуашвили „Брайтън 4”.Филмът е копродукция с България, съфинансирана от Националния филмов център, а в главната роля е двукратният олимпийски шампион по борба Леван Тедиашвили.Получил наградата за най-добър филм на 18-ия София Филм Фест и още редица престижни отличия през 2014 година със своята предишна творба „Срещи на сляпо”, Леван Когуашвили е сочен от филмовите специалисти по света за една от основните фигури на съвременното грузинско кино.Когуашвили учи филмова продукция в Грузинския национален университет за театър и кино в Тбилиси, но на втората година от неговото обучение в Грузия избухва война и той започва да работи като журналист за първата независима грузинска телевизия.Между 1995 и 1999 Леван учи Филмова режисура в Московския киноуниверситет ВГИК, а през 2007 година учи кино в училището по изкуства „Tisch” в Ню Йорк. Първият му игрален филм „Street Days” се радва на международен успех, а премиерата му е в конкурсната програма на фестивала в Ротердам през 2010 година. През 2013 година Леван снима своя втори игрален филм „Срещи на сляпо”, който е представен в Торнто и Берлин и е носител на над 20 награди от международни филмови фестивали, включително 3 в София (най-добър филм, режисьор и Наградата на ФИПРЕССИ). Документалният му филм „Новият живот на Гогита” е в конкурсната програма на IDFA, Амстердам, през 2016.Най-новият проект, по който работи грузинският режисьор, носи името „Брайтън 4”. Ето какво споделя за него Леван Когуашвили:„Брайтън Бийч или само Брайтън е квартал на Бруклин, Ню Йорк. Това е първата спирка в Америка за хората, които пристигат от пост-съветския свят. За мнозина Америка - земята на възможностите, започва с Брайтън и свършва с Брайтън, защото се оказва, че не могат да напуснат мястото. Там свикват да са имигранти, но не успяват да се приспособят към „истинската” Америка, да научат английски, така че си остават завинаги в „познатия” свят на Брайтън Бийч. На това място лесно можеш да оцелееш, защото надписите наоколо са предимно на руски и по улиците се говори повече руски, грузински и арменски, отколкото английски.Брайтън е социално, а често и ментално състояние – намираш се едновременно в САЩ и във вече несъществуващия СССР. Искаш да започнеш нов живот, но не можеш да се отървеш от миналото.” 60-годишният Кахи, бивш шампион по борба, отива в Бруклин, Ню Йорк, за да види как живее синът му Сосо, заминал преди време да учи медицина. Като пристига, Кахи разбира, че Сосо е зарязал учението и пилее времето си в хазарт, като е длъжник на азербайджански мафиот. Дългът от 23 000 долара трябва да се върне до седмица. Кахи ще направи всичко възможно, за да помогне на сина си и да му даде нов шанс в живота...„Брайтън е необикновено и много кинематографично място за нашия разказ – универсална и вечна история за отношенията между баща и син, за баща, който жертва себе си за сина си. Мисля, че тази комбинация прави проекта ни интересен – оригиналната текстура на Брайтън от една страна и човешката история – от друга...”, допълва сценаристът-режисьор Леван Когуашвили.Главната роля на бившия борец Кахи изпълнява двукратния олимпийски и четирикратен световен шампион Леван Тедиашвили. „Първият си златен медал от световно първенство спечелих в София през 1971 година. Схватките бяха на стадион „Васил Левски”. Спяхме в хотел „Диана”. Съществува ли още този хотел?”, попита легендарният борец.Друго голямо име в продукцията е операторът Федон Папамихаел. Роден в Атина и израсъл в Мюнхен, където завършва изящни изкуства, Федон учи в Ню Йорк и отива при братовчед си Джон Касаветис в Лос Анжелис, където прави бляскава кариера зад камерата. След 7 филма с Роджър Кормън, Федон снима творби на Вим Вендерс („Хотел за милион долара”), Нана Джорджадзе („27 пропуснати целувки”), Александър Пейн („Отбивки”, „Небраска”, „Потомците”), Оливър Стоун („W”), Джеймс Манголд („Identity”, „Walk the Line”, „3:10 to Yuma”), Джордж Клуни, Даян Кийтън. За работата си в „Небраска” е номиниран за „Оскар”. Камерата, на която снима Федон Папамихаел, е осигурена от Nu Boyana Film Studios (България).„Брайтън 4” е копродукция на Грузия, Русия, България (с подкрепата на ИА „Национален филмов център”), Хърватия и Гърция. Сценаристи на проекта са Борис Фрумин и Леван Когуашвили. Продуцентският екип на филма е съставен от Леван Когуашвили (Грузия), Иракли Родоная (Русия), Стефан Китанов и Мира Сталева (Арт Фест, България), Дарио Домитрович (Хърватия) и Панос Папахадзис (Гърция). Художник на продукцията е Коте Джапаридзе (Грузия), художник по костюмите - Ека Бичинашвили (България), а звукорежисьор - Светлозар Георгиев (България). Изпълнителен продуцент от българска страна е Светла Цоцоркова.", "date": "2017.05.12", "title": " Започнаха снимките на \"Брайтън 4\" - копродукция на България, Русия и Грузия"}
{"url": "https://m.offnews.bg/news/Kultura_33/Svetovnite-zvezdi-na-parkura-Storror-idvat-v-Balgariia_655393.html", "text": "Главозамайващи, спиращи дъха скокове върху терени по целия свят, умопомрачаващи предизвикателства, безупречно изпълнени движения, преодоляващи гравитацията, дисциплинирана смелост - това са Storror (Сторър) - една от най-прогресивните паркур групи в света, за които покривите на азиатските небостъргачи са просто игрална площадка. Водени от мотивацията за забавлението над всичко Storror се превръщат в едни от най-чаканите гости на , чието мото тази година „отвъд забавлението“ се допълва с кредото на бандата.Прецизни изпълнения, чистота на движението и завидни умения, Storror събират в себе си нужната доза лудост и любов към движението, което прави невъзможното възможно и преобръща представите за атлетизъм. Техните умения и постижения можем да видим на живо на Там, освен срещи с фенове, участия в зрелищни демонстрации и работилници за любители, ще можем да видим и премиерния за България, дългоочакван от цялата общност по света филм, документиращ техните последни преживявания - паркур изпълнения от световна класа между покривите на 25-етажни сгради в Сеул, Шанхай и Хонг Конг – Roof Culture Asia., който съвсем скоро спечели голямата награда на фестивала за филми, заснети с дрон в Ню Йорк. Той и екипът му покориха Америка с 3-минутното видео 2D RUN, в което Илко изпълнява главната роля на опитен паркурист. По време на фестивала той ще участва с демонстрации в различни дисциплини и ще напътства всеки, който има желание да пробва себе си в напълно нов спорт. Предизвикателствата към публиката са фийрън и паркур, качване върху опъната лента (слаклайн), ходене по лента на високо - хайлайн, спускане по зиплайн, скачане върху въздушна възглавница и танцови стъпки върху лонгборд.За любителите на автомобилния спорт, Алекс Язов, европейският шампион по състезателен дрифт, заедно с други професионалисти, ще вдигнат адреналина на всички посетители със своето шоу „Дрифт анархия“. Мото стънтове, BMX байк шоу, симулация на различни състезания, предложени от Mirafiori, както и игра, в която наградата е истински изкушаваща - возене в дрифт автомобила с Алекс Язов, очакват всички в ON! Street зоната.Ловки брейк танци и два дни демонстрации, работилници и състезания за любители и напреднали със звездите от Украйна B-Boy Pluto и B-boy Intact са също в програмата на ON! Street зоната. Изкушаващи награди и бийт музика на живо очакват посетителите на брейк денса, ръководена от Иван Желязков – Спаго, street dance танцьор и съвременен хореограф.За всички изкушени от създаването на собствена музика се предложени свободни демонстрационни кътове, в които всеки може сам да е композитор, изпробвайки различни електронни музикални устройства. Предварително записани от Sound Ninja, училището за DJ-и, семпли на видове музикални инструменти и вокали улеснява всеки, който мечтае да има собствена банда. Само на ON! Fest той може да сформира светкавично група, да изсвири първото си общо парче и да стане известен.Всичко това ще бъде съпътствано от специално, дневно Block Party на открито с DJ-и и водещи в стиловете хип-хоп, трап, рага, бийтбокс и други. Графити конкурс и работилници, рисуване по нестандартни площи, както и много други забавления за всякакви възрасти превръщат ON! Street зоната на ON! Fest в невероятно двудневно фестивално преживяване.Билетите за ON! Fest са в продажба – до 21-ви май са на предварителна цена от 25 лв за два дни, както и са налични пакетни билети за цялото семейство – 60 лв за двама възрастни с 2 деца, който дава достъп до пълната програма на феста в Интер Експо Център на 24-ти и 25-ти юни, София. Пълна информация за билети, вижте .", "date": "2017.05.12", "title": " Световните звезди на паркура Storror идват в България"}
{"url": "https://m.offnews.bg/news/Interviu_66/Gonjasufi-Muzikata-triabva-da-se-prepodava-ne-samo-da-se-svalia_655384.html", "text": "На Концертът е част от поредицата  и ще включи в себе си и изпълнения на живо на Skrapez и Стругаре. Билети може да намерите .По-долу може да прочетете интервю с Gonjasufi за престоящото му идване у нас:Кoгато се изпразни банковата ми сметка. Пoнякога се нагърбвам с прекалено много неща - пиша, свиря, записвам, продуцирам всичко. И, нали е много лично за артиста, не искаш да даваш нещата в ръцете на други. Страх те е да не се изгуби посланието ти. Но, ето, след \"Callus\" бях свръхизтощен. Казах си, че е време да се упражня в малко гъвкавост, да изляза още от зоната си на комфорт. Да доверя на други артисти файловете с пистите от студийните си сесии, да ги отключа и да им дам платформа за работа. А и да ги видя какво ще направят с изкуството ми. Исках да освободя и себе си, и тях. Преди години за \"Caliph’s Tea Party\" за пръв път давах гласа си за семплиране и бях много труден за убеждаване. Но бях изумен от резултата. Не ми се вярваше как хората са взели една акапела и са направили изцяло нов запис. Сега след всеки албум трябва да правя и ремикс албум.Когато ме потърсят за ремикс, се вълнувам. Избрах си повечето колаборации сам, но не без помощта нa хората от \"Warp\", лейбълът, с който работя, те събраха този албум и ме запознаха с Moor Mother и Innersyte. Dwatts.Riot, който също идва с мен в София, пък ме свърза с Daddy G.Още няма име, то си излиза накрая. Работя с някои от артистите, които са и в \"Mandela Effect\". Толкова ми хареса работата с тях, че не ги бавих и за новия. Харесвам оригиналните продуценти. Иначе ще е сбор от всичките ми албуми, но и като никой от тях. По-мек е за ухото, не дере толкова, повече в посоката на \"Sheep\" (). Да, новият на N8 NoFace - \"Stories of Those\". Кой още… То аз какво ли слушам друго, напоследък само Herbie Hancock и Pharoah Sanders. Нещата на хората около мен, както и всичко на лейбъла \"Hit + Run\".В детството ми това беше Del The Funky Homosapien. Другият е Lee “Scratch” Perry.Пускаш ги в една стая с барабани, китара и кийборд или пиано и готово. А музикантите от моето поколение да правят повече уъркшопи доброволно, да им показват директно за какво става въпрос, да я почувстват и докоснат. Да видят, че музиката не е само бутонът “свали” на екрана или някакво приложение. И трябва да се преподава в училище.Не е късно, разбира се. Нали дишаме все още? Тук и сега сме. Планетата Земя.Когато се качвам на сцената всеки път. Когато синът ми излезе да удря за пръв път на бейзболен мач и когато бях на балетно представление на дъщеря ми. Тези неща ме правят супергерой.", "date": "2017.05.12", "title": " Gonjasufi: Музиката трябва да се преподава, не само да се сваля"}
{"url": "https://m.offnews.bg/news/Ikonomika_59/Minimalnata-zaplata-stava-510-lv-ot-1-ianuari-610-lv-prez-2020-g_655383.html", "text": "Минималната заплата ще бъде увеличена от 460 на 510 лева от 1 януари 2018 г., на 560 лв. от 1 януари 2019 г. и на 610 лв. от началото на 2020 г. Това е записано в проекта на средносрочната бюджетна прогноза за периода 2018-2020 г. на Министерството на финансите.Увеличението ще струва 82.1 млн. лева през 2018 г., 95.7 млн. лева през 2019 и 104 млн. лева през 2020 г.В проекта е предвидено още минималната пенсия за стаж и възраст да стане 180 лева от 1 юли и 200 лева от 1 октомври 2017 г. Възрастта за пенсиониране ще расте съгласно заложеното в Кодекса за социално осигуряване: през 2018 г. за жените ще са необходими 61 г. и 2 м. възраст и 35 г. и 6 м. стаж, а за мъжете - 64 г. и 2 м. възраст и 38 г. и 6 м. стаж. През 2020 г. жените ще се пенсионират на  61 г. и 6 м. след 35 г. и 10 м. стаж, а мъжете - на 64 г. и 3 м. и 38 г. и 10 м. стаж. Минималната възраст за пенсиониране на работещите в сектор „Сигурност” ще продължи да се увеличава с по 2 месеца до достигане на 53 години и 6 месеца през 2020 г.Диференцираният минимален осигурителен доход за самоосигуряващите се ще се увеличи за 2018 г. на 510 лв., 550 лв., 600 лв. и 650 лв., съобразно дохода. Увеличението за 2019 г. е съответно 560 лв., 600 лв., 650 лв. и 700 лв.; а за 2020 г. – 610 лв., 650 лв., 700 лв. и 750 лева.В средносрочната бюджетна прогноза не се предвижда увеличение на данъците, а повишаване на събираемостта им.Според прогнозата БВП ще нарасне с 3% в реално изражение през 2017 г., а през следващите три години ще е 3,1 - 3,2%. През 2020 г. се очаква БВП да достигне 113.062 млрд. лв. при 97.156 млрд. лева през 2017-а.В периода 2018-2020 г. се очаква безработицата постепенно да се понижи до 6,2% през 2020 г., а средносрочният темп на нарастване на заетостта да възлиза на около 0,5% на година.Средногодишната инфлация ще се увеличи от 1,2% (2017 г.) на 1,8% (2020) при допускане за по-високи международни цени на петрола и неенергийните суровини и нарастване на вътрешното търсене.Въз основа на допусканията и прогнозното нетно дългово финансиране за периода 2018-2020 г., съотношението на държавния дълг към прогнозния БВП се очаква да отбележи спад и да достигне до ниво от 22,3% към края на периода в резултат основно на погашения по дълга в обращение.Предвижда се увеличение на заплатите на учителите с цел удвояването им до 2021 г. От разчетите се вижда, че образованието ще бъде наложено като приоритет. Процентът от БВП за образование ще нарасне от 3.5% на 4% до 2020 г. Във всички останали сфери има запазване, минимално увеличение или намаление на процента. Най-голямо е то за полицията - от 2% от БВП сега на 1.4% през 2020 г.Целта за дефицита по консолидираната фискална програма (КФП) за 2018 г. и 2019 г. се запазва съответно на 1% от БВП и на 0,5% от БВП в съответствие със заложената в актуализираната средносрочна бюджетна прогноза за периода 2017-2019 година. За 2020 г. е планирано постигането на балансиран бюджет.Общото ниво на приходите по КФП в средносрочен план се предвижда да бъде в диапазона 36,5-36,6% от БВП. Съобразено със заложените цели за бюджетното салдо по КФП и очакваното ниво на приходната част на бюджета, възможностите за финансиране на публични разходни политики са ограничени в рамките от 37,5% от БВП през 2018 г. до 36,5% от БВП през 2020 година.През 2018 г. ще се повиши размерът на осигурителната вноска за фонд „Пенсии” на ДОО с един процентен пункт. Очаква се това да доведе до нарастване на осигурителните приходи с 244,2 млн. лв. през 2018 г.Предвижда се и поетапно изменение на акциза на цигарите до достигане на минималния акциз от 177 лв. на 1000 къса към 01.01.2018 г.", "date": "2017.05.12", "title": " Минималната заплата става 510 лв. от 1 януари, 610 лв. - през 2020 г."}
{"url": "https://m.offnews.bg/news/Obshtestvo_4/S-noviia-gavkav-depozit-ot-BAKB-teglim-i-dovnasiame-sumi-prez-tceliia_655391.html", "text": "Нов  на  дава възможност да теглим и довнасяме суми през целия период, без това да променя лихвата. Депозитите могат да са в лева, евро или щатски долари и са с два вида срочност - 6 или 12 месеца.Депозантът може да довнася по всяко време, без ограничение за размера на сумата. Тегленето на суми също може да се прави през целия срок на депозита, като общият размер на изтеглената сума следва да бъде до 30% от първоначалната главница. Депозитът не трябва да пада под 500 валутни единици.При 12-месечен срок лихвите достигат 1% за депозити в лева, 0.90% за депозити в евро и 0.65% за суми в щатски долари. Ако клиентът избере да направи депозит за период от 6 месеца, лихвата ще бъде съответно 0.70% за суми в лева, 0.55% за депозити в евро и 0.45% за щатски долари.Cpeдcтвaтa пo дeпoзититe ca гapaнтиpaни oт Фoндa зa гapaнтиpaнe нa влoгoвeтe в тъpгoвcĸитe бaнĸи cъглacнo дeйcтвaщoтo зaĸoнoдaтeлcтвo.", "date": "2017.05.12", "title": " С новия гъвкав депозит от БАКБ теглим и довнасяме суми през целия период"}
{"url": "https://m.offnews.bg/news/Futbol_18793/Razsledvan-za-danatci-sviri-finala-v-Shampionskata-liga_655389.html", "text": "Германецът Феликс Брих получи най-тежкия наряд във футбола за годината. 42-годишният рефер ще свири финала в  Шампионската лига между Реал Мадрид и Ювентус. Двубоят е на 3 юни в Кардиф.По професия Брих е юрист, доктор по спортно право. Съдия на ФИФА от 2007 година. Tой вече е свирил един европейски клубен финал – този в Лига Европа през 2014 г. между Севиля и Бенфика в Торино.Брих е представен като фен на спорта и музиката. През 2011 година полицията в Германия претърсва къщата му. Подозиран е , че прикрива данъци.Има два мача с българско участие, свирени от Брих. В първия случай немецът свири плейофа за влизане в Шампионската лига между Лудогорец и Стяуа в Букурещ. Домакините печелят 1:0. За реванша и Моци всички знаем.Във втората среща Брих свири световната квалификация за Мондиал 2014 между Армения и България. Домакините в Ереван печелят 2:1.   Съдията гони Съни Дяков и Николай Бодуров след почивката. Финалът в Лига Европа между Аякс и Манчестър Юнайтед е поверен на словенеца Дамир Скомина. Мачът е на 24 май в Стокхолм. Шефът на УЕФА е словенецът Чеферин, но сигурно е чиста случайност.", "date": "2017.05.12", "title": " Разследван за данъци свири финала в Шампионската лига"}
{"url": "https://m.offnews.bg/news/Obshtestvo_4/Mestata-v-detskite-iasli-s-571-poveche-obhvatat-16-4_655368.html", "text": "Броят на местата в детските ясли се е увеличил с 571 (1.8%) за една година, а обхватът на децата към края на 2016-а е 16.4%, показват данни на Националния статистически институт.Към 31 декември самостоятелните детски ясли и яслените групи в детските градини са 829, а местата в тях - общо 32 611.Яслите в градовете са 703, а местата там - 30 264 места. В селата те са - 126 с 2 347 места.Осигуреността с места в детските ясли към 31.12.2016 г. общо за страната е 16.5%, като най-висока е тя в областите Габрово (25.7%), Благоевград (23.8%) и Ловеч (21.1%).През 2016 г. в ясла са постъпили 30 486 деца, с 910 повече от 2015 г. Към края на годината в тях е имало 32 476 деца, от които момчетата са 16 851, а момичетата - 15 625. В сравнение с 2015 г. броят на децата в детските ясли се е увеличил с 1.1%.Най-много са децата на 2 г. - 80.3%, а най-малко - на децага до 1 г. - 0.1%.Обхватът на децата през 2016 г. (16.4%) се увеличава с 0.2% спрямо 2015 г. Най-голям е той в областите Габрово (22.8%), София-град (22.2%) и Благоевград (20.0%).Към края на 2016 г. в яслите на основен договор работят 7 595 медицински и други специалисти. Медицинските специалисти по здравни грижи са 3 802, като 93.7% от тях са медицински сестри (3 564).", "date": "2017.05.12", "title": " Местата в детските ясли с 571 повече, обхватът - 16.4%"}
{"url": "https://m.offnews.bg/news/Kultura_33/9-8-po-skalata-na-bolkata-psihotrilar-ot-tandema-Desislava-Shejtano_655387.html", "text": "\"9.8 по скалата на болката\" е психотрилър, резултат от съвместната работа на интригуващия творчески тандем Десислава Шейтанова и Тео Буковски.Книгата разказва за силата на болката, която руши до основи, а от руините се раждат нови кошмари. Напрежението в книгата расте постоянно, а финала е неочакван. 01.11., 13:15В гаража е тъмно, някъде в дъното мъждее светлина от единствения прозорец, мръсен и затрупан с кашони и туби от масло и разтворители. В средата на помещението, точно над канала, е паркиран белият джип. От позицията ми изглежда, че вътре няма никой. Налага се да го доближа.Отстъпвам крачка назад, извръщам се към притворената врата и поемам въздух. Задържам дишането. Трябва да стигна до колата. По пода са разхвърляни гаечни ключове, отвертки и омаслени парцали. Движа се внимателно, за да не се спъна и да не предизвикам допълнителен хаос. И без това всичко е извън рамките на елементарната подреденост. Приближавам багажника. Сърцето ми неистово блъска в гръдния кош.Сега вече го виждам. Мъжът е вътре. На предната седалка отдясно. Тялото му е отпуснато назад, очите му са с паднали клепачи. Гърдите му под тениската сякаш не се движат. Отварям вратата. Протягам се и докопвам ръката му. Пръстите му са топли. Но той не реагира на допира. Опипвам китката му, радиалната артерия пулсира. Слабо, едва доловимо. Жив е! Побутвам тялото му. Той промърморва нещо неразбираемо, но не отваря очи. Явно сънотворното все още го държи.Пресягам се и хлопвам със сила отворения прозорец. Той плътно прилепва към рамката. Наоколо става още по-тъмно, сякаш се движа в свят от сенки. От задната седалка измъквам едно дебело яке и го хвърлям върху тялото на мъжа. Не затварям вратите на джипа, от това така или иначе няма голям смисъл. После се промъквам от другата страна и сядам на шофьорското място. Спускам ръка и освобождавам скоростния лост. Напипвам ключа на таблото. Завъртам го рязко. Моторът изхърква и колата нежно се разтриса. В следващия миг равномерното боботене се заглушава от музиката на СD-плейъра. What a wonderful world. Louis Armstrong.Измъквам се бавно от купето. Болката пронизва мускулите на бедрото и плъзва по гръбначния ми стълб.Излизам навън. Ярката светлина опарва очите ми и ме принуждава да замижа. Завива ми се свят, усещам хладната пот, избиваща по гърба ми. Отпускам се на една твърда плоскост, захвърлена почти до вратата. Някога вероятно е представлявала преден капак на автомобил, сега е просто ръждясващо парче метал. Изваждам смартфона от чантата си. Прикривам с длан дисплея, за да мога да виждам. Сега мога да чета. Писмото, което съчиних снощи, и думите, които трябваше отдавна да произнеса. Последното писмо до Елиза. Тя може би ще го прочете там, в шумния летищен терминал, приседнала на ръба на огромния си куфар, малко преди да се чекира и да изчезне завинаги. А може би просто няма да го отвори, като забележи подателя му. Но аз ще съм спокоен, че съм го изпратил, че съм написал това, което е трябвало да напиша. И след като натисна „изпрати“, ще стана и ще завърша играта. Как ли? Ще стисна дръжката на гаражната врата, ще я дръпна веднъж – рязко, силно, отсечено. И ще се насладя на трясъка от затварянето ѝ.Колко ли време ще е нужно, за да се натрупа достатъчно количество отровни газове? Двайсет минути, час, два... Не вярвам. Може би ако пробия онзи избелял картон, поставен за уплътнение под долния ръб на вратата?Елиза ще трябва да е много бърза. (Ако все още другото ми, подло, „аз“ не е успяло да я обсеби изцяло!) Дали наистина е обичала този мъж?Аз просто ще броя. Девет, осем, седем...", "date": "2017.05.12", "title": " \"9.8 по скалата на болката\"- психотрилър от тандема Десислава Шейтанова и Тео Буковски (откъс)"}
{"url": "https://m.offnews.bg/news/Kultura_33/Kostiumite-vav-Varejkaj-sa-delo-na-nositelkata-na-Oskar-Ejko-Ishio_655396.html", "text": "\"Варейкай\" (\"Varekai\") е един от най-грандиозните спектакли на \"Цирк дю Солей\". Той пресъздава мита за Икар, с пищни костюми, оригинална музика на живо, главозамайващ декор и спираща дъха акробатика. Трупата е омагьосала над 10 милиона зрители в 130 града в 23 държави.Акробатите в шоуто правят наистина уникални номера. При това без защитна мрежа и без въжета, прикрепени към тялото Всичко е въпрос на изключителен баланс и на много усилени тренировки. Ето защо ефектът от гледането на \"Варейкай\" е толкова поразяващ.Освен че притежава невероятни акробатични умения, всеки участник в спектакъла е и с уникален костюм, изработен специално за него. Над 600 са облеклата, обувките, перуките, шапките и аксесоарите, които сменят участниците в шоуто. Те са дело на прочутата дизайнерка Ейко Ишиока, носителка на „Оскар“ за култовия филм „Дракула“ на Франсис Форд Копола. Тя е известна от работата си в театъра и операта, но именно костюмите за кино хитове като „Клетката“ с Дженифър Лопес и „Огледалце, огледалце“ с Джулия Робъртс й носят най-голяма популярност.За \"Варейкай\" Ишиока си поставя двойно предизвикателство: да направи дизайна на оригиналните костюми и да даде нови форми на традиционните от ликра. Безопасност, комфорт и свобода на движението са основни фактори при проектирането на акробатичните облекла. Имайки това предвид, Ейко Ишиока измисля темпераментни костюми, благодарение на които ефектните акробатичните подвизи изглеждат още по-дръзки. Живите, пищни цветове и необичайни форми на тоалетите на известната дизайнерка акцентират движенията на артистите, открояват тяхната красота и грация.Ето и няколко любопитни факта за костюмите:- Висококвалифицираните създатели на костюмите са изработили оригинални творения – след около 33 000 часа усилена работа;- Ликрата продължава да бъде една от най-популярните материи, благодарение на своите еластични и лесни за поддръжка свойства. Използват се също някои специални материали като гъвкави титанови пръчки и гъбен найлон; - Общо 250 часа са необходими на седмица, за да се запазят костюмите безупречни по време на турне;- Индивидуалният грим на акробатите е толкова сложен, че поставянето му отнема между час и час и половина за всеки артист;- Екип от 6 гардеробиера пътува постоянно с трупата на \"Варейкай\". Отговорностите им са да перат, поправят, гладят, пребоядисват обувките и извършват ретуш на шапките.Все още могат да бъдат закупени билети за петте представления на \"Варейкай\" в \"Арена Армеец\" онлайн и от касите на  и . Всеки от спектаклите е с лимитиран капацитет от 4500 души, поради огромната сцена, преобразена в една приказна гора.", "date": "2017.05.12", "title": " Костюмите във \"Варейкай\" са дело на носителката на \"Оскар\" Ейко Ишиока"}
{"url": "https://m.offnews.bg/news/Sviat-_12/Rusiia-zaplashi-vse-pak-da-otgovori-na-SASht-za-izgonenite-ot-Obama-ru_655399.html", "text": "Русия заплаши да отговори на САЩ за изгонените от администрацията на бившия американски президент Барак Обама 35 руски дипломати, ако не им бъде върнато иззето при този случай дипломатическо имущество. Това обяви помощника на руския президент Владимир Путин Юрий Ушаков, цитиран от ТАСС и БТА. В края на миналата година САЩ обяви за персона нон грата 35 руски дипломати и наложи санкции на руското Главно разузнавателно управление (ГРУ), както и Федералната служба за сигурност (ФСБ) заради участието им според администрацията на Обама в хакерски действия срещу политически организации във връзка с президентските избори в САЩ през ноември.Тогава Путин отказа да наложи ответни мерки на САЩ, като обяви, че с тези си действия Америка иска да предизвика реакцията на Русия, но няма да се получи. Ситуацията обаче явно се е променила. \"Ние очакваме да ни бъде върнато руско дипломатическо имущество, незаконно конфискувано преди Нова година от предишните американски власти\", каза днес Юрий Ушаков.\"Решихме да не отговаряме веднага на това грубо отношение, но никой още не е отменил принципа на взаимност в дипломацията... Нашето търпение не е безгранично\", заяви той.По думите му руският външен министър Сергей Лавров е повдигнал въпроса за дипломатическото имущество по време на посещението си във Вашингтон тази седмица.Ушаков каза, че Русия още през декември миналата година е предупредила САЩ, че \"е необходимо ситуацията да се върне в изходната точка\".\"Ако това не бъде направено, разбира се, на дневен ред ще бъдат ответни мерки от руска страна\", посочи той.", "date": "2017.05.12", "title": " Русия заплаши все пак да отговори на САЩ за изгонените от Обама руски дипломати"}
{"url": "https://m.offnews.bg/news/Futbol_18793/IUrgen-Klop-se-usamni-Sauthiamptan-svali-gashtite-pred-Arsenal_655400.html", "text": "Понякога дори страстите в Англия се доближават до нашенските. Нервите на Юрген Клоп не издържаха пред реалната опасност отборът да изпадне от топ 4.Мениджърът на Ливърпул заяви, че Саутхямптън е направил услуга на Арсенал, с който мърсисайдци се борят за място в зона \"Шампионска лига\". Причината за това е различното поведение на \"светците\" в двубоите с мърсисайдци и \"артилеристи\".Миналата неделя Саутхамптън удържа нулевото равенство на \"Анфийлд\". Три дни след това \"светците\" загубиха у дома с 0:2 от Арсенал.\"В нашия мач със Саутхямптън ние владеехме топката в 70% от времето. Те играха много, много дефанзивно срещу нас. Гледах техния мач в сряда и това беше много открит двубой. Не съм сигурен защо те направиха тази услуга на Арсенал, но тази среща бе напълно различна\", сподели Клоп.Немецът малко прекалява, защото Ливърпул изпусна 5 нарисувани точки само в последните две домакинства. Преди гафа със Саутхямптън \"червените\" паднаха от Кристъл Палас.Три кръга преди края само първият Челси и вторият Тотнъм са сигурни за Шампионската лига. Ливърпул е трети със 70 точки, но и с мач повече от преследвачите. Манчестър Сити има 69, Арсенал 66, а Ман Юнайтед 65.", "date": "2017.05.12", "title": " Юрген Клоп се усъмни: Саутхямптън  свали гащите пред Арсенал"}
{"url": "https://m.offnews.bg/news/Obshtestvo_4/Trambovaneto-na-dupka-s-kraka-v-Burgas-bilo-normalno-video_655405.html", "text": "Няма нередности при случая, в който работници бяха заснетиВидеото беше разпространено вчера в социалните мрежи и предизвика иронични коментари относно технологията, записана на него.В клипа се вижда как работници насипват инертни материали в дупка на ул. „Трайко Китанчев“ в морския град, след което единият от тях скача върху пясъка, за да го изравни.Димитър Бакалов, началник на отдел „Строителство“ в Община Бургас, пояснява, че са реагирали след подаден сигнал, че на улицата е зейнала дупка и са изпратили служители:„“, каза Бакалов.Имало е съмнение дали не става въпрос за ВиК авария. В този случай не може да се мине с валяк, защото има опасност от тежката машина да се спука водопровод, ако има проблем с него. Бакалов поясни, че предстои участъкът да бъде асфалтиран.", "date": "2017.05.12", "title": " \"Трамбоването\" на дупка с крака в Бургас било нормално (видео)"}
{"url": "https://m.offnews.bg/news/Sviat-_12/Bombata-v-Rim-naj-veroiatno-e-postavena-ot-mestni-anarhisti_655401.html", "text": "Бомбата, която избухна днес в Рим, най-вероятно е поставена от местни анархисти. Това е версията, по която работи полицията в италианската столица, съобщи БНТ. Бомба избухна в близост до пощенски офис в центъра на Рим тази сутрин. Беше чута и втора експлозия, която според полицията е предизвикана от запалването на бензина в паркиран наблизо автомобил.При взривовете нямаше пострадали. Очевидци разказват за голяма паника сред жители на града. На мястото са намерени пластмасова бутилка и кухненски таймер. Според полицията устройството е било твърде елементарно и не е имало за цел да нанесе големи поражения, затова по всяка вероятност не става дума за терористично нападение. Смята се, че вероятно става въпрос за протестна акция на местни анархисти. ", "date": "2017.05.12", "title": " Бомбата в Рим най-вероятно е поставена от местни анархисти"}
{"url": "https://m.offnews.bg/news/Koloezdene_18819/Fotofinish-opredeli-pobeditelia-v-sedmiia-etap-na-Dzhiroto-video_655404.html", "text": "Калеб Юън спечели с фотофиниш седмия етап от Джирото. Австралийската надежда на Orica-Scott победи буквално с милиметри колумбиеца Фернандо Гавирия (Quick-Step Floors) и белгиеца Сам Бенет (Bora-Hansgrohe).Тримата финишираха едновременно след 224 километра в Алберобело. Етапът не доведе до размествания в генералното класиране. Лидер продължава да бъде шампионът на Люксембург - Боб Юнгелс от Quick-Step, всички фаворити за на 10 секунди отзад.Състезанието днес беше белязано от бягство, продължило над 200 километра. Италианецът Джузепе Фонци (Wilier Trestina) и руснакът Дмитри Козончук (Gazprom-Rusvelo) издържаха няколко часа, но преднината им не достигаше 5 минути.Накрая преследвачите ги погълнаха. Спринтьорските отбори направиха \"влаковете\" 10 километра преди финала. Тесните участъци и многобройните завои попречиха на някои от тях.Тимът на Бенет тръгна първи. Юън обаче атакува лидера в последните метри, Гавирия се стрелна отляво. Тримата пресякоха заедно финала. Наложи се фотофиниш, който определи австралиеца за победител.Преди старта отборите бяха посетени от холивудската звезда Патрик Демпси. Той е голям фен на този спорт и често кара колело, докато снима филми. Звездата от \"Анатомията на Грей\" е лице на един от спонсорите на Джирото.", "date": "2017.05.12", "title": " Фотофиниш определи победителя в седмия етап на Джирото (видео)"}
{"url": "https://m.offnews.bg/news/Obshtestvo_4/Grigor-Zdravkov-Poracha-me-Mitko-Karatista_655398.html", "text": "Пребитият председател на Легия „Антимафия” Григор Здравков заяви пред bTV, че е поръчан от бизнесмена Димитър Стефанов – Каратиста.Целта, според Здравков, била документи за скандални пропуски в работата на службите да не стигнат до ръководството на ГЕРБ.По думите на председателя на „Антимафия”, биячите, които го нападнаха, са членове на клуб по бойни спортове от столичния квартал ”Надежда”. Биячите били събрани от единия от двама братя, известни с прозвището Чебурашките – лица, арестувани за организирани побои по времето на Цветан Цветанов.Хубаво е да питате актива на ГЕРБ дали още им е приближен. Каратиста е предложил на неформален разговор двама кандидати за Агенция „Митници”, твърди Здравков.Сред документите, за които Здравков твърди, че са причина за побоя над него, е разработка по убийството на Боби Белята от началото на 2015 г. - с помощта на германските служби и Интерпол била изяснена схема за трафик на хероин от България.Председателят на „Антимафия\" заяви, че случаят обаче „потънал” по времето, когато настоящият шеф на митниците Георги Костов е бил главен секретар на МВР.Здравков е категоричен, че само някой на най-високо равнище в ръководството на ведомството е можел да стопира работата.Друг скандален случай от документите е свързан с „един от най-издирваните хора в света, индиец, заради 500 млн. долара”. Мъжът, забъркан в мащабна корупционна афера със строителство на пътища в родината си, дошъл у нас, за да си прави фалшив паспорт и да пере пари в Албания с помощта на българска мина. Нашите служби получили информацията, но я „продали” - твърди Здравков.Той показа и снимки на човек „средно ниво в ИДИЛ”, който 6 месеца бил в Пазарджик, но ДАНС и МВР го „проспали”.Според Здравков, неговите нападатели се интересували и от анализ на \"Антимафия\" на потенциалните корупционни схеми, които да облагодетелстват контрабандните канали при рокади в митниците. Не успели да вземат документите, които два дни по-рано били изпратени на ГЕРБ.", "date": "2017.05.12", "title": " Григор Здравков: Поръча ме Митко Каратиста"}
{"url": "https://m.offnews.bg/news/Obshtestvo_4/1040-lv-maksimalna-pensiia-ot-2019-g-novootpusnatite-bez-tavan_655403.html", "text": "Таванът на пенсията ще запази през 2018 г., ще се увеличи от 910 на 1 040 лева през 2019 г. за старите пенсии и напълно ще отпадне за новите (отпуснатите от 1 януари 2019 г.) пенсии. Тя обаче едва ли ще се увеличи драстично, защото таванът вече ще е достигнал 40% от максималния осигурителен доход, а той се запазва 2600 лева следващите три години.Това предвижда проектът за средносрочна бюджетна прогноза за 2018-2020 г. на Министерството на финансите.Пенсиите няма да се индексират по т. нар. швейцарското правило, а с фиксиран процент - 3.8% през 2018 и 2019 г. и 3.7% през 2020 г. Причината е, че ако се ползва швейцарското правило (50% ръстът на инфлацията + 50% ръстът на средния осигурителен доход) се очаква индексацията да е по-ниска.Социалната пенсия за старост и минималната пенсия за стаж и възраст ще се увеличават със същите проценти.Минималната пенсия за стаж и възраст ще се увеличи на 180 лв. от 1 юли и на 200 лева от 1 октомври 2017 г.Възрастта за пенсиониране ще расте съгласно заложеното в Кодекса за социално осигуряване:Минималната възраст за пенсиониране на работещите в сектор „Сигурност” ще продължи да се увеличава с по 2 месеца до достигане на 53 години и 6 месеца през 2020 г.", "date": "2017.05.12", "title": " 1040 лв. максимална пенсия от 2019 г., новоотпуснатите - без таван"}
{"url": "https://m.offnews.bg/news/Bojni_18771/Bortcite-otpraznuvaha-s-iak-kupon-medalite-ot-evropejskoto-v-Sarbiia_655397.html", "text": "Освен да се борят националите ни демонстрираха и отлични умения да се забавляват. Президентът на федерацията Христо Маринов даде официална вечеря в чест на българските успехи на Евро 2017 в Нови Сад.Там тимът ни завърши с 6 медала - от които две титли, три сребърни отличия и едно бронзово. А неолимпийските стилове борба донесоха още две европейски титли при дебюта си на голямо първенство.Най-активни на дансигна бяха европейската шампионка Биляна Дудова, както и треньорът на националките Петър Касабов. Класиците, водени от лидера си Иво Ангелов, също не отстъпваха в танците.Най-щастливи от присъствието на медалистите бяха трите деца на Армен Назарян, треньор на класиците. Едмонд, Гриша и Инеса не спираха да се радват и снимат с героите на Евро 2017.Петър Дойнов, треньор на борците ни в неолимпийските стилове, подари на президента Христо Маринов отборната купа от Нови Сад. Там нашите останаха втори, на една точка от върха. И то само защото не бяха с пълен състав на първенството.Сред гостите бяха и много шампиони от близкото ни минало - двукратният златен олимпийски шампион Петър Киров, петкратният №1 в света и Европа Александър Томов, световният и европейски шампион Янко Шопов, двукратният №1 Европа Живко Вангелов и други.Тържеството бе уважено и от Данаил Ганчев, син на Гриша Ганчев, един от големите благодетелите на българската борба.", "date": "2017.05.12", "title": " Борците отпразнуваха с як купон медалите от европейското в Сърбия"}
{"url": "https://m.offnews.bg/news/Temida_18762/Postoianen-arest-za-Georgi-Sofkin-bujstval-v-sadebna-palata_655412.html", "text": "Бившият лидер на организацията \"Малки български хора\" Георги Софкин вече е с постоянна мярка за неотклонение „задържане под стража“, съобщиха от пресцентъра на прокуратурата.Решението е на Окръжния съд в Стара Загора. 57-годишният Софкин е привлечен като обвиняем по досъдебно производство за това, че 21.04.2017 г. в Стара Загора, в сградата на съдебната палата, \"извършил непристойни действия, грубо нарушаващи обществения ред и изразяващи явно неуважение към обществото – крещял и отправял закани, заплахи за уволнение, обидни и нецензурни реплики по отношение на служител в Регистратурата на Окръжен съд – гр. Стара Загора по време на изпълнение на служебните задължения, като по своето съдържание деянието се отличава с изключителен цинизъм и дързост\".Софкин искал лична среща с магистрати от Окръжна прокуратура и Окръжен съд – Стара Загора заради обиск и изземване на негови вещи по разследване за изнудване на длъжностно лице.Недоволен от отказа на магистратите да изпълнят исканията му – незабавно да му бъдат върнати иззетите вещи и да му бъде заплатена парична сума като неустойка, той \"нарушил обществения ред, както и нормалното функциониране на Регистратурата на Окръжен съд – Стара Загора, като викал, крещял отправял закани, заплахи за уволнение, обидни и нецензурни реплики – „Комунистически боклук, парцал, смотла!“, „От понеделник да те няма! Пиши си молбичката, боклук комунистически! Смотла! Мръхла! Парцал! Уволнена си!“.Непристойното поведение и нееднократната намеса на служители на съдебната охрана, наложили Софкин да бъде принудително изведен от сградата и да бъде задържан за срок от 24 часа.На 25.04.2017 г. Районна прокуратура – Стара Загора внесе искане в Районен съд – Стара Загора за вземане на мярка за неотклонение „задържане под стража“ спрямо Софкин.На същата дата съдът му наложи „домашен арест“, заради което е внесен протест в по-горната инстанция.Определението на Окръжен съд – Стара Загора е окончателно и не подлежи на обжалване.", "date": "2017.05.12", "title": " Постоянен арест за Георги Софкин, буйствал в съдебна палата"}
{"url": "https://m.offnews.bg/news/Futbol_18793/Dunav-pak-ne-padna-ot-Ludogoretc_655406.html", "text": "Дунав Русе създава доста проблеми на Лудогорец този сезон. Пред над 6000 зрители в Русе новаците извъртяха 2:2 с  шампиона на България. Припомняме, през сезона Лудогорец победи веднъж Дунав 5:3, загуби 0:1, а още една среща завърши 2:2.Домакините направиха по западен модел шпалир на гостите, които миналия кръг взеха на теория шестата поредна титла. И дадоха тон за хубав мач.Бранко Костадинов изработи първия гол за Дунав след фирмен пробив отляво. Той намери Шапов и домакините ликуваха - 1:0. Гостите изравниха чак след почивката. Кешеру вкара след асистенция на Марселиньо. По-рано през деня се написа, че румънският нападател може да премине в Трабзонспор срещу 6 милиона евро.Съдиите проспаха две положения до края. Първо, те не дадоха дузпа за Дунав след игра на Марселиньо с ръка в пеналта. После Карагерен вкара за 2:1 отбита при удар на Ненов топка. Играчът на русенци беше повечко във засада.Но в името на купона всичко е позволено, до края имаше още какво да се случи. Милчев си вкара автогол в 88-ата минута и така резултатът стана 2:2. Буквално в последните секунди Вандерсон имаше идеална възможност да донесе победата за шампионите, но пропусна.  ", "date": "2017.05.12", "title": " Дунав пак не падна от Лудогорец"}
{"url": "https://m.offnews.bg/news/Bojni_18771/Kechat-v-ekstaz-Skalata-shte-stane-prezident-na-SASht_655402.html", "text": "Светът на кеча изпадна в екстаз след изявлението на Дуейн Джонсън - Скалата, че може да се кандидатира за президент на САЩ през 2020 година. Сега мускулестият тип е най-скъпоплатеният актьор на Холивуд. Пътят към Белия дом е открит! Бившите му колеги от ринга са сигурни, че шампионът ще го направи. Иначе няма да открехва завесата пред авторитетно списание като GQ.Майк Фоули, с когото Скалата имаха легендарно партньорство, застана с две ръце зад идеята. \"Скалата има потенциал да обедини наистина Америка! Той трябва да се кандидатира като независим и да каже, че е готов да работи с всеки\", сподели Фоули.За евентуални дебати с Тръмп бившият кечист се изказа кратко и ясно: \"Ще бъдат легендарни\".Фоули не е единственият борец от прочутото шоу, подкрепил веднага Скалата. Таз, който има болезнени загуби от Джонсън, отсече: ще гласува за Дуейн Джонсън. \"Скалата е сериозно момче\", аргументира се Таз.", "date": "2017.05.12", "title": " Кечът в екстаз: Скалата ще стане президент на САЩ"}
{"url": "https://m.offnews.bg/news/Futbol_18793/Kamburov-bi-Levski-i-rekord-na-Hristo-Bonev_655413.html", "text": "Мартин Камбуров ще бие всички рекорди, ако играе всеки кръг срещу Левски. Идолът на Локо вкара първия гол при успеха 2:1 за пловдивчани над \"сините\". И осигури не само победата срещу любимата жертва.Марто вече има 186 гола в елита. Така изпревари по този показател легендата Христо Бонев - 185.„Аз съм длъжен да поздравя Мартин със 186-ия му гол. И съм изключително горд, че той е човекът, който би моя рекорд в Локомотив. Тъй като много добре ми е ясно на мен, че рекордите са поставяни да бъдат подобрявани.Само най-великата пловдивчанка Стефка Костадинов ще остане завинаги с тоя рекорд, защото няма да се роди по-добра скачачка от нея. Всички пловдивчани са горди. Смятам, че той ще подобри много рекорди още”, каза Христо Бонев още на почивката на мача.Иначе Бурабя изравни за Левски с великолепен гол от фаул. Защитникът Йефтовски донесе победата за Локо с удар с неудобния ляв крак.Така Локо се приближи на точка от Дунав и Черно море. Варненци имат мач по-малко, утре играят с ЦСКА-София.    Локо нямаше победа над столичен тим на Лаута този шампионат. Не би дори Славия. Но Левски е толкова слаб отбор в момента, че може да падне и от юношите си.", "date": "2017.05.12", "title": " Камбуров би Левски и рекорд на Христо Бонев"}
{"url": "https://m.offnews.bg/news/Politika_8/Jordan-Tconev-Balgarskiiat-natcionalizam-porazhda-turski-natcionaliza_655415.html", "text": "Нашите националисти са достатъчно опасни, за да бъдат допускани във властта. Те не са патриоти, а етнонационалисти, заяви пред БНТ депутатът от ДПС Йордан Цонев. Това е много опасно на Балканите, защото поражда ответен етнонационализъм. Конфликтът е готов. Българският национализъм поражда турски национализъм. Толерирането на национализма не е полезно за никоя страна, за България е опасно. Виждаме какво става в Македония, знаем какво стана в Югославия, каза Цонев.Той повтори тезата на ДПС, че са твърдо против участието на Обединените патриоти в правителството - \"това може да доведе до много неприятен конфликт.\"В Европа искаме да попитаме и друго. По принцип идеята за създаване на ЕС е отказ от национализма. Затова в Европа се води толкова свирепа война срещу него. Ние питаме защо е този двоен стандарт. В Европа не може да се управлява с националисти, тук може. Ние ще питаме на всички политически формати и форуми на Европа. ДПС има огромен авторитет в Европа и ще проведем тази битка докрай, категоричен е Цонев.", "date": "2017.05.12", "title": " Йордан Цонев: Българският национализъм поражда турски национализъм"}
{"url": "https://m.offnews.bg/news/Drugi_18773/Dmitrij-Medvedev-shte-vazrazhda-proizvodstvoto-na-shpagi-i-rapiri-v-Ru_655407.html", "text": "Руският премиер Дмитрий Медведев подкрепи идеята за възраждане на производството на рапири и шпаги в страната. Думите му бяха приети като заповед от подчинените.Медведев се срещна с националния отбор на Русия по фехтовка в тренировъчния център \"Новогорск\". Срещата течеше нормално, докато една от спортистките не реши да раздвижи обстановката.\"По съветско време нашите рапири и шпаги за фехтовка бяха най-добрите в света. В момента купуваме всичко от чужбина\", отбеляза смелата дама.Тя предложи на Медведев да възроди производството им. \"Разбира се, защо не\", отговори веднага премиерът, \"Само че трябва да ги пуснем наистина качествени\".На Олимпиадата в Рио преди година Русия направи истински фурор в този спорт. Националите на страната взеха общо седем медала на рапира, сабя и шпага. Четири от тях бяха златни.", "date": "2017.05.12", "title": " Дмитрий Медведев ще възражда производството на шпаги и рапири в Русия"}
{"url": "https://m.offnews.bg/news/Intcidenti_6/Dete-zagina-sled-padane-ot-shestiia-etazh-v-Burgas_655411.html", "text": "7-годишно момче загина след падане от шестия етаж на кооперация в Бургас.Инцидентът е станал около 19 ч. в жилищен блок на ул. „Гурко“ 45 в морския град, уточняват от полицията. При падането момчето е загинало на място.Полицията разпитва очевидци на инцидента.Причината за падането е нещастен случай, категорични са от МВР.", "date": "2017.05.12", "title": " Дете загина след падане от шестия етаж в Бургас"}
{"url": "https://m.offnews.bg/news/Kultura_33/Koi-sa-kotkite-ot-ot-ednoimenniia-miuzikal_655367.html", "text": "Вчера бе първото представление в България на най-известния мюзикъл в света \"Котки\". Оригиналният мюзикъл напълни Зала 1 на НДК, като накара хиляди да станат на крака след зрелищното 3-часово изпълнение.Облечени в ръчно изработените си костюми на различни породи котки, артистите излязоха на сцената, закачайки се с публиката, докосвайки и стрясквайки я. Декорът бе поставен на специално изработена за шоуто 20-метрова сцена. Световнизвестния мюзикъл на Андрю Лойд Уебър дойде с оригиналния си актьорски състав с цели 9 камиона с декор и антураж, за да пресъздаде историята на специалното събрание на котешкото племе Джеликъл, което се събира веднъж годишно, за да посрещне своя вожд мъдрия Стар Дойтермони.Действието се развива в полунощ, когато изведнъж сред множество светлини в малкия заден двор излизат котките, за да представят песните си, докато стария вожд на племето избира една от тях, която да се прероди. Във всяка една от песните си личи дълбокия образ на всяка котка, зад който освен вокални, се виждат и актьорските умения на трупата на \"Котки\"-те.котка-джентълмен. Той се движи в прекрасната си черна козина. По-стар и по-мъдър от останалите, често посещава джентълменските клубове, за да яде скариди, от което фигурата му е забележително кръгла. Той печели уважението на цялото племе и най-добър в две неща - да мъдрува и да яде.По-мъдър от него е само вожда на племето - Той вече е изживял няколко от деветте си живота и говори само в рими и поговорки. Уважаван от цялото племе, той прекарва повече от времето си на слънце, излежавайки се. Уважава всички котки, включително отритнатата Гризабела. Неговото най-голямо умение е да съзира качествата на всеки член на племето.Централната женска роля е тази на  - някога обожавана и красива, тя напуска племето. След време обаче решава да се завърне, но по-старите членове на племето отказват да я приемат обратно. Някога облечена с красива и блестяща рокля, сега тя носи износен кожух. Тя живее загубена в спомените за някогашната любов на останалите котки и именно персонажа и, изпълнен от екзотичната Джана Ампил, родом от Филипините, представя най-емоционалната и трогателна песен в мюзикъла - \"Memory\".Песента през годините е изпълнена от над 160 певци, сред които Барбара Стрейзънд, Елън Пейдж, Никол Шерцингер и Лиеона Луис.Тя става изключително популярна през миналия век във Великобритания, като през 1981 г. влиза под номер 5 в класацията на 10-те най-слушани песни в Кралството. Като в повечето истории и в \"Котки\"-те не липсва злодей. Коте  изскочи с гръмотевична бързина в Зала 1 под звуците на полицейски сирени. Той е майсторски престъпник, който е твърде умен, за да остави доказателство за престъпленията си. Има огнен характер и с появата му всички котки бягат и оставят сцената празна за соловото му изпълнение.Неговите прякори са \"Мистерията на котката\", \"Скритата лапа\" и \"Наполеонът на престърността\".Едно от най-запомнящите се изпълнения в \"Котки\" е това на , който пронизва непрогледната тъмнина с блестящия си костюм. Той прави невероятни спринтове, пируети и балетни стъпки по сцената, оставяйки публиката екзалтирана. Всички котки са омагьосани от неговата дързост и елегантност, но в сърцето си той е едно малко коте, което все още не вярва в себе си, въпреки че умело прикрива това. Освен фокуси, Мистър Мистъфийлс прави и гърмящо светлинно шоу с пироефекти.Най-сладка от цялото племе е Тя е малко, бяло и пухкаво котенце, а нейният образ представя детската чистота и невинност. Тя не разбира защо всички отбягват Гризабела и първа и протяга лапа за помощ.  пък е стара котка, уважавана и почитана от племето. Неговата весела и енергична личност непрекъснато е на преден план, но той често показва меката си, любяща страна и редовно се грижи за котенцата. Основната му роля обаче е да работи върху пощенските влакове, които пътуват през нощта. прекарва дните си, за да търси топлите и слънчеви места, където седи, седи, седи и спи, докато часовете отминават.Но когато луната се издига на небето, Джениадидот оживява. Тя пече картофи, учи мишките да плетат, а хребарките са нейната малка армия от организирани и продуктивни същества. рядко се движат отделно. Въпреки приликата си, са много различни и използват това. Деметра е измъчена душа, която често търси Бамбалурина, когато изпада в неприятни ситуации. Бомбалурина пък е по-самолюбива и флиртуваща с останалите котка. Въпреки че е уверена, любезна и докосваща, тя може да бъде и лоша. Тази личност е показана, когато тя се ядосва на Гризабела, въпреки че в крайна сметка ще я уважава и ще я посрещне отново. Изпълненията на всички котки бяха съпроводени от прекрасната музика на 13-членния бенд, който пътува с шоуто. Живата музика, изскачащите от всички места в залата котки, светлините, декора и невероятното изпълнение на песента \"Memory\" създадоха истинска бродуейска атмосфера. За щастие, организаторите обявиха допълнителни представления на \"Котки\"-те от 14.00 часа на 13 и 14 май, на които ще можете да видите останалите котешки персонажи, тъй като представленията от 20.00 часа бяха напълно разпродадени за отрицателно време. ", "date": "2017.05.12", "title": " Кои са котките от от едноименния мюзикъл"}
{"url": "https://m.offnews.bg/news/Temida_18762/Sadat-zadalzhi-prezidentstvoto-da-razsekreti-stenogramata-za-KTB_655410.html", "text": "Административният съд София-град отмени отказа на администрацията на президента да предостави стенограмата от консултациите през юни 2014 г. за Корпоративната търговска банка.Според решението на съда, администрацията на президента трябва да заплати на журналиста Атанас Чобанов 310 лева деловодни разноски.Решението на Административния съд София-град обаче не е окончателно и може да се обжалва пред Върховния административен съд в срок от 2 седмици.\"Оспорваният отказ е немотивиран и незаконосъобразен, защото органът не може да се позове на „професионалната тайна по Закона за кредитните институции“, от една страна, а от друга – не установява на какво основание може да се приеме, че стенограмата е защитена по закон информация\", пише в решението на Административния съд София-град.Отказът на президентската администрация е по повод искане на главния редактор на сайта \"Биволъ\" по реда на Закона за достъп до обществена информация (ЗДОИ). Отказът е постановен с мотивите, че стенограмата съдържа елементи на професионална тайна и няма надделяващ обществен интерес.Преди това са правени още две искания за разсекретяване на стенограмата. Първия път - от гражданина Стефан Стойков, и втория път - от бившия шеф на БСП Михаил Миков. И двата пъти администрацията на президента Росен Плевнелиев отказа достъп.Искането на Атанас Чобанов е подадено на 16 януари 2017 г. - в края на мандата на президента Плевнелиев. Отказът обаче е даден в мандата на Румен Радев.Принципът е, че при държавния глава всички, включително политици, шефове на националната банка, други критични за държавата институции трябва да имат правото да говорят спокойно и да бъдат сигурни, че някои от аргументите и отговорните държавни разговори ще останат в рамките на институцията. Когато това правило се разбие, оттам нататък ние принизяваме тази институция, каза Плевнелиев.Президентската институция е много важна в критична ситуация. Представете си, ако всичко до последната запетайка просто става публично, защото някой политик е решил да отиграе днес някаква ситуация, заяви още Плевнелиев.", "date": "2017.05.12", "title": " Съдът задължи президентството да разсекрети стенограмата за КТБ"}
