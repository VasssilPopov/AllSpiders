{"url": "https://offnews.bg/tehnologii/whatsapp-se-srina-za-chas-672110.html", "text": " Притежаваното от Facebook приложение WhatsApp се срина в световен мащаб за около час.Точно когато хората по света си изпращаха поздравления, приложението за чат и съобщения рухна. Причината обаче не беше съобщена.В Индия - най-големия му пазар с около 200 млн. потребители от общо над милиард, обаче приложението не беше достъпно само за няколко минути след полунощ, пише Ройтерс.", "date": "2017.12.31", "title": "WhatsApp се срина за час"}
{"url": "https://offnews.bg/sviat/atentatorat-ot-sankt-peterburg-prizna-vinata-si-obviniha-go-v-teroriz-672096.html", "text": "След разпит на руските служби за сигурност предполагаемият извършител на атентата в супермаркет в Санкт Петербург призна вината си, съобщи следствието, цитирано от Франс прес.Повдигнати са му обвинения за извършване на терористичен акт, които той ще обжалва.35-годишният Дмитрий Лукяненко признал, че бил движен от \"ненавист към организаторите и участниците в психологически тренинги, които преди време посещавал\", посочват ТАСС и Ройтерс.Взривът бе предизвикан на 27 декември в магазин \"Перекресток\" в Санкт Петербург. Пострадаха 18 души.Според следствието Лукяненко бил регистриран в психиатрична клиника от 19-годишен, а според запознат източник, цитиран от Интерфакс, той бил член на \"окултисткото националистическо движение \"Нова ера\", отбелязва АФП.", "date": "2017.12.31", "title": "Атентаторът от Санкт Петербург призна вината си, обвиниха го в тероризъм"}
{"url": "https://offnews.bg/sviat/posreshtaneto-na-nova-godina-v-avstralia-se-prevarna-v-tarzhestvo-za-l-672095.html", "text": "С водопад от фойерверки с цветовете на дъгата, отбелязващ легализирането на еднополовите бракове, Австралия отбеляза настъпването на новата 2018 година. Дъгата бе показана в края на пиротехническото шоу, което бе наблюдавано от 1.6 милиона души на пристанището в Сидни, предадоха ДПА и БТА.Каскадата от фойерверки с цветовете на дъгата, падаща като водопад от моста \"Харбър Бридж\", бе кулминацията на 12-минутното шоу, което според организаторите е най-голямото правено досега в Сидни. 8 тона фойерверки за 7 милиона австралийски долара (5,5 милиона щатски долара) са изстреляни около пристанището.Кметът на Сидни Клоувър Мур каза, че водопадът от фойерверките с цветовете на дъгата бележи вота през декември, с който бяха легализирани еднополовите бракове, както и 40-ия гей и лесбийски Марди гра, планиран за март, чийто водещ вероятно ще бъде Шер.Австралийската кинозвезда Хю Джакман е помогнал за оформянето на 20-секунден златен сегмент от шоуто на фона на музиката на починалия аборигенски певец Др Джи Юнупингу.Хиляди хора, мнозина пристигнали от чужбина, се редяха от ранни зори, за да заемат най-добрите места за наблюдение на зарята. Мерките за сигурност бяха засилени, като улиците към пристанището бяха блокирани, за да се предотврати врязване на превозни средства в множеството.Няма данни за подготвяни терористични нападения, въпреки страховете, които се породиха, когато хиляди хора трябваше да бъдат евакуирани от плаж северно от Сидни заради пожар на лодка, натоварена с фойерверки.Австралия не посрещна първа Новата година. Преди Сидни новозеландците са насладиха на петминутна заря от прочутата кула Скай Тауър в Окланд, като най-високият фойерверк се очакваше да достигне 280 метра в небето.Първите празненства обаче започнаха в тихоокеанските островни държави Самоа, Тонга и Кирибати.", "date": "2017.12.31", "title": "Посрещането на Нова година в Австралия се превърна в тържество за легализирането на еднополовите бракове (видео)"}
{"url": "https://offnews.bg/evropa/puchdemon-poiska-madrid-da-mu-varne-vlastta-672099.html", "text": "Отстраненият каталунски лидер Карлес Пучдемон поиска Мадрид да върне на власт него и регионалното му правителство.Кабинетът му бе свален след обявения за незаконно проведен от испански съд референдум за независимост от Испания.Пучдемон надигна глас от Белгия, където се укри, след като станаха ясни .\"Като президент настоявам испанското правителство и тези, които го подкрепят, да поправят това, което вече не работи, да поправят щетите, които нанесоха и да възстановят всичко, което отнеха от каталунците, без те да са го разрешили\", заяви Пучдемон.Испанският премиер Мариано Рахой обаче отказва да върне това регионално правителство. Той планира да свика новия каталунски парламент на 17 януари.", "date": "2017.12.31", "title": "Пучдемон поиска Мадрид да му върне властта"}
{"url": "https://offnews.bg/sviat/desetki-ubiti-v-avtobusna-katastrofa-v-kenia-672098.html", "text": "Най-малко 36 души загинаха в катастрофа между камион и автобус с 46 пътници на опасен път в Кения, предаде Би Би Си.Местните власти казват, че инцидентът станал в 3 ч. (0:00 GMT) и че автобусът се е движил в забранено за него пътно платно.Световната здравна организация определя Кения като една от най-опасните страни в света по отношение на пътната безопасност.Полицията смята, че повече от 100 души са загинали на същото място през последните седмици.", "date": "2017.12.31", "title": "Десетки убити в автобусна катастрофа в Кения"}
{"url": "https://offnews.bg/obshtestvo/predpraznichno-stotitci-domakinstva-ostanaha-bez-voda-v-sliven-672100.html", "text": "Три сливенски квартала останаха без вода през целия ден поради извършване на авариен ремонт от \"Водоснабдяване и Канализация - Сливен\".Днес сутринта от водоснабдителното дружество уведомиха жителите на кв. \"Българка, кв. \"Ново село\" и кв. \"Сини камъни\" в Сливен, че водоподаването ще бъде прекъснато до отстраняване на аварията, като се очакваше това да стане до 16:30 часа. Няколко часа по-късно обаче от ВиК съобщиха, че вода няма да има до 17:00 часа.В 17:30 Репортерът на OFFNews поиска информация от диспечер на ВиК - Сливен кога стотиците засегнати домакинства в празничния ден могат да очакват да бъде преустановено водоснабдяването в техните квартали. От дружеството отговориха, че аварията е отстранена, а водата трябва да бъде пусната до 30 минути. Вече час по-късно хората в град Сливен продължават да стоят без вода, надявайки се, че няма да посрещнат новогодишната вечер некъпани.Дали надеждите им ще се оправдаят не е ясно - от ВиК - Сливен спряха да отговорят на телефона. ", "date": "2017.12.31", "title": "Предпразнично: Стотици домакинства останаха без вода в Сливен"}
{"url": "https://offnews.bg/futbol/manchestar-siti-izprati-godinata-s-remi-672092.html", "text": "Лидерът в английската Премиър лийг Манчестър Сити прекъсна серията си от 18 поредни победи в първенството, след като завърши 0:0 като гост на Кристъл Палас в среща от 21-ия кръг.Домакините могат да съжаляват, че не успяха да нанесат загуба на \"гражданите\", след като профукаха дузпа в края на мача, когато Едерсон отрази удара на Лука Миливойевич от бялата точка.Мениджърът на Сити Джосеп Гуардиола обече едва ли е особено притеснен от първите загубени точки от август. Въпреки това равенство \"гражданите\" имат преднина от 14 точки пред втория Челси.по-късно днес:Уест Бромич - Арсеналот съботаБорнемут - Евертън 2:1Нюкасъл - Брайтън 0:0Челси - Стоук Сити 5:0Хъдърсфилд - Бърнли 0:0Ливърпул - Лестър 2:1Уотфорд - Суонси 1:2Манчестър Юнайтед - Саутхямптън 0:0", "date": "2017.12.31", "title": "Манчестър Сити изпрати годината с реми"}
{"url": "https://offnews.bg/sviat/200-protestirashti-v-iran-sa-arestuvani-672103.html", "text": "200 протестиращи в Иран са били арестувани, съобщиха властите в Техеран, цитирани от AFP.Арестите са извършени в събота, в поредния ден на протести в страната. Те бяха съпроводени с палежи и насилие. Двама от протестиращите бяха убити, а властите отричат да носят отговорност за извършеното.Протестите започнаха като демонстрации с икономически искания и прераснаха в масови протести с политически - оттеглянето на върховния водач на Иран - аятолах Али Хаменеи.Техеран твърди, че протестите са вдъхновени отвън - от групи в Саудитска Арабия и Европа.Случващото се в Иран вече коментираха САЩ и Великобритания. Американският президент Доналд Тръмп почти открито заплаши властите в Иран, външният министър на Великобритания Борис Джонсън заяви, че правото на протест е основно човешко право и е от жизненоважно значение то да се спазва.Техеран отвърна, че не става въпрос за мирен процес, а за подклаждане на хаос и бунтове в страната.", "date": "2017.12.31", "title": "200 протестиращи в Иран са арестувани"}
{"url": "https://offnews.bg/sviat/iran-otriaza-sotcialnite-mrezhi-i-zaplashi-protestirashtite-shte-si-p-672091.html", "text": "Иран временно ще ограничи достъпа до някои социални медии и приложения за изпращане на съобщения, за да контролира протестите, обяви иранската държавна телевизия, цитирана от Reuters.\"На най-високото ниво по сигурността беше решено да се ограничи достъпът до Telegram (приложение за изпращане на съобщения) и Instagram\", казва източникът, цитиран от медията.Демонстрациите започнаха преди три дни с икономически искания, но те вече прераснаха в политически - за оттеглянето на върховния водач на Иран - аятолах Али Хаменей. Митингуващите подпалиха сгради, на което властите отговориха с насилие.Днес Иран предупреди, че протестиращите ще си \"платят цената\" след трите нощи на безредици и масови демонстрации в цялата страна, при които двама протестиращи бяха убити, а десетки - арестувани. Властите признават за убийствата на двама души в събота вечерта в малък западен град, но отричат да са отговорни за смъртта им.Видеоклипове в социалните медии показват хиляди маршируващи по улиците на страната през нощта по време на най-големия тест за ислямската република от масовите протести през 2009 година.Къде има протести в Иран?Държавната телевизия започна да излъчва кадри на протестиращи в неделя, а във фокуса на репортажите бяха плячкосвания на банки и автомобили, над зала в Техеран.\"Тези, които разрушават обществено имущество, нарушават реда и погазват закона, трябва да носят отговорност за поведението си и да платят цената\", обяви вътрешният министър Абдолрахман Рахмани Фазил чрез държавната телевизия.Със сигурност ще се противопоставим на насилието, страха и терора, добави той.Американският президент Доналд Тръмп също зае страна, казвайки, че \"потисническите режими не могат да траят вечно\".Говорителят на Белия дом Сара Сандърс пък предупреди: \"Дните, в които Америка търсеше друг начин.... свършиха\".Тръмп написа още:\"Големи протести в Иран. Хората най-накрая помъдряха за това как техните пари и богатство се крадат и прахосват за тероризъм. Изглежда като че ри те няма да го търпят повече. САЩ наблюдава много отблизо за нарушаване на човешките права!\"Не се горещете, написа в отговор на Тръмп в Туитър парламентарният директор за международните дела Хосеин Амир-Абдолахян. Безредиците и хаосът са нещо различно от събиранията и мирните протести, свързани с препитанието на хората, допълни той.След САЩ и Великобритания изрази позицията си. Външният министър Борис Джонсън написа, че следи с тревога събитията в Иран и заяви, че е от жизненоважно значение гражданите да могат да протестират свободно.Протестите започнаха във втория по големина град Машхад с икономически искания, но бързо се разпростряха в цялата страна - вече с искания срещу ислямската система на управление като цяло, а протестиращите издигнаха плакати с надписи \"Смърт за диктатора!\". Последваха и контрапротести, включващи студенти от Университета в Техеран.Общият брой на арестуваните остава неясен, но държавни служители в Арак, град на около 300 км югозападно от Техеран, твърдят, че 80 души са били задържани само за една нощ.Иранските власти твърдят, че протестите са разпалени от външни сили. Твърдят, че въпросните \"външни сили\" са с източник Саудитска Арабия и групи, базирани в Европа.От началото на протестите президентът Хасан Рухани не е правил изявление. Той дойде на власт през 2013 г. с обещания за икономически подем и намаляване на социалното напрежение, но гневът заради високите разходи и 12-процентната безработица оставят усещането у мнозина, че процесите на подобрение текат с твърде бавна скорост. Безработицата е особено висока сред младите хора.", "date": "2017.12.31", "title": "Иран отряза социалните мрежи и заплаши протестиращите: Ще си платите цената!"}
{"url": "https://offnews.bg/futbol/arsenal-spazi-traditciata-da-gubi-tochki-na-31-dekemvri-672107.html", "text": "Отборът на Арсенал спази традицията да губи точки на 31 декември, след като завърши 1:1 при гостуването на Уест Бромич в последния мач за годината във Висшата лига.Лондончани ведоха седем минути преди края, когато Алексис Санчес изпълни фаул, топката се отклони в Джеймс Маклийн и се озова в мрежата, а попадението бе записано като автогол.В 89-ата минута Джей Родригес обаче изравни от доста спорна дузпа. Топката се удари в ръката на Чембърс, но тя бе насочена отблизо и защитникът нямаше какво да направи.След равенството Арсенал изпревари Тотнъм, който е с мач по-малко, и в момента е пети в класирането, като изостава на 3 точки от четвъртия Ливърпул. Уест Бромич пък остана в зоната на изпадащите, като вече няма победа в 19 поредни шампионатни срещи.Двубоят ще остане паметен за мениджъра на \"артилеристите\" Арсен Венгер, който изведе тима за 811-и път в мач от Висшата лига и така изпревари легендарния треньор на Манчестър Юнайтед сър Алекс Фюргюсън по водени мачове в първенството. Французинът е начело на клуба от 21 години или точно от 7750 дни.", "date": "2017.12.31", "title": "Арсенал спази традицията да губи точки на 31 декември"}
{"url": "https://offnews.bg/obshtestvo/posolstvoto-ni-v-avstralia-posreshtna-nova-godina-672093.html", "text": "Служителите в посолството ни в Канбера, Австралия станаха първите български държавни служители, които посрещнаха новата 2018 година.Това стана в 15 ч., съобщи пресцентърът на Външно министерство.Посланик Емилия Стефанова-Велева пожела на българите здраве, лично и професионално удовлетворение, благополучие, радост и сбъднати мечти. Пожела мир у нас и по света, както и успешно българско председателство на Съвета на ЕС.105 са българските дипломатически и консулски представителства в чужбина, които ще посрещнат Новата година в следващите 19 часа. Последни ще изпратят старата година служителите в Генералното консулство в Лос Анджелис, САЩ - в 10 ч българско време на 1 януари 2018 г.", "date": "2017.12.31", "title": "Посолството ни в Австралия посрещна Нова година"}
{"url": "https://offnews.bg/sviat/40-000-politcai-po-ulitcite-na-istanbul-v-novogodishnata-nosht-672102.html", "text": "Истанбул ще разположи над 40 000 служители на службите за сигурност в новогодишната нощ, предаде AFP.Крутите мерки се вземат днес, година след смъртоносното нападение в нощен клуб, отнело живота на 39 души, припомня информационната агенция. Тогава нападател откри огън по празнуващи час и 15 минути след полунощ в дискотеката в Ортакьой. Той първо убил полицай на входа, след което влязъл и започнал да стреля с автомат \"Калашников\" по намиращите се вътре между 500 и 600 празнуващи.Днес десетки почетоха паметта на 39-имата убити, като поставиха снимките им и цветя пред клуба, станал мишена на нападателя.", "date": "2017.12.31", "title": "40 000 полицаи по улиците на Истанбул в новогодишната нощ"}
{"url": "https://offnews.bg/sviat/ruhani-se-opalchi-na-tramp-nareche-go-vrag-i-obiavi-irantcite-sa-svo-672108.html", "text": "Иранците са свободни да протестират срещу правителството, но не трябва да застрашават сигурността, обяви президентът Хасан Рухани в изявление след четиридневното си мълчание, съпътствало демонстрациите.Президентът признава, че има проблеми, които трябва да бъдат решени, но предупреждава, че насилието няма да бъде толерирано.Протестите са най-големите от 2009 г. насам.Имаше сблъсъци в няколко града, а Иран ограничи достъпа до социалните мрежи, използвани за организиране на протестите.\"Временното\" ограничение на приложенията Telegram и Instagram беше наложено, за да се \"поддържа спокойствието\", отбеляза държавната новинарска агенция Irib.Протестите започнаха в североизточната част на страната и първоначално имаха единствено икономически искания, те бяха срещу повишаващите се цени, но се обърнаха в политически искания, включително оттеглянето на върховния лидер аятолах Али Хаменей.В последния си туит по въпроса американският президент Доналд Тръмп заявява, че положението на иранците се влошава, докато техните пари и богатство се крадат, за да се прахосват за тероризъм.В първия си публичен коментар Рухани остро разкритикува Тръмп заради това обвинение.\"Този господин в Америка, който се опитва да съчувства на нацията ни, изглежда е забравил, че преди няколко месеца нарече иранската нация терористична\", заявява той.\"Този човек, който е враг на иранската нация от главата до петите, няма правото да демонстрира съчувствие към иранците\", добави той.Иранският президент заяви, че съгражданите му са \"напълно свободни да изразяват критиките си към правителството или да протестират... по начин, който ще доведе до подобряване на условията в страната\".", "date": "2017.12.31", "title": "Рухани се опълчи на Тръмп, нарече го враг и обяви: Иранците са свободни да протестират"}
{"url": "https://offnews.bg/sviat/zemetresenie-sas-sila-4-6-raztarsi-atina-672070.html", "text": "Земетресение с магнитуд 4,6 по скалата на Рихтер разтърси Атина и Централна Гърция рано тази сутрин. Трусът е бил регистриран в 06,02 ч. (04,02 ч. по Гринуич) в Коринтския залив, а огнището е било на 5 км дълбочина според сайта на Националната обсерватория на Атина, съобщиха Ройтерс и БТА.\"Усещането беше като две земетресения едно след друго. Беше доста силно и ме събуди\", разказва свидетел на сайта на Европейско-средиземноморския сеизмологичен център.Няма информация за пострадали и нанесени щети.", "date": "2017.12.31", "title": "Земетресение със сила 4,6 разтърси Атина"}
{"url": "https://offnews.bg/futbol/levski-se-razmina-s-bajern-ii-672071.html", "text": "Отборът на Левски няма да играе контрола с дублиращия тим на Байерн (Мюнхен). \"Сините\" чакаха отговор от втория състав на баварците за евентуален спаринг в Малта, където \"сините\" ще бъдат на лагер за първи път в своята история.Там трябваше да бъдат и талантите на петкратния европейски шампион, но в крайна сметка, германците ще се подготвят в Малага, информира Спортал.Левски със сигурност ще играе с малтийския шампион Хибърниънс, докато украинският Олександрия и втородивизионният руски Оренбург, все още не са потвърдили официално проверките си с 26-кратните шампиони.Играчите на \"сините\" стартират подготовка на шести януари, а на девети януари заминават за Малта, където ще останат до шести февруари. Делио Роси иска Левски да изиграе пет проверки в подготовката.Не се знае дали ще има нови играчи, тъй като селекцията сериозно зацикли. Към този момент единственият нов е бившият играч на сините Аймен Белаид. Самият треньор Делио Роси се прибра в родината си Италия след мача за Купата срещу Дунав.", "date": "2017.12.31", "title": "Левски се размина с Байерн II"}
{"url": "https://offnews.bg/politika/mestan-dano-godinata-na-predsedatelstvoto-e-start-za-funktcionalnoto-672094.html", "text": "В поздравлението си за настъпващата 2018 година лидерът на ПП ДОСТ Лютви Местан пожелава здраве, късмет и благоденствие на българските граждани и подчертава значението на председателството на Съвета на ЕС, което страната ни поема.\"Годината на председателството на ЕС да ни донесе воля и отговорност за реформи в ключовите сектори в името на по-добър живот и повече демокрация.Нека това наше първо председателство да се превърне в старт за функционалното членство на България в ЕС\", пожелава Местан и завършва поздравлението си, изпратено до медиите, с: \"Мирна, щедра и успешна 2018 година!\".", "date": "2017.12.31", "title": "Местан: Дано годината на председателството е старт за функционалното членство на България в ЕС"}
{"url": "https://offnews.bg/sviat/palestintcite-privikaha-poslanika-si-ot-sasht-zaradi-reshenieto-na-tra-672104.html", "text": "Палестинците обявиха, че привикват у дома дипломатическия си представител в САЩ Хусам Зомлот за \"консултации\" в отговор на решението на американския президент Доналд Тръмп да признае Йерусалим за столица на Израел и да прехвърли посолството на САЩ от Тел Авив в свещения за три религии град.Сега Йерусалим е разделен на две - столица е и за израелците, и за палестинците.Палестинският президент Махмуд Абас заяви, че той няма да приеме никакъв мирен план на САЩ заради действията на Тръмп и обяви Йерусалим за \"вечна столица на палестинския народ\".Протести и сблъсъци избухнаха в Ивицата Газа след обявяване на решението в началото на декември. При тях загинаха 13 палестинци.ООН, подкрепена и от България, прие резолюция, с която призова САЩ да отмени решението си. Преди гласуването САЩ заплашиха да спрат помощта, която дават за страните, които гласуват \"за\". След него пък американците показаха, че вече са преброили приятелите си - тези, които са гласували с \"против\" и \"въздържал се\", и враговете си.В отговор на Външно министерство за OFFNews по повод създалата се ситуация първите ни дипломати увериха, че гласуването няма да влоши отношенията между България и САЩ. Страната ни обаче не е сред получилите покана за новогодишното парти на 3 януари. Покана, на която пише: \"за да ви благодарим за приятелството ви\".", "date": "2017.12.31", "title": "Палестинците привикаха посланика си от САЩ заради решението на Тръмп за Йерусалим"}
{"url": "https://offnews.bg/obshtestvo/puskat-prez-8-punkta-na-ploshtad-batenberg-mnogo-politcia-i-zabrana-z-672072.html", "text": "С традиционния концерт \"Сцена под звездите\" на площад \"Княз Александър Батенберг\" София ще посрещне Новата 2018 г.Празничната програма ще започне в 22 часа и ще продължи до 1 след полунощ.Водещи тази година ще са Анна Ангелова и актьорът Владо Пенев, а новогодишното хоро, отново по традиция, ще поведе певицата Николина Чакърдъкова.В концерта тази година участие ще вземат Хилда Казасян с Васил Петров и Ангел Заберски Бенда, \"Акага\", Михаела Филева, Дара и Християна Лоизу, както и \"Сигнал\".Организаторите на концерта обещаха най-пищната заря от 19 години насам. Всяка година на площада празнуват около 200 000 души. Мерките за сигурност са завишени. Ще има проверки на 8 контролни пункта. Забранява се на празнуващите да носят оръжие и остри предмети, както и стъклени бутилки и пиротехника.Около сцената освен обичайното полицейско присъствие ще има и 10 стратегически екипа от по двама полицаи. Те са обучени да стрелят срещу активни стрелци с открити лица и въоръжени с автомати, както е според изискванията на ЕС.Редица линии на градския транспорт ще работят през новогодишната нощ - трамваи с номера 5, 7, 8, 12, 18, 20, 22, тролеи 1, 2, 4, 9 и автобуси 11, 83, 102, 78, 85, 94, 285, 309, 310, 76, 213 и 604.Метрото също ще се движи през новогодишната нощ. Влаковете от станция \"Младост 1\" до \"Витоша\" ще са на интервал от 20 минути, а тези от станция \"Младост 1\" до \"Бизнес парк София\" - на 40 минути.", "date": "2017.12.31", "title": "Пускат през 8 пункта на площад Батенберг. Много полиция и забрана за бутилки и пиротехника на концерта в София"}
{"url": "https://offnews.bg/sviat/godina-obezobrazena-ot-vojna-lazhi-i-bezzakonie-2017-a-prez-pogleda-672106.html", "text": "Година, обезобразена от война, лъжи и беззаконие. Така папа Франциск описа 2017-а в новогодишното си послание. Той призова хората да поемат отговорност за делата си.В последната си публична проява за годината, на вечерната служба в базиликата \"Св. Петър\", папата заяви, че човечеството е \"пропиляло и накърнило\" годината \"по много начини с дела на смъртта, с лъжи и беззаконие.Докато войната е най-очевидният знак за \"неразкаяла се и абсурдна гордост\", много други прегрешения са причинили деградация на личността, социалната система и околната среда.Трябва да поемем отговорност за всичко пред Бога, нашите братя и творението, каза той.Сега папата не спомена конкретни събития от 2017 г., но през годината той издигна гласа си за много от най-големите световни проблеми.През април Франциск осъди \"неприемливото избиване\" на невинни цивилни с химически оръжия в Сирия. Само месец по-рано той посети Мианмар, където повече от 600 000 мюсюлмани бяха прогонени от домовете си в съседен Бангладеш, в опит да говори с властите и смекчи кризата.Папата търсеше начин да насърчи мира в Колумбия по време на посещението си през септември и лобира американският президент Доналд Тръмп да се бори с климатичните проблеми. При обтягането на отношенията между Северна Корея и Запада, Франциск изрази притесненията си за ядрения арсенал.В края на службата Франциск прекоси площад \"Св. Петър\", спирайки, за да се ръкува с хората и да позира за снимки.", "date": "2017.12.31", "title": "Година, обезобразена от война, лъжи и беззаконие: 2017-а през погледа на папата"}
{"url": "https://offnews.bg/sviat/lavina-ubi-skior-vav-frantcia-672090.html", "text": "Лавина уби скиор във Френските Алпи, а около 4 000 туристи бяха блокирани в зимните курорти от обилните снеговалежи, съобщиха властите, цитирани от AFP.Планинската спасителна служба обяви, че 22-годишен мъж е починал, когато лавина го помела, докато карал ски извън писта в популярния сред чуждите туристи курорт Валдизер.3 500 шофьори са прекарали нощта в заслони, след като снегът направил пътищата непроходими. Още около 500 души, кацнали на летището в Шамбери, за да прекарат ваканцията си в Алпите, също са били принудени да спят в заслони.Опасността от лавини в Савоя беше повишена до четвърта степен при петстепенната скала.", "date": "2017.12.31", "title": "Лавина уби скиор във Франция"}
{"url": "https://offnews.bg/offtopic/kucheta-koito-shte-vi-usmihnat-sas-saveti-za-novata-godina-snimki-672041.html", "text": "Остават броени часове до настъпването на Новата година. Някои от нас обаче вече започват да си правят планове и да си поставят цели за 2018 г. Сайтът AdMe.ru е събрал забавни снимки на кучета със съвети за Новата година, с които искаме да ви накараме да се усмихнете. Бъдете уверени в себе си Наспете се добреНе падайте духомПозволявайте си малки слабостиНе се страхувайте да изглеждате странниНамирайте време за спортНе се притеснявайте да показвате нежностНе се съмнявайте в своята неотразимостНе забравяйте да се усмихвате по-често", "date": "2017.12.31", "title": "Кучета, които ще ви усмихнат със съвети за Новата година (снимки)"}
{"url": "https://offnews.bg/futbol/shotlandski-fenove-si-ustroiha-mil-boj-672073.html", "text": "На много мил бой между фенове станаха свидетели зрителите на мача от втора дивизия на първенството на Шотландия между Сейнт Мирън и Дънди Юнайтед.Трибуните за гостуващи и местни привърженици на стадион \"Пейсли 2021\" се оказаха твърде далеч една от друга и буйните глави от двете агитки се оказаха в невъзможност да влязат в ръкопашна схватка.Това наложи да се прояви известна изобретателност, а падналият сняг се оказа в помощ. Вместо с юмруци, феновете започнаха да се замерят със снежни топки.Не е ясно кой е спечелил импровизираната война, но със сигурност предимство е имала агитката с повече \"муниции\" на трибуните. Иначе на терена спечели Сейнт Мирън с 2:0 и се утвърди на върха в класирането с 41 точки. Дънди върви втори с 36.", "date": "2017.12.31", "title": "Шотландски фенове си устроиха мил бой"}
{"url": "https://offnews.bg/sviat/niskite-temperaturi-prevarnaha-niagarskia-vodopad-v-zimna-prikazka-sn-672078.html", "text": "Част от Ниагарския водопад замръзна и се превърна в истинска зимна приказка. По-голямата част от канадската област на Онтарио е обхваната от сковаващ студ. Температурите сутрин достигат до около -20 градуса. В град Ери, недалеч от Ниагарския водопад, преди дни паднаха 1,5 метра сняг за 48 часа, а властите обявиха извънредно положение.Туристи обаче не пропускат да посетят Ниагарския водопад и в такова време, за да уловят уникалната гледка. Много от тях споделиха след това снимки в социалните мрежи.", "date": "2017.12.31", "title": "Ниските температури превърнаха Ниагарския водопад в зимна приказка (снимки)"}
{"url": "https://offnews.bg/sviat/hiliadi-protestirat-v-iran-dvama-demonstranti-sa-ubiti-desetki-sa-ar-672074.html", "text": "Двама демонстранти бяха убити в Иран снощи при антиправителствен протест. Протестите започнаха в четвъртък заради острите икономически проблеми в страната. Това са най-големите демонстрации в страната след протестите около спорните президентски избори през 2009 г. В Деруд - град на около 325 км югозападно от Техеран, в западната провинция Лорестан, протестиращи се събраха на неразрешен от властите митинг, който продължи до късно снощи, съобщи агенция Мехр, цитирана от БТА.Според Хабиболах Ходжастепур, заместник по сигурността на провинциалния губернатор, в резултат на действията на провокатори незаконното сборище предизвикало сблъсъци, при които двама от протестиращите били убити. Той не съобщава каква е причината за смъртта на двамата, но по думите му \"полицията и силите за сигурност не са стреляли с куршуми срещу хората\".Две тела, лежащи на земята в Деруд, бяха видени на видеокадри, разпространени в социалните мрежи. В кадрите се чуват и изстрели.Масовите протести обхванаха редица градове, включително Машхад и столицата Техеран. Според агенцията в тях са участвали хиляди хора.Вчера властите съобщиха за най-малко 50 арестувани протестиращи досега. Според държавната телевизия някои от протестиращите са скандирали името на сваления през 1979 г. проамерикански шах Реза Пахлави, принуден да избяга в изгнание и починал по-късно.Друга полуофициална агенция - ИЛНА, съобщи, че само в град Арак, на 280 км южно от Техеран, са арестувани около 80 души.АП отбелязва, че въпреки избухналите на редица места сблъсъци, полувоенният и хардлайнерски настроен Корпус на гвардейците на ислямската революция и неговите местни подразделения не са се намесвали, както правеха по време на неразрешените демонстрации през 2009 г.Според някои анализатори извън Иран това вероятно се дължи на факта, че икономическите протести се трупат като негативи на сметката на смятания за умерен президент Хасан Рохани, чиято администрация сключи ядреното споразумение със световните сили, което видимо не удовлетворява хардлайнерите около духовния лидер аятолах Хаменей.", "date": "2017.12.31", "title": "Хиляди протестират в Иран, двама демонстранти са убити, десетки са арестувани"}
{"url": "https://offnews.bg/nashite-avtori/iz-delnitcite-na-edin-lud-oktomvri-dekemvri-672075.html", "text": "2 октомвриДелян Добрев обяви, че подава оставка. В неделя сутринта имал аудиенция и султанът одобрил решението му. Според някои наблюдатели той го бил одобрил още преди Добрев да го съобщи. Което също не е невъзможно.Обаче герберите прости, прости, но вдянаха, че предаването на Делян е потенциално предателство срещу всеки от тях. И партията застана зад него и не го дава. Изглежда като защита, но всъщност е самозащита. Цветето Караянчева като по-семпличка изрази гласно тайната мисъл на колегите си: \"Вие сте тръгнали по общините да търсите кирливи ризи. А кой ще бъде следващият, ако дадем Делян? Ние няма да дадем Делян!\"Направо си бойкотираха Бойко. Даже прилича на бунт.Гл. секретар на МВР Младен Маринов обяснява по телевизора, че лицензът на фирма „Емко“ бил отнет, за да се предотврати опасността взривни вещества да попаднат в ръцете на терористи.Едно време имаше една интелектуална класация, която се водеше от „къпан милиционер“. Маринов много прилича на къпан. Пък министър Валентин Радев още по-къпан. „Престъпността, вика, се e свила с 4%.“ В същото време разкриваемостта се е увеличила с 6%.Един ден седнах и събрах всички проценти, с които престъпността е падала през годините – при Румен Петков, при Цецо, при Руми… - и излезе, че към момента е минус 235%. Вероятно някъде бъркам, няма как да е толкова. Може да намаляват регистрираните престъпления, за сметка на нерегистрираните. Което също говори добре за родната милиция. Или бъркам?4 октомвриПрезидент Радев на посещение в Полша. И той, подобно на Борисов, споделил с домакините си едни мисли, които, ние на негово място, бихме запазил за себе си. „Санкциите против Русия трябва да бъдат отменени. В икономически смисъл тези санкции са вредни…”Оставам с впечатлението, че на Радев още не са му съобщили какво точно представляват санкциите и кого засягат. Иво Христов упорито крие от него, че става дума за руски олигарси и фирмите им.Тоя Иво Христов ще се окаже много тъмна фигура. И другия, де, не само тоя. Даже другият повече. Той е един мрачен, катаклизмичен дори. Плашат ме и двамата.6 октомвриОтзарана Антон Тодоров гостуваше на „вдовеца“ Виктор Николаев. Обясняваше, че президентът натискал да се купят изтребители „Грипен“, съвсем не безкористно. И Виктор попита: „Този избор продукт на една шайка ли е?“ Беше си замислено като провокация и Тонката, който може да е луд, но не е глупав, го разбра: \"Много силни думи употребявате. Ще ви изядат хляба. Вече изядоха хляба на колежката ви. Тя и тя малко така беше тръгнала в някаква посока, ама ето виждам, че липсва столчето ѝ… За такъв въпрос, аз ако съм шеф в телевизията, уволнявам\".Слава Богу не е шеф на телевизия. И на нищо не е шеф и няма да бъде. Нито през този мандат на ГЕРБ, нито през следващите, да не дава Господ. Стъпил е на политическото нанадолнище и вече само силен челен удар може да го спре.В един хубав ден Антон ще влезе в парламента и ще види, че му няма столчето. Но това ще бъде в друг ден, днешният е лош ден, поне за Виктор Николаев. След Антон и Валери намекна двусмислено за празното столче на Анка. Виктор се правеше на любопитен по „Кумгейт“ и Валери го върна в реалността: „Вижте колежката ви, беше тук, а ето, останахте си сам…“Много беше два пъти за един ден. И дори обръгналата на унижения българска журналистика избухна. Не цялата де, част от нея. И се нанесоха някои обиди на Валери. На които той отговори с нови заплахи вече на страницата на МС. Даде ултиматум на клеветниците да му се извинят: „Давам срок за извинение 24 ч.“Велизар Енчев се възмути: „Борисов, защо ултиматумът на Валери Симеонов е на страницата на МС?! Кой е тоя, че да дава 24 часа срок, бе? Терорист? Похитител? Или е за психиатър.“10 октомвриС чиста съвест, а някои дори и със собствената си, депутатите от ГЕРБ приеха оставката на Тодоров. За другите партии е ясно, на тях не им трябваше изобщо да се обръщат към съвестта си, за да отметнат тоя „символ на опростачването в политиката“, както го определи Драго Стойнев. Определение срещу което не можем да възразим, дори и да искаме. Но ние не искаме. Стига ни само това, дето каза от парламентарната трибуна за обичането през гащите. Известно извинение за тази простащина може да е само фактът, че изразът е заимстван от арсенала на Борисов. Което му дава партийна и политическа легитимност, но едва ли и културна.…11 октомвриИскаше ми се да ида на протеста на журналистите, но нямах желание. Първо защото протестът беше пред МС, а това ми се стори доста верноподаническо. Гледах интервюто на Виктор и с Тодоров, и със Симеонов. И се питах какво толкова страшно щеше да стане, ако Виктор беше попитал: „Ти кво, бе, плашиш ли ме?!“ Да, какво щеше да стане? И за правата на Анка нямах желание да протестирам. Щото не знам дали са ѝ нарушени. Тя не казва какво стана с нея. Изгониха ли я и защо? Мълчи като пукал. Защо мълчи? Защото ще и дадат да води ново предаване и ще си остане от добрата страна на положението.Не им давали свобода! Значи вярват, че свободата се дава. Не, това е работа на журналистите да отстояват свободата си, достойнството си, професионализма си. Понякога, но не много често, дори си струва да си ги отгладуват. Та нима Борисов е тоя, който ще им върне свободата? Това многократно надвишава добродетелите му. За добродетелите на издателите да не говорим. Така че българските журналисти имат точно толкова свобода, колкото са заслужили. В тая работа вересия няма. Плащаш – получаваш. Всеки трябва да се бори на работното си място, колкото може, за колкото има дупе и, естествено, доколкото са му способностите. Щото, нали, на всички ни е ясно, че един некадърник ще си наляга парцалите, защото знае, че като го изгонят, ще бере зазъбица. Затова ще ви кажа истината. Виновни са можещите журналисти! Именно от можещите трябва да искаме да имат морал и да го защитават и да показват на другите. А те като че ли най-лесно се продават…13 октомвриВъзрастен мъж колабира докато чака ред на опашка за патешки фенери в Стара Загора. Пенсията се подредила още в 7, ако че магазинът отварял чак в 9. Фенерите ги пускали веднъж седмично и понеже имало много желаещи, та свършвали бързо. Пенсиите вземали по 2-3 – кой за куче, кой за котки… (Намигам.) И за който закъснее няма. Та дали от умора или от радост, че се е вредил, дедото се строполил току на касата. Но продавачката, на която вероятно не ѝ било сефте, реагирала като парамедик на секундата и това спасило живота на пенсията.Да пукнете дано! Да пукнете вие, измислени политици, пишман държавници и крадливи олигарси! Дано ви приседне, дано!Шефката на \"Паркиране и мобилност\" към ЦГМ вика, че от 1 януари до 31 август в сметката на дружеството са влезли 8 768 413.40 лв. от платеното паркиране в зелената и синята зона. А с „озеленяването“ на \"Лозенец\" и \"Средец\" се очаквало приходите да нараснат с още 4 630 937 лв. Обаче те нямало да са чиста печалба, щото ЦМГ направил инвестиции 2 538 077 лв. за „маркировка и сигнализация на новите паркоместа“. Колеги веднага пресметнаха, че масрафите по очертаването на едно паркомясто излизат 540 лв.Не ни остава друго обяснение, освен, че паркоместата са рисувани от изявени художници, кубисти от ранга на Делоне, Дюшан и Пикасо. Което ни се струва неоправдано разхищение, предвид на напълно реалистичната възможност двама цигани с един мастар да очертаят до 50 паркоместа на ден.Помнете ми думата! Ще мине време и ще разберете, че епохата Софиянски далеч не е била най-лошото, което се е случило на София. Зад благата усмивка на Фандъкова се прикрива най-грозното ограбване на София и софиянци!16 октомвриПак ще вдигат цената на водата. В петгодишния си бизнес план, одобрен от КЕВР, концесионерът \"Софийска вода\" бил заложил от 1.01.2018 г. да има ново поскъпване с 9%. Старото е от април – 18%. Ако побарам тия идиоти, дето изчислиха, че социално приемливата цена на водата в София е 10 лв., ще им скъсам… от… (Оставям празно място, щото хората сме различни и по различен начин оценяваме тежестта на наказанията. Едни действат по пернишки, други по дупнишки…) Каквото и да предприемете, все ще е заслужено! Тези идиоти предвиждали, че през 2021 г. поносимият праг в София щял да бъде 11.44 лв. за кубик! Дето вика премиерът, с чужд задник и на таралеж да седнеш е поносимо, не ли?!На конференция на Форума на бизнес лидерите премиерът рекъл: \"Зле сме, но... колко да сме зле, като в София не можеш да се разминеш, по \"Витошка\", кафе няма празно, ама не само в София, но и в Бургас и Варна.\"Но, вика, можеше да сме и по-добре, ако не беше лошото наследство. Преди две години, вика, контрабандата на цигари беше 34%, а сега е 7% и още ще намалява.Излиза, че, ако не си беше оставил такова лошо наследство днешните му успехи щяха да са много по-големи. Ама кой да допусне, че ще има втори мандат. Та крадоха като за един мандат и си откраднаха наследството. Така се награбиха, че, ако ги досърби някъде, нямат свободна ръка да се почешат. А то ще ги досърби, рано или късно.17 октомвриБорисов прогнозирал “възможен военен съюз” между Индия, Китай, Русия, Иран и Турция. Тези пет държави, според домораслия геостратег и макроикономист, имали по-голям БВП от този на Г-7. Тези твърдения не трябва да се отхвърлят с лека ръка. Те трябва да бъдат отхвърлени с всичка сила! Отне ми точно 6 секунди, за да напиша в Гуглето „Г-7 БВП“ и да видя, че страните от Г-7 създават 65% от световния БВП. Което показва , че Бойчето ги бъбря малко пет за четири.Казваме това и за да разсеем погрешните внушения за Борисов като едва ли не дипломат и геостратег №1 на Балканите и Европа, както се опитваше да внуши онази журналейка Мастагаркова. (Журна-лейка е неологизъм, създаден от нас специално за такива случаи.)Малий, ген. Решетников е направил Шаренкова на трътка, даже под трътката… Вика: „Мисля, че за руснаците би било много обидно, ако в България точно тя беше главният русофил. Впрочем, работа на самите българи е да определят кой е русофил и кой – русопаразит.“А, не! Моля, моля! Русопаразитите са си ваша работа! Възложителят определя кой върши работа и кой паразитства! Ние откъде да знаем? Ние можем да си помислим, че те са русофили по убеждение и за без пари. Няма да си го помислим, но теоретично е възможно.Иначе не мога да отрека, че русопаразит звучи добре и ѝ отива на Шаренкова. И на други отива. На Волгин например му заспива направо. Но при него имаме „факултативен паразитизъм“. В смисъл, паднало му е и затова, не по природа и убеждение. Не знам дали левите сили си дават сметка, че тоя е техният Антон Тодоров! Ще си дадат…Проф. Венелин Ганев, проф. Стефан Баламезов, акад. Петко Стайнов, проф. Яновски, проф. Силяновски и десетки други видни юристи се обръщат в гроба, потресени от юридическата несъстоятелност на министъра на правосъдието Тетка Цачева.Било добре да знаем корумпираните политици и в частност тия, дето са вземали пари от КТБ, но това трябвало да стане по надлежния ред, \"да бъде доказано с влязъл в сила съдебен акт на прокуратурата.\"Понеже ние сме просто момче от пазарджишките села, а покрай Юридическия факултет сме минавали само на път за Мензата, искаме да питаме знаещите приятели: Що ще рече „съдебен акт на прокуратурата“? И, като сте почнали да ми отговаряте, кажете ми и друго. В РАБФАК същото право ли се е преподавало, както на редовните студенти, или друго, по-опростено? Защото това „влязъл в сила съдебен акт на прокуратурата\" ми прилича на нещо през плет чуто. Ако не е някакво локално, например банкянско, тълкуване на юриспруденцията, което е същото…Разбира се, ние, както казахме, сме просто момче, но не чак дотам. Чели сме това-онова, учили сме тук-там, общували сме с тоя-оня, видели сме едно-друго… И на базата на тези повърхностни знания сме склонен да мислим, че подсъзнателното е победило съзнателното при Тетка и тя без да иска е издала реалната йерархия в съдебната власт у нас: прокуратурата издава съдебните актове, съдът формално ги вкарва в сила. Само хипотеза.23 октомвриГеорги Лозанов коментира скандала с холивудския продуцент Харви Уайнстийн: „Получаването на социални облаги срещу сексуални наслади е една от най-устойчивите форми на корупция и в общества, където иначе нивата й са ниски. Можем да си представяме какво се случва у нас, след като и корупцията, и мачизмът стигат до върха на скалата.“Именно. А на върха на скалата е Той, Мачо нумеро уно! Първата шпага на републиката. Както писахме в „Прас-Прес“, другите му успехи може да са спорни, но успехите му на сексуалния фронт са безспорни. Или поне бяха. Напоследък отзивите не били еднопосочни. И то е логично, годините не прощават.Но въпреки това интересът към него не намалява. Георги Марков (агент Николай), който сега е в ролята на циганката, обяснява необяснимия чар на премиера: „Меркел, щом види Борисов, цъфва... Млади майки с по две деца, като го видят в провинцията, оставят децата и тичат да го прегърнат. По възможност гледат да го пипнат под сакото, за да бъдат по-близо до него.“Борисов затова не носи бяло. Щото пипат, цапат. Като оназ мома с черните сутиени… Ама и той, забележил сме, не е против, дори ги насърчава.25 октомвриМногократно сме се опитвал да намерим определение за това, което Цецерон изходира. И всеки път нашите определения се оказват тесни за израстващия оратор. И „словесен волунтаризъм” (такава употреба на речта, при която си мислиш, че думите означават това, което ти си мислиш) му, умаля. Питат го пилотите протестират ли. Вика: „Вчерашното излизане на прессъобщение от прокуратурата показа, че няма умисъл в тези действия.“„Вчерашното излизане на прессъобщение…“ Много яко, а?! А какво ще кажете за „няма умисъл“? Не ви ли прилича на „Параграф 22“? А Цветанов на вожда Бял Полуовес…Но и това още не е всичко: „Министерство на отбраната трябва да предприеме необходимите действия, за да може да изчисти тези неща, и да може действително да има сигурност за пилотите, че техниката, с която те излитат, е абсолютно годна да се пазят техния живот, да запазят скъпата техника, и същевременно да не застрашат живота на мирните граждани, които могат спокойно да се разхождат и да падне евентуален самолет…”Туш!Няма как да не добавим и другия стрък иглика… Господин премиерът рекъл, че в Бургаско са паднали „120-150 кубически метра вода“. Метра!Не, бе, г-н премиер, литра! 120-150 кубически литра. Поне така написаха във Фейсбук очевидци. (Ей, бъзикам се, няма кубични литри!) Ако бяха кубически метри Бургаско щеше да е отнесено някъде към Истанбул най-малко, барабар с любимия ви бургаски кмет.И когато езикът на племето се задава от Цецерон и Борисов, няма защо да се учудваме, че дори интелигентни на пръв поглед хора като Мента Стоянова започват да бъбрят глупости. Нали я чухте? В бюджетната пица нямало да има месо, но щяла да бъде обилно поръсена с пармезан. Средата, братя, не прощава. В тази среда и ние изпростяваме, бавно и неусетно почти. И единственият ни шанс е да не изоставаме от общите процеси. Щото който изостане много ще страда.26 октомвриНа пресконференция в столицата еврокомисарката по правосъдието Вера Юрова рекла: „Всеки път, когато се срещна с г-н Цацаров, оставам с впечатление, че всичко в България е наред. След това виждам фактите, цифрите и резултатите и в мен се появяват съмнения относно това дали всичко е наистина прекрасно.\"Не сме единодушен, но май му казва, че послъгва.Някои неща не могат да останат задълго тайна…30 октомвриЯзък за здравния министър проф. Николай Петров. Беше единственият, за когото не сме си позволил да кажем лоша дума. Щеше ни се в правителството да има поне един, в когото да се прекръстим, без това да е богохулство. Защото Бог ще накаже този, който се прекръсти в Далавери Симеонов, агент Иван, онази туристическата бутафория, правосъдната карикатура Тетка Цачева, прясно изографисаният св. Делян Хасковский… И затова сме бесен на професора! Неговата постъпка деморализира много повече хора, отколкото зетьо-шуро-баджанащината на хасковския вундеркинд. От ГЕРБ друго, освен да крадат и да се обогатяват, не сме очаквали. Но от професора очаквахме.Наскоро написахме, че, според нас, за дереджето на журналистиката основните виновници са можещите, кадърните журналисти, които, за съжаление, първи се продават. Но това явно е проблем на цялото ни общество. И ако трябва да напиша епитафия на тази нация и тази държава, бих сложил думите на Далчев: „България е богата на таланти, но е бедна на характери.“ Няма нужда от повече думи.И докато сме на медицински теми. Учени от Станфорд анализирали данните на 50 000 души и установили връзка между употребата на марихуана и секса. Пушещите трева били с 20% по-добри в леглото! Пенсиите, а?!Блазе му на Евгени Дайнов. Той не само, че изклати Енергото и сега те купуват ток от него, ами и с 20% напред… Както и да е. Пенсиите, исках само това да ви кажа, че вие просто сте объркали тревата, бе, братя мои ненагледни! Коноп трябва, не коприва! Не твърдя, че това е единствената причина да не напредвате в живота, но и не го изключвам.31 октомвриБоже, пък тия варвари в Плод и зеленчук изпекли поне сто тикви! Хората нема откъде да намерят една за фенер, те ги зяносват…1 ноемвриПо повод Деня на будителите агент Иван награди агент Кардам (Божидар Димитров), агент Роман (акад. Георги Марков) и майор Петров (Росен) за съществен принос към повереното му ведомство. Разбира се, награди и някои заслужили хора, като проф. Владов, проф. Крум Дамянов, Стоянка Мутафова. И точно това ме озадачи. Защо тези наистина заслужили хора приемат награда от тези ръце и в тази компания?! Ако трима агенти на ДС, един възпитаник на Магнаурската школа и едно поставено лице на медийния империалист не са достатъчни да опорочат едни награди, не зная какво би могло да ги опорочи.И колкото повече гледам общата снимка на наградените, толкова повече не разбирам защо е това възмущение от думите на резидента Радев, че \"Будителят не е интелектуалец по европейски образец, той е българска духовна категория“. Зер може да бъде европейски интелектуалец цървул като Божидар Димитров? Или подгъзникът на Бареков Росен? Какво е допринесъл той, освен че с Каракачанов заедно харчеха парите, дадени от банкера Цветан Василев на Бареков? За Венелина Гочева и нейния принос ме е гнус дори и да се изказвам. Да бяха дали поне и на Блъсков…2 ноемвриГеорги Марков вика: „Борисов ще ни управлява, докато му омръзнем.“ Бил най-успешният български премиер, безалтернативен бил... А третият му мандат вървял като по мокро кадифе: икономичически растеж, увеличение на пенсиите и доходите на трудещите се…Ами ако никога не му омръзнем? На правешкия полуинтелектуал как не му омръзнахме 35 г.? А Борисов е още млад, ще ни събере кърпичките като едното нищо. Пък и спортува активно. Ето в четвъртък пак рита мач...Като го гледах как се носи по терена на талази на талази и шкембето му се тресе като малеби, си рекох, че Стоичковото „тюфлек“ му пасва идеално. Не казвам, че играе лошо, но просто бавно ускорява и трудно спира. Понеже нали по формулата е масата по скоростта на квадрат. Не е наша работа, но ни се струва, че на Борисов му е време за бенефис.7 ноемвриБожидар Димитров вика, че се отказвал от политиката и щял да се занимава с политически анализи. И побърза да сложи запомнящо се начало на аналитичната си дейност.Взе повод от думите на Мария Захарова, че руснаците са спасили българските евреи, анализира задълбочено това изказване и заключи: „Говорителката на външното министерство на Русия Мария Захарова е една пикла без цици.“Както рекъл Иванчо, брат ми е на 36 г. и е полуидиот. Значи вие сте на 72 г.Преди години по повод на Бареков и в изблик на гениалност родихме термина аналлизатори. И сега ще изчакаме първият повод, за да приложим евристичните му възможности и за анализите на Божидар Димитров. Едва ли ще чакаме дълго.8 ноемвриДепутатът от БСП Иво Христов казал в Раднево две работи, за всяка от които заслужаваше един бозаджийски през устата. Пиклата без цици била права, Червената армия е спасила българските евреи. А 80% от българите били дебили, които не можели да се подпишат. Казал, казал, там е щяло и да си остане, но решил да се изфука и качил видео на страницата си във Фейсбук. И стана това, което трябваше да стане. Дето викаше един, когато дръпнеш котката за опашката, научаваш работи, които не можеш да научиш по друг начин.И Христов научи толкова, колкото никога не е научавал наведнъж. И почна да се усуква. Било художествен похват, медицински термин…Колегата му Александър Симов вика: „Иво Христов е един модерен будител“. Пък някой си друг написа, че бил изключително ерудиран и имал дори харизма. Може, може, особено като застане на екрана с онази кахърна физиономия, и като зареди ония клизматични… извинете, катаклизмични прогнози за края на България, на българина, на ЕС, на Европа, на света дори… Тоя е бил за гинеколог, бе, навсякъде търси проблеми…Знаете ли какво ще ви кажа, ако трябва да определя протагониста с няколко думи? Иво Христов е интелектуалец в най-зловещото значение на това понятие. (Това го откраднах от един французин, казал го е за Бодрияр.) Казвам го съвсем сериозно! На този трябва да му се спре кариерното израстване овреме, защото после ще се хапем по гъза с извинение!9 ноемвриЧетох изказването на премиера пред министрите на заседанието на МС. Обяснил им за външния дълг, за фискалния резерв, за мечтата му за 4.6% ръст на БВП... Тоя наистина се е амбицирал да ни отведе в светлото бъдеще. Как обаче ще се връщаме от там, идея нямам. Но, дето обичаме да казваме ние българите, та че и да постъпваме, за утре ще мислим другиден.ГЕРБ иска оставката на Христов. БСП се събрали, решавали и като крайно помолили Христов да се извини. И той се извини. Гледах го как се извини. Мигаше като плъшок в брашно. Мрън-мрън… И номерът мина. Та си помислих, че, всъщност, българите се делят на 80% дебили и 80% нормални. Сборът дава повече от 100, защото за всеки българин е възможен по повече от един отговор.Да ме извинят левите сред нас/вас, но не мога да не споделя, че съществуват мнения, че да си комунист в наше време е най-доброто доказателство, че си дебил. Ако разбира се, не си ляв като начин да седнеш от дясно на Корнелия. Нали, щото доста такива се намърдаха в бесепето. Напълни се с млади кариеристчета. Папазян с основание напомня в „24 часа“ как друг радикален червен мислител, Сашето Симов, преди да се осъзнае като ляв, е писал есе на тема „20 причини да обичаме Америка“.11 декемвриРъководството на Академията за музикално, танцово и изобразително изкуство (АМТИИ) в Пловдив удостои Мента Стоянова със званието Доктор хонорис кауза. Защото ходатайствала да се отпуснат 1.1 млн. лв. държавни пари на АМТИИ за ремонт на т. нар. Жълто училище.Лауреатката е малко притеснена. Ох, вика, аз нямам нищо общо с музиката… Което е малко пресилено, разбира се. Да се усмихва е второто най-хубаво нещо, което всяка жена може да прави с уста… Първото, както добре знаят всички мъже, са малките музикални форми. Така де, не е ли така? Е, в случая може и да не е. Госпожа Мента е вече на години. От друга страна обаче специалистите твърдят, че малките музикални форми не се влияели от възрастта. Дори обратно, битуват мнения, че „свирка на венец“ било едно от най-вълнуващите преживявания, които могат да се случат на един мъж. Засега нямаме мнение по тоя въпрос. Пенсиите, вие какво ще кажете?13 декемвриЦялата държавна репресивна машина се стовари върху Издателят Иво Прокопиев. КОНПИ му блокира имоти, дялове и акции за 199 млн. лв. Защото били придобити с парите от приватизацията на \"Каолин\" през 1999-2000 г., която била престъпна. Лично председателят на КОНПИ Пламен Георгиев обясни колко \"престъпна\". Обяви закона \"Лучников\" за лобистки и постави под съмнение решение на ВКС. С една дума изплези се на правовия ред и неприкосновеността на частната собственост.Изобщо може да изглежда парадоксално, но Прокопиев е обвинен в законни действия! Нито едно от обвиненията, посочени от шефа на КОНПИ, не е престъпно.Както отбелязва Юлиана Бончева в „Сега“, ако разследването целеше истината, то трябваше да е насочено на първо място към Агенция за приватизация, която е продала предприятието при тези престъпни условия. Защото Прокопиев не го е откраднал Каолин, а го е купил. Е, верно, при условия, които някои не без основание наричат кражба… Но много странно, за вината на АП изобщо не се споменава.Иво вика: „Удря се не бизнесът, а медиите на \"Икономедиа\". Има опит за подчиняването на цялото медийно пространство на няколко души от политическия елит.“Напълно сме съгласен. В момента се правят опити за приключване на процеса на комасация на вестникарската нива. И, ако тези няколко души, по-точно трима, успеят да издялкат медиите на Прокопиев, на сергията ще остане само „Сега“ на газовия барон. Но и на него ще му намерят цаката. И ще настъпи пълното тържество на свинските медии.Всичко Мара втасала, само гъза си не сресала. Прокуратурата щяла да се заеме с конкурса за красота „Мис България“.Категорично възразяваме! Ако в една държава простите печелят изборите, не виждам защо грозните да не печелят конкурсите за красота. 14 декемвриБорисов объркал плановете на Симеонов с втрия лифт. И явно Далавери няма да може да си изпълни обещанието към един човек. В такива случаи обикновено се налага да се връщат едни пари, ако вече са взети. Или да се отписват приходи, които вече са разпределени по направления и пера… Което е много неприятно. И Симеонов е бесен. Борисов, вика, ме изработи! Той саботира моето предложение за промяна на концесията в Банско. Не искам да го виждам… Сега аз сядам и мисля до 28 декември, когато ще има заседание на МС. Всичко е възможно…“Тоя е такъв прабългарин, че като нищо може да счупи снопа с клечките…15 декемвриДрамата с мораториума върху молекулите продължава. Борисов зае народополезна позиция: \"Готов съм да преразгледам мораториума с лекарствата. Майка ми, Бог да я прости, умря от рак. Ние със сестра ми си продадохме, каквото имахме, за да я купуваме молекулата за борба с рака…\"В такива моменти наистина ставам атеист. Ако имаше Господ, то той щеше да го изпепели на място за такава грозна лъжа, такава мръсна спекулация със смъртта на майка му. Продали с кака си каквото имали… Годината е 1998, Борисов отдавна вече си е надвил на масрафа, създал е десетки фирми, ИПОН, ИПОН-2, развива съвместен бизнес с Маджо, Пашата, Трактора… Та не се е налагало нищо да продава, за да купува молекули. Още повече, че въпросните молекули ще бъдат открити доста по-късно!Това ми се струва такава низост, че на нейния фон дори съм готов да преглътна гаврата с парламентаризма у нас. „Готов съм да преразгледам…“ Той! Еднолично!Емил Кошлуков е новият програмен директор в БНТ1.Хватката се затяга и не само на вестникарския фронт. Напомням, че от миналия месец близкият до ГЕРБ Георги Харизанов стана изпълнителен директор на телевизия \"Европа\". Кулезич, която напоследък се изживяваше като борец срещу режима, я изфъчкаха от BIT. Дуетът Анка и Виктор набързо беше демонтиран и остатъчната част от него вече има едно наум.И сме на крачка от идеала:ВОЙНАТА Е МИРСВОБОДАТА Е РОБСТВОНЕВЕЖЕСТВОТО Е СИЛАСвободата на словото е достигнала онази точка, която се характеризира с думата коремусет от новговора на ангсоца. Тя означава приемане със сляп ентусиазъм на думите на Големия брат. Каквото и да каже премиерът, вестниците на Пеевски и контролираните от него електронни медии отговарят с коремусет.Това е положението Минке. Можеше да е и друго, но не и с народ като нас.", "date": "2017.12.31", "title": "Из делниците на един луд (октомври-декември)"}
{"url": "https://offnews.bg/sviat/seul-e-zalovil-tovaren-korab-zapodozrian-v-targovia-sas-severna-korei-672079.html", "text": "Южна Корея е заловила товарен кораб под панамски флаг, заподозрян в доставка на петролни продукти за Пхенян в нарушение на санкциите на ООН. Корабът \"Коти\" с водоизместимост 5100 тона е задържан преди две седмици в южнокорейското пристанище Пьонгтек-Дангджин, съобщи днес южнокорейската агенция \"Йонхап\", цитирана от БТА.Започнали са разпити на екипажа във връзка с подозрения, че са прехвърляни стоки от един на друг плавателен съд, посочиха местните морски власти.За подобен случай бе съобщено и в петък. Южна Корея информира, че е проверила през ноември кораб, плаващ под флага на Хонконг - \"Лайтхаус Уинмор\", прехвърлил по-рано петролни продукти на борда на севернокорейски плавателен съд.За разлика от него обаче на \"Коти\" не е разрешено да продължи пътя си с оглед забрана, постановена от южнокорейското правителство на 21 декември. Митниците и разузнаването разпитват екипажа, за да установят евентуални връзки със Северна Корея, заяви представител на властите.Ройтерс публикува вчера информация, позовавайки се на свои източници, според която руски танкери са доставяли гориво на Северна Корея през последните месеци. Русия отхвърли обвиненията, но подчерта, че доставките на гориво не са изцяло забранени. ", "date": "2017.12.31", "title": "Сеул е заловил товарен кораб, заподозрян в търговия със Северна Корея"}
{"url": "https://offnews.bg/obshtestvo/slanchevo-vreme-s-temperaturi-do-13-gradusa-v-poslednia-den-ot-godinat-672067.html", "text": "Със слънчево и топло време ще изпратим 2017 г. До обяд валежите в източните райони ще спрат и облачността ще се разкъса. Над останалата част от страната ще е предимно слънчево, в Западна България с временни увеличения на облачността, сочи прогнозата на Националния институт по метеорология и хидрология към БАН.Ще духа слаб до умерен запад-югозападен вятър. Ще се затопли, максималните температури ще са между 8° и 13°. В новогодишната нощ ще бъде ясно, в полунощ температурите ще са предимно между минус 1° и 4°, в София около минус 1.Атмосферното налягане няма да се променя съществено – ще бъде близко до средното за месеца.В планините ще бъде предимно слънчево с временни увеличения на облачността. Ще духа умерен северозападен вятър. Ще се затопли и максималната температура на височина 1200 метра ще е около 6°, на 2000 метра – около 1°.По Черноморието облачността ще се разкъсва и намалява до предимно слънчево време. Ще духа слаб до умерен запад-югозападен вятър. Максималните температури ще са 7-10°. Температурата на морската вода е 9°-10°. Вълнението на морето ще е 2-3 бала и през деня ще отслабне до 1-2 бала.", "date": "2017.12.31", "title": "Слънчево време с температури до 13 градуса в последния ден от годината"}
{"url": "https://offnews.bg/sviat/hidroplan-padna-kraj-sidni-shestima-zaginaha-672076.html", "text": "Хидроплан с 6 души на борда падна в река Хоксбъри северно от Сидни днес, съобщи полицията, цитирана от ДПА и БТА.След катастрофата няма оцелели, съобщи Би Би Си. Спасителни катери пристигнаха на мястото на катастрофата в залива Ерусалим на 40 км северно от най-големия град на Австралия, където отломки от самолета и разлято гориво са забелязани на водната повърхност. Дълбочината на това място е значителна и самолетът не се вижда от повърхността. Полети с хидроплани от пристанището на Сидни до екзотични ресторанти край река Хоксбъри са популярни сред туристите и имат вече 80-годишна история.Падналият хидроплан е собственост на фирмата \"Сидни Сийплейнс\". Нейният изпълнителен директор Аарон Шоу каза по националната телевизия Ей Би Си, че на борда е имало един пилот и петима пътници.Самолетът връщал приятелската компания от новогодишен обяд в един от ресторантите на реката към Сидни, когато се разбил около 15:15 ч. местно време днес. ", "date": "2017.12.31", "title": "Хидроплан падна край Сидни, шестима загинаха"}
{"url": "https://offnews.bg/tenis/grigor-dimitrov-pokaza-klasa-i-izvan-korta-v-brizbejn-672081.html", "text": "Шампионите от последното издание на турнир в Бризбейн Григор Димитров и Каролина Плишкова позираха за специална фотосесия преди началото на турнира в австралийския град.Двамата се прегърнаха и за танц пред фотообективите, като бяхав официални облекла. Българинът избра тъмносин костюм и бяла риза и за пореден път показа, че е сред най-стилните в тура.Григор Димитров е номер 1 в схемата в Бризбейн и ще почива в първия кръг.Извън официалната фотосесия с Плишкова, Григор взе участие и в Деня на детето в спортния комплекс.Елина Свитолина пусна обща снимка заедно с българина, борещата се за номер 1 в ранглистата при жените Гарбине Мугуруса и няколко преоблечени като анимационни герои модели. Българинът застана редом до идоли на децата като Батман, Супермен и Светкавицата.", "date": "2017.12.31", "title": "Григор Димитров показа класа и извън корта в Бризбейн"}
{"url": "https://offnews.bg/sviat/hiliadi-chakat-ot-vchera-sutrinta-za-da-si-zapaziat-mesta-za-novogodi-672069.html", "text": "Хиляди се наредиха на опашка на пристанищния кей в Сидни, за да си осигурят най-добрите места за зрелищната новогодишна заря, предаде ДПА, цитирана от БТА.Туристи от чужбина започнаха да разпъват палатки и спални чували още вчера сутринта пред входа на оградата на полуострова, който предлага най-добрите безплатни наблюдателни точки за полунощното шоу с фойерверки над Операта и моста Харбър Бридж.Очаква се кеят да бъде изпълнен от над 1,6 млн души, които искат да видят 15-минутното зрелище.Тази година са взети засилени мерки за сигурност - автобуси и камиони блокират пътищата, водещи към пристанището, за да предотвратят евентуални атаки срещу публиката, а полицаите от силите за борба с безредици са въоръжени с автомати, макар властите да твърдят, че не разполагат с информация за възможен атентат. В Нова Зеландия фойерверки ще бъдат изстрелвани от 200-метровата Скай Тауър в Окланд. Освен това се очаква над 80 000 зрители да посетят популярните туристически дестинации Куинстаун и Уанака на Южния остров, където са планирани музикални фестивали и улични партита.", "date": "2017.12.31", "title": "Хиляди чакат от вчера сутринта, за да си запазят места за новогодишната заря в Сидни"}
{"url": "https://offnews.bg/medii/naj-chetenoto-v-offnews-za-2017-672006.html", "text": "Някои от текстовете в тази класация ще ви изненадат. Обзалагаме се например, че няма да отгатнете на каква тема е статия номер 1 в класацията.Други са логични, защото са по сензационни събития - например номер 2 и номер 3. Трети може би си спомняте, а четвърти ще прочетете сега, ако сте пропуснали. Ето го и списъка с най-популярните ни текствове за изтичащата година. Статистиката сме изготвили според броя четения (импресии), отчетени от инструмента \"Гугъл аналитикс\".10. На десето място е разследването на Александра Маркарян \" То разкрива, че допълнителните пари в иначе задлъжнелия университет се разпределят порочно и са само за любимци. Някои са взели 2 и 3 пъти над заплатите си, а други - нищо.9. Тук изненада няма. Темата за  взриви обществото. Трудно ще се намери някой, неизразил мнение по житейската констатация на професора.8. Не знаем колко от читателите ни инвестират във виртуални спеспявания, но текстът  на Николаос Цитиридис около седмица бе най-четеният в сайта.7.  очаквано се радваше на голям интерес.6. 2017 бе годината, в която шефът на Walltopia Ивайло Пенчев нахлу рязко в публичното говорене, описвайки на цветист език горчивия сблъсък между предприемачите и държавната администрация.  бе първото от задочната им кореспондеция. ", "date": "2017.12.31", "title": "Най-четеното в OFFNews за 2017"}
{"url": "https://offnews.bg/nashite-avtori/res-xliii-fab-four-borisov-peevski-tcatcarov-avgustin-672068.html", "text": "First things first: в момента сме свидетели на окончателното превземане на държавата от “морфичния резонанс” ГЕРБ-ДПС. Съответно, “почват” един по един всички, които не се вписват в него, начело с Прокопиев. Пощадени ще бъдат единствено БСП, щот те всъщност са част от “стабиуното” powwow.***Истинското свободно и демократично пространство е полупразно и ненаселено. Горе-долу като в Рая.***Съчетание с бухалки: КОНПИ, МОНПИ, НАП, “спаца(ЦА)турата”, you name it.***В шеола на БГ-статуквото, дневният ред предлага най-вече ре-приватизация чрез държавна принуда: т.е. след окончателното превземане на настоящето, да превземем ретроактивно и всичко назад, поне до Костов, да ги издирим и да ги принудим да си платят. В този смисъл онзи шеф на КОНПИ (видимо от 80-те %, но по стария Вилфредо, а не по проф. Иво Христов) спокойно може – с помощта на Цацаров и джаба-та Божидар – да погне и хан Аспарух, проследявайки го генеалогично до наши дни, и да открие наследниците. С кви пари е дошъл на юг, за да основе държава на прабългарите, разбутвайки римската стабиуност на Константин Брадатия и въобще цялата Ираклиева династия? А?***Но хайде сериозно: част от това окончателно превземане, за което говоря, е, че теренът на поръчките е покрит почти 100% (тук прибавете и “пиринската” драма). И приятнострашното ще почне след “преЦедателството” на Еднокнижния; ако междувременно няма протести и опит да се разбие това статукво, то след юли 2018 ще си прави каквото си иска. Включително в стил “мека диктатура” (която обаче, за разлика от орбановата, не прави нищо за гражданите и институциите, а сякаш битува в някакво извратено, българско self-fullfulling prophecy: ГЕРБ са твърдо убедени в лъжата на собственото си “пророчество”, и с действията си способстват за неговото осъществяване).***Ще има и още “простреляна държава”, щот през (и с помощта на) държавните институции се управляват и преразпределят контрабандните канали, особено в сегмента “рискови стоки”. Например, вие внасяте нещо, после не плащате ДДС, фалирате фирмата и т.н. Накратко, държавна контрабанда. Разбира се, има я и на много други места, но почти само у нас тя си е купила и медиите, и почти всички институции. За Таджикистан, примерно, още не съм сигурен.***Това, което трябва страстно да ви възпалява, е тъкмо просташката власт (дет викаше онзи чудесен старец в “Златният телец”), която се кръсти несръчно и не знае нищо за християнската основа на обществените дела. Да се върнем дори до блажени Августин (както би трябвало да го наричаме православните): според него светът не е бил сътворен “по-рано”, щот просто преди това не е имало “по-рано”; времето е било създадено, когато е бил сътворен и светът. Бог е вечен в смисъл, че съществува извън линейното време, в Него няма преди и после, а само вечно настояще.***Забележете, по-умните, и между нас казано: миналото и бъдещето могат да бъдат мислени единствено като настояще, защото “миналото” трябва да бъде отъждествявано с паметта, а “бъдещето” – с очакването за памет; докато самата памет и очакването са реквизити на настоящето. Паметта обаче е настоящето за миналото, виждането и чувствата са самото настояще, а очакването е настояще за бъдещето. Помислете.***Поне вие, които правите разлика между “суфизъм” и “софизъм”: защото имате тежък дълг пред безпросветното мнозинство.***Съществува нещо като таен съвет, който решава кой и кво ще внася, кой – не, съответно кой ще бъде “приключен” през държавна принуда. От комбинацията ГЕП (пардоне моа, ГЕРБ) + ДПС.***Ние можем сто пъти да кажем, че частната собственост е основата на демократична България, но тя не просто не е защитена от върховенството на закона, а и поради де факто беззаконието често и принудително сменя собственика си - чрез заграбване на бизнеси от управляващите. “Добрият” стар рекет върху бизнеса от 90-те, тип “дай 10%, да си нямаме проблеми”, е в миналото; сега правителственият на моменти надминава 70%.***Всъщност имаме върховенство, обърках се, дезоле. Но то е НАД закона, и неговият мазен “Мазарин” е Цацаров. Когото едно fellow-дебело “слънце” си го избра.***Как става заграбването ли? То е по-слабо проучено и от школата на Федон от Елида, но ето един примерен, тривиален начин. Внасяш, да речем, три ТИР-а пилешко месо; идват данъчните, които работят за “статуквото”, и ти казват да платиш авансово еди-колко си. Ти ги нямаш тия кинти, щот ще ги имаш, когато продадеш стоката (обикновено планиране на паричния фирмен поток, нали); съответно, коалицията ГЕРБ-ДПС ти оставя ТИР-овете на митницата, докато ти се развали стоката, защото в същото време са пуснали твоя конкурент със същата стока, който си е платил. По същия начин и с горивата, и с какво ли не.***Най-забавното е как всички в момента анализират баналностите на Ахмед Доган. Чието най-ново послание е много простичко: или ни давате повече от “квотното разпределение”, или може и да поразбутаме “преЦедателството”, че и “стабиуността”. Докато “патриотчетата” отдавна са купени и са в зависимости – част от тях, по-гладните, дори са взели кинтите напред и са нервни, което казва всичко за интелектуалния им потенциал. Накратко: или се договаряш с мафията с поглед в бъдещето (като онзи общински съветник в Suburra), или си оставаш тъп и гепиш “еднократно”, като в Реформаторския блок миналия път, просто за да минеш от домашна ракия на скъпо уиски.***И след някое време едни там твои бивши друзя идват, удрят те с цеп по головата и ти изземват почти всьо от гепеното (както би казал Бърджес, т.е. изключителната Мариана Екимова-Мелнишка).***Дали ще се намерят достатъчно “мунчовци”, които единствени да се осмелят да протестират – точно по време на “преЦедателството” му? И не говоря за смазващо импотентната БСП, а за граждани, които – като вид поляци или чехи, или дори румънци – не понасят повече всичко това.***Но тъй като сега виждате смътно света като през “стъклото” (или пък “в огледалото”?!?) на Св. апостол Павел, можем смело да го перифразираме: преситени сте вече, обогатихте се и се възцарихте без нас.***Според мутренската “доксология”, явно живеем в най-проспериращата държава в ЕС, а Пеевски е просто депутат, а не, хм, “человек недалекий”. Но “Гардиън” безмилостно содомизира “стабиуността” в 2-3 изречения - корупция, бедност, несвобода на словото. Фул стоп.***Както казваше Майката в “Мамут” на великия Стратиев, “(искаме да заживеем в държава), където неграмотните се ограмотяват, а не управляват”.***Стар и неспасяем когнитивен дисонанс, нещо като проблемната “връзка” между Спиноза и Декарт, която в някакъв смисъл прилича на unholy-отношението Плотин-Платон. Ако изобщо позволите, разбира се.***Гласувахте. Дадохте им законите, дадохте им държавата, дадохте им вече близо 15 години от вашия безценен живот, плюс бъдещето на децата ви. Те ви отвърнаха с кражби и нечовешки бъдещи дългове. И както каза някой (уви, не помня кой, но искам да му стисна ръката) – невероятно е, че сте учудени от последствията. Как го постигате тоя, хм, сортилеж, вие кажете.***И сега всички сте като в стария виц за двамата “хайдути”, поведени от османските власти към бесилото, и единият казал на другия, “трай си, да не стане по-лошо”.***Тва Цветанов да ти препоръча да четеш повече е все едно Пеевски да ти препоръча да спортуваш повече, no less.***Но пак да питам, за всеки случай: къде сте, гражданите?***Иво Прокопиев сравни сегашното трагично статукво с първия римски триумвират – но се налага да го поправя, пермете моа. Далеч по-добро би било сравнението с втория, който – формално - е напълно законен и слага край на Републиката. Едва при втория можем да говорим за паралел с действителна и тотална imperium maius, каквато се факто се упражнява днес у нас. А и паралелите, макар и quite stretched, като че са по-добри – Октавиан Борисов (прост), Марк Антоний Цацаров (прост, но перфиден) и, разбира се, богатият прото-олигарх Лепид (прост, но алчен to no end), който дърпа конците в сянка.***България е на дъното на ЕС, каквото и да ви говорят. От ремонтната естетика тип “Трейс Груп” (с най-евтините от най-евтините материали, за “дизайн” да не почвам) до нищоправенето и страха от риска и реформи.***И понеже това все пак не е годишната Хьойзинха-лекция, честита нова 2018: вместо да се вдигнете, вие си оставате фрустрирани и безгласни, досущ като в онова парче на The National - “Try to hold it together/Till our friends are gone/We should swim in a fountain/Do not want to disappoint anyone”.***Така върви, Сабри, открай дюнята.***Аз може да съм насадил, а Аполос да е поливал, но само Бог може да направи да израсте.***But God left this place a long time ago.Още на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора", "date": "2017.12.31", "title": "Res XLIII: Fab Four [Борисов, Пеевски, Цацаров, Августин]"}
{"url": "https://offnews.bg/sviat/ubiha-politcaj-shestima-sa-raneni-pri-strelba-v-kolorado-672105.html", "text": "Полицай беше убит, а четирима души бяха ранени при стрелба в столицата на щата Колорадо Денвър, САЩ, предаде Ройтерс.Зам.-шерифът се отзовал на обаждане за чути изстрели от жилище. Когато отишъл на мястото, по него открили стрелба и го убили, след което стрелецът също бил убит.Още четирима служители на реда и двама цивилни граждани са били простреляни. Те са ранени.Инцидентът е станал в 6 ч. сутринта местно време.Три от пострадалите са в Адвентистката болница, от която отказват да дадат подробности за състоянието им.Останалите трима са в друг медицински център и нараняванията им не застрашават живота им, според говорителка на болницата.Не се съобщават причините за избухналата стрелба в жилищния комплекс.", "date": "2017.12.31", "title": "Убиха полицай, шестима са ранени при стрелба в Колорадо"}
{"url": "https://offnews.bg/politika/borisov-i-vuchich-se-pozdraviha-za-uspeshnata-rabota-prez-2017-g-672082.html", "text": "Премиерът Бойко Борисов и сръбският президент Александър Вучич се поздравиха за успешната и конструктивна съвместна работа през изминаващата 2017 г. В телефонен разговор двамата са били единодушни, че през последната година активният двустранен диалог допринесе за изключително важни стъпки за евроинтеграцията на държавите от Западните Балкани, съобщиха от правителствената пресслужба.Борисов и Вучич са си пожелали още повече успехи за просперитета на страните от региона през 2018 г.Александър Вучич заявил, че лично ще участва в Срещата на върха в София, инициирана от Бойко Борисов на 17 май в София по време на българското председателство на Съвета на ЕС.", "date": "2017.12.31", "title": "Борисов и Вучич се поздравиха за успешната работа през 2017 г."}
{"url": "https://offnews.bg/sviat/turskata-politcia-arestuva-20-dushi-planirali-atentat-v-istanbul-672086.html", "text": "Турската полиция арестува 20 души по подозрение във връзки с \"Ислямска държава\" и планиране на атентат в Истанбул, съобщи агенция Anadolu. 15 от арестуваните са чужди граждани. Според полицията задържаните са планирали атентат по време на тържествата по случай Нова година. По време на тържествата по случай празника миналата година при нападение в нощния клуб Reina в Истанбул загинаха 39 души, а 69 бяха ранени.Въоръжен с автомат терорист откри огън с автомат по събралите се в заведението над 700 души. Атентаторът беше идентифициран като Абдулкадир Маширапов - узбекистанец. Той беше арестуван по време на антитерористична операция в Истанбул на 16 януари. ", "date": "2017.12.31", "title": "Турската полиция арестува 20 души, планирали атентат в Истанбул"}
{"url": "https://offnews.bg/obshtestvo/patriarh-neofit-izmina-neleka-godina-na-nesigurnost-i-atentati-no-vi-672084.html", "text": "\"Измина една нелека година - на несигурност, на терористични атаки, взели десетки човешки жертви, напомнящи ни колко бързопреходен е човешкият живот. Но нашата жива вяра ни помага да посрещаме изпитанията, които Бог ни изпраща, без да униваме, а помъдрели от тях - с още по-голямо усърдие да се стремим да възрастваме духовно\".Това се казва в обръщението на патриарх Неофит на прага на Новата година. \"Всеки от нас има свой път в живота, своя сфера на дейност, на която ние отдаваме душевните и телесните си сили. И колко е важно силата на доброто, свързваща всички православни хора, да не оскъдява, братската любов да се преумножава, а съгласието в човешкото общество да крепне, както би трябвало да крепне православната вяра във всяко сърце\", допълва патриархът.\"Имайки вяра, ние откриваме истинския смисъл на живота. Вярата ни укрепява и ни помага да понасяме всякакви лишения, неуредици и човешки страдания\", подчертава той.Ето и цялото обръщение на патриарх Неофит:", "date": "2017.12.31", "title": "Патриарх Неофит: Измина нелека година на несигурност и атентати, но вярата ни помага с изпитанията"}
{"url": "https://offnews.bg/obshtestvo/po-stapkite-na-2018-godina-672077.html", "text": "В навечерието на Новата година решихме да ви покажем последователността, по която държавите и някои от техните градове в различните часови пояси ще посрещнат 2018 година, според .   ", "date": "2017.12.31", "title": "По стъпките на 2018 година"}
{"url": "https://offnews.bg/sviat/samoletna-katastrofa-ubi-12-dushi-v-kosta-rika-672109.html", "text": "Най-малко 12 души загинаха при самолетна катастрофа в Коста Рика, предаде Ройтерс, цитирайки министерството на вътрешната сигурност.10 от тях са чуждестранни граждани - туристи, а петима са членове на едно семейство.Бившият президент на Коста Рика Лаура Чинчила съобщи, че един от загиналите членове на екипажа е неин братовчед.Няма оцелели на борда на малкия самолет.Причините за катастрофата, случила се в популярния сред туристите планински район Пунта Ислита, се изясняват.Мястото на трагедията се намира на около 230 км западно от столицата Сан Хосе.", "date": "2017.12.31", "title": "Самолетна катастрофа уби 12 души в Коста Рика"}
{"url": "https://offnews.bg/sviat/signal-na-avstralijski-diplomat-zapochnal-razsledvaneto-za-ruskata-nam-672080.html", "text": "Сигнал, подаден от висш австралийски дипломат, е подтикнал американското ФБР да започне разследване на руската намеса в президентските избори в САЩ през 2016 г. и за нейната възможна координация с кампанията на Доналд Тръмп, съобщи вестник \"Ню Йорк таймс\", цитиран от БТА.Съветникът на кампанията на Тръмп - Джордж Пападопулос, казал на австралийския посланик във Великобритания Алекзандър Даунър по време на среща в Лондон през май 2016 г., че Русия притежава хиляди имейли, които биха злепоставили кандидатката на Демократическата партия Хилари Клинтън, твърди вестникът. Даунър е бивш външен министър на Австралия и влиятелен политик в страната.Информацията е предадена на ФБР, след като имейлите на Демократическата партия изтекли в публичното пространство, отбелязва изданието, цитирайки четирима настоящи и бивши американски и чуждестранни високопоставени официални лица, пряко запознати с ролята на австралийците в случая. \"Хакването (на имейлите) и разкритието, че член на екипа на кампанията на Тръмп може да е имал вътрешна информация за това, били главните фактори, подтикнали ФБР да започне разследване (на руската намеса и причастността на екипа на Тръмп към нея) през юли 2016 г.\", посочва всекидневникът.Адвокатът на Белия дом Тай Коб е отказал коментар по въпроса. Той е подчертал само, че администрацията продължава да сътрудничи на разследването.Джордж Пападопулос призна, че е давал лъжливи показания пред ФБР, а сега е свидетел, помагащ на разследването. Според разсекретени съдебни документи през април 2016 г. той се е срещнал с лондонския професор Джоузеф Мифсуд, който му казал за натрупаните от Русия (компрометиращи) имейли. Това станало още преди Националният комитет на Демократическата партия да разбере колко дълбоко са бръкнали в електронната поща на партията хакерите, свързани с руското правителство. Според вестника Пападопулос е споделил тази информация с Даунър, но остава неясно дали той я е споделил също и с някого от кампанията на Тръмп.", "date": "2017.12.31", "title": "Сигнал на австралийски дипломат започнал разследването за руската намеса на изборите в САЩ"}
{"url": "https://offnews.bg/sviat/atentator-se-vzrivi-na-pogrebenie-v-afganistan-15-sa-ubiti-672089.html", "text": "Атентатор самоубиец се взриви на погребение в Източен Афганистан в неделя, убивайки най-малко 15 опечалени и ранявайки други 14, съобщиха властите, цитирани от AFP.Все още никой не е поел отговорност за извършеното масово убийство.Всички жертви са цивилни граждани.По-рано днес 12 души бяха убити при нападение близо до Джелалабад. Атентаторът се взривил по време на погребална церемония за бившия управител на областта Хаска Мина, който почитал от естествена смърт, се казва в изявлението.Последните лоши новини от Афганистан идват в края на една от най-кръвопролитните години за страната от американската инвазия през 2001 година.Повече от 8 000 цивилни бяха убити или ранени в раздираните от насилие първи 9 месеца от годината, по данни на ООН.Миналата година цивилните жертви - 11 418 - бяха най-многобройните за година, откакто Обединените нации започнаха систематично да документират броя на убитите и ранени цивилни през 2009 г.", "date": "2017.12.31", "title": "Атентатор се взриви на погребение в Афганистан: 15 са убити"}
{"url": "https://offnews.bg/sviat/kak-svetat-posreshtna-2018-godina-video-672101.html", "text": "София изпраща 2017-а и посреща 2018 година с традиционния концерт \"Сцена под звездите\" на площад \"Княз Александър Батенберг\" и пищна заря. А в каква атмосфера други столици по света отброиха последните секунди от старата и първите от новата година?Първи това направиха в тихоокеанските островни държави Самоа, Тонга и Кирибати. Последваха Нова Зеландия и Австралия. Новозеландците са насладиха на петминутна заря от прочутата кула Скай Тауър в Окланд, а австралийците превърнаха посрещането на 2018 година в тържество, отбелязващо легализирането на еднополовите бракове.Нова ЗеландияАвстралияХонконгСеверна КореяСингапурОАЕ, Дубай постави опит за нов световен рекорд за Гинес със светлинното си шоу:Китай", "date": "2017.12.31", "title": "Как светът посрещна 2018 година (видео)"}
{"url": "https://offnews.bg/112/balgari-otceliaha-po-chudo-v-tezhka-katastrofa-v-sarbia-672083.html", "text": "Българи оцеляха по чудо в тежка катастрофа в Сичевската клисура, край Брана, Сърбия, съобщи БГНЕС.Инцидентът е станал късно снощи. Две коли са се сблъскали челно - Опел \"Аскона\" и \"Мерцедес\", а след това в тях са се ударили още три автомобила, един от които с българска регистрация.При инцидента са загинали двама души - един мъж и една жена, а седем други са ранени, в това число и деца.Загиналите са пътували в Опела. Те са сръбски граждани. Ранените са без опасност за живота. Те са настанени в болница в Ниш.Всички те имат наранявания по ръцете и краката. Ранените деца са на възраст 11 и 13 години. ", "date": "2017.12.31", "title": "Българи оцеляха по чудо в тежка катастрофа в Сърбия"}
{"url": "https://offnews.bg/sviat/kak-nova-zelandia-posreshtna-nova-godina-video-672087.html", "text": "Една от първите спирки на 2018 година бе Окланд, Нова Зеландия.Там посрещнаха новата година с впечатляващи фойерверки над центъра на града и пристанищата, а жители и гости на града пееха, прегръщаха се и танцуваха.Десетки хиляди души се събраха край Скай Тауър, а последните пет минути до новата година не спираха гърмежите от пиратки и фойерверки. Последните секунди от старата и първите от новата, отброени в най-големия новозеландски град, засне екип на AFP. Ето ги:", "date": "2017.12.31", "title": "Как Нова Зеландия посрещна Нова година (видео)"}
