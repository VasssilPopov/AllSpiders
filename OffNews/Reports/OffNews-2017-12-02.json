{"url": "https://offnews.bg/112/kalno-svlachishte-pomete-hizha-edin-chovek-pochina-670475.html", "text": "Един човек е загинал, а друг е пострадал тежко, след като земна маса се свлече и влезе в ловна хижа край златоградското село Долен и махала Станковска.Инцидентът е станал днес около 15.30ч.Огромната земна маса се свлича над вилата, влиза в постройката бута двете стени, затиска двама мъже, помита и излиза от другата страна, където смачква паркин бус, съобщава БНР.Според обясненията на очевидци калната маса се стоварила върху хижата, в която се намирали осем души. Калта проникнала и през прозорците.62-годишен мъж е починал на път за боницата, а друг е тежко пострадал.Изключително нелеп инцидент, освен този няма нещо друго обезпокоително в резултат на обилните валежи през последните две денонощия. Бих призовал, всеки който няма пътуване да не излиза, в резултат на обилните валежи имаме свлечени камъни, нямаме затворени пътища, но ситуацията изисква особено внимание, коментира областният управител Недялко Славов, който беше на мястото на инцидента. ", "date": "2017.12.02", "title": "Кално свлачище помете хижа, един човек почина"}
{"url": "https://offnews.bg/obshtestvo/mvr-se-podgotvia-za-predsedatelstvoto-s-vecheri-vino-i-rakia-670460.html", "text": "Министерството на вътрешните работи се стяга за посрещане на българското председателство на Съвета на ЕС. Ведомството обяви обществена поръчка за вечери и дегустация на вино за колегите на министър Валентин Радев от Европа. Срещу повече от 200 хил. лв. частна фирма ще трябва да органицира дегустация на вино за министрите на вътрешните работи на 24 януари 2018 година. На това важно мероприятие ще присъстват 70 души. МВР има изискване за презентация на английски език \"от обучен професионалист\" на най-малко шест вида вино на \"утвърден/и български производител/и (включително бяло, червено и розе)\". На участниците ще бъде предложен и лек бюфет под формата на хапки, \"които се съчетават по подходящ начин с предложените вина, като бъде предвидено и евентуално наличие на вегетарианци/вегани сред гостите\".Ден по-късно за съпругите и съпрузите на гостите ще бъде организиран обяд:В същото време до края на председателството МВР ще поръча 20 официални вечери в ресторант с \"традиционни български битови етно мотиви, национална кухня и фолклорна програма, включваща изпълнение на живо с песни и танци от различни фолклорни области в Б-я\".Менто ще бъде четиристепенно с \"минимални количества\" салата (300 гр.), основно ястие (пилешко/телешко/свинско/вегетарианско) – 200 грама, гарнитура – 150 грама, хляб (бял/пълнозърнест/ръжен) - 100 грама, десерт(сладкиш или плодове), ракия – 50 мл. (гроздова/сливова), ½ бутилка вино (бяло/червено/розе), минерална вода – 500 мл.Изискването и тук е питиетата да бъдат от утвърдени и български производители. Очаква се да има три варианта на меню - едно местно и два варианта на вегетарианско меню,  едно от които да е подходящо за вегани. Общият брой вечерящите ще бъде 1 590 души.Отделно от това в рамките на събития, организирани от МВР, ще бъдат проведени и 6 други вечери с 600 участници. Едно от основните пера за харчове по време на европредседателството е именно за храна. Ведомството, което отговаря за организацията на председателството, е заделило 1.4 млн. лв. за кетъринг. В тази сума влиза – по две кафе паузи на ден за участниците във форумите в НДК, обеди на блок маси и работни обеди, коктейл по откриването, който ще се проведе в Народния театър “Иван Вазов” и официални вечери за ръководителите на делегациите, които ще се провеждат в зала “Джон Атанасов” в София Тех Парк.Планира се в рамките на председателството да бъдат изхранени близо 24 хил. души. ", "date": "2017.12.02", "title": "МВР се подготвя за председателството с вечери, вино и ракия"}
{"url": "https://offnews.bg/obshtestvo/rekite-okolo-sofia-prelivat-chastichno-bedstveno-polozhenie-v-kiusten-670458.html", "text": "Повишени са нивата на всички реки на територията на Столична община след след поройните дъждове, които се изляха вчера и през нощта.Кметът на София Йорданка Фандъкова съобщи, че обстановката остава усложнена в много от районите. „През цялата нощ работиха екипи, както на Столична община, така и на пожарната. На един от рисковите участъци сме, тъй като през нощта се вдигна чувствително нивото на яз. „Суходол“. Снощи започна да прелива „Суходол“ 1, „Суходол“ 2 се вдигна чувствително. Затова предприехме всички възможни действия по течението на реката, в рисковите участъци, да можем превантивно да се подготвим евентуално за вдигане на нивото на тази река. Тук бяха подредени чували, очакваме да дойдат още, защото все пак дъждът не спира“, обясни Фандъкова.Постъпил е сигнал за заливане на пътя на „Калотинско шосе“ в район „Връбница“. Проходимо е едно от платната, като полицията съветва оттам да се преминава с повишено внимание. Има разлив и в район Нови Искър, но няма опасност за хората, тъй като водата се е разляла в полето край Курило. Обстановката в страната постепенно се нормализира, през нощта ситуацията е била доста напрегната, обобщи на брифинг тази сутрин ситуацията след проливните дъждове главен комисар Николай Николов, директор на Главна дирекция \"Пожарна безопасност и защита на населението\". Няма пострадали, загинали или бедстващи, в главната дирекция са постъпили 143 сигнала, две семейства и една жена са били изведени от домовете си и настанени при роднини.Най-сериозно е било положението около София и в столицата, където е имало и най-голямо количество дъжд. Наложило се е да бъдат включени сили от съседни областни дирекции на пожарната, допълнително чували пясък и специални водонапълняеми диги. Екипите са работили до 4 часа тази сутринта.Продължава да е високо нивото на яз.Искър, река Бистрица при такава ситуация рязко повишава нивото си и затова цяла нощ дигата там е била укрепвана. Проблем е защитният мост в с. Гърлене.Пробила е дигата на реката в с. Мало Бучино, но вече е възстановена. Днес продължава засиленото наблюдение на реките Струма, Места, Искър, както на Марица и Тунджа като за последните две се очаква повишаване на нивото към утре вечерта и има готовност за реакция, ако възникнат проблеми. По цялото поречие на реките и язовирите има наблюдение.Преди циклонът да премине през територията на страната, язовирите бяха в състояние на позволен прием на допълнителни водни количества, информира Николов. Информацията на НКЖИ сочела, че няма значителни нарушения на ж.п транспорта, същото отчитали и от АПИ. Пътната обстановка е била затруднена, но не тежка.На територията на община Радомир са засегнати селата Негованци, Беланица, Кленовик и Извор. Евакуирани са 4 семейства и 30 селскостопански животни. Наводнени са дворовете и мазетата, като на места в по-ниските райони при къщите водата достига до 1 метър от нивото на дворното пространство. На място е кметът на общината и на екипите по одводняване.В 18 области в страната е в сила оранжев и жълт код за дъжд и вятър.", "date": "2017.12.02", "title": "Реките около София преливат, частично бедствено положение в Кюстендилско"}
{"url": "https://offnews.bg/futbol/levski-stopli-sartcata-na-fenovete-s-vtora-ubeditelna-pobeda-670476.html", "text": "Отборът на Левски стопли сърцата на феновете си с втора резултатна победа в Първа лига. Тази вечер \"сините\" сразиха с 3:0 Пирин Благоевград на \"Герена\" и се утвърдиха в топ 3 във временното класиране, като събраха 38 точки.Пирин е 11-и с 19. Головете на стадион \"Георги Аспарухов\" бяха дело на Роман Прохазка 20-ата минута от дузпа, Жуниор Мапуку в 48-ата и Васил Панайотов в 78-ата. \"Орлетата\" завършиха срещата с човек по-малко, след като Аймен Суда бе изгонен в 71-ата минута за два жълти картона.Резултатът беше открит в 20-ата минута, когато реферът Валентин Железов изненада играчите и на двата отбора с решението си да отсъди дузпа в полза на \"сините\" за задържане на Холмар Ейолфсон от страна на Стилиян Николов в наказателното поле при изпълнение на корнер. Зад топката застана Роман Прохазка, който даде преднина на Левски.Втората част започна отлично за Левски. Жуниор Мапуку получи топката около 35 метра от голлинията от Габриел Обертан. Вратарят на Пирин Благой Макенджиев напусна наказателното си поле, а конгоанецът с отличен прехвърлящ удар вкара за 2:0.Резервата Васил Панайотов направи резултата класически, след като бе намерен отлично от Иван Горанов и с удар в левия ъгъл вкара за 3:0.Така Левски постигна втори убедителен успех, след като само преди три дни разби с 4:0 Дунав (Русе).\"Жалка работа. Дори футболистите на Левски се засрамиха от тази дузпа. Как да вдигна духа на момчетата, след като така ни режат? Аз не съм магьосник. Нека да ни бият и с 5:0, но не по този начин\", избухна треньорът на Пирин Милен Радуканов.ЛЕВСКИ - Пирин 3:01:0 Роман Прохазка 20 д.2:0 Жуниор Мапуку 483:0 Васил Панайотов 78", "date": "2017.12.02", "title": "Левски стопли сърцата на феновете с втора убедителна победа"}
{"url": "https://offnews.bg/sviat/ruska-antivirusna-programa-shpionira-pravitelstvoto-preduprehi-britan-670463.html", "text": "Британското правителство е получило предупреждение от агенциите за кибер сигурност да не използва руския антивирусен софтуер \"Касперски\". Базираната в Москва „Лаборатория Касперски“ е най-голямата руска софтуерна агенция, функционираща във Великобритания.Директорът на британския център за кибер сигурност Кийрън Мартин заяви, че Русия има намерение да проникне в системата на британското правителство и най-важните британски инфраструктурни проекти, съобщава БНР.В писмо до правителството Мартин съветва властите да избягват руски софтуер в системи, съдържащи информация, засягаща националната сигурност. Наричайки Русия изключително способен актьор на сцената на кибер заплахата, Мартин посочи, че страната използва кибер пространството за „шпионаж, подривна дейност и осигуряване на влияние“.Евгений Касперски, един от основателите и основен притежател на „Лаборатория Касперски“, отхвърля твърденията, че има връзки с руското правителство, като заяви, че дори е готов да напусне страната, но никога не би правил компромис с неговия бизнес.По-рано тази година американските власти забраниха използването на продуктите на Касперски във федералната правителствена система след обвиненията за руска намеса в президентските избори.", "date": "2017.12.02", "title": "Руска антивирусна програма шпионира правителството, предупрехи британските служби"}
{"url": "https://offnews.bg/obshtestvo/prelivat-reki-vav-vrachansko-670459.html", "text": "Във връзка с падналите проливни валежи, през изминалото денонощие се наблюдава покачване на нивата на всички реки на територията на област Враца.Покачено е нивото на р. Искър, като към 13.00 ч. днес при с. Ребърково в община Мездра се наблюдава лек спад. Няма засегнати жилищни територии и инфраструктура, незначителен разлив се наблюдава върху пасища и мери.Заместник областният управител Мирослав Комитски, заедно със старши комисар Цветелин Стоянов – директор на Областна дирекция на МВР – Враца и комисар Николай Димитров, директор на ПБЗНП – Враца направиха оглед на поречието на р. Искър в границите на област Враца. Те констатираха, че към момента няма опасност за населението и реални предпоставки за разливи. Мостовете при с. Струпец и с. Радовене в община Роман имат необходимата проводимост за оттичане на водните маси.Река „Огоста“ при с. Хайредин е достигнала най-високото си ниво, като на места има залети земеделски площи.Река „Скът“ нормално оттича водните маси. По нейното поречие няма критични нива.Река „Ботуня“ е излязла от коритото си в извънурбанизираната територия на град Криводол, като е заляла пасища и мери.Язовирите на територията на област Враца са под наблюдение, като няма критични нива в следствие на превантивно осигурения свободен обем.Временно беше ограничено движението на път Горно Пещене – Враца. Движението се е осъществявало в една лента заради наводнен участък.Поради паднала скална маса е наложено ограничаване на движението на път Срупец - Синьо Бърдо. Районът е обезопасен, като община Роман предприема мерки по разчистване на скалната маса.Във връзка с метеорологичната обстановка и очакваните валежи от дъжд, продължава 24 – часовият контрол и наблюдението на язовирите и реките на територията на област Враца от страна на оперативното звено на Басейнова дирекция „Дунавски район“ – Плевен.", "date": "2017.12.02", "title": "Преливат реки във Врачанско"}
{"url": "https://offnews.bg/sviat/mazh-se-prestori-na-zhertva-ot-atentatite-v-parizh-osadiha-go-na-6-me-670457.html", "text": "Мъж, който се опитал да мине за жертва на кървавия атентат в концертната зала \"Батаклан\" в Париж през 2015 г., без да е бил там по време на нападението, беше осъден вчера на 6 месеца строг затвор, съобщи Франс прес, цитирана от БТА.Седрик Ре, на 29 години, беше осъден от съдебен състав във Версай на две години затвор, от които 18 месеца условно, заради опит за измама с цел да се облагодетелства от помощта, отпусната от държавата на жертвите.Според неговата версия той пийвал с двама приятели, когато видял да пристигат нападателите. Те стреляли по него, но улучили \"бременна жена\". След нападението, при което бяха убити 90 души, Ре поискал компенсация от държавния фонд за жертвите на тероризма, но молбата му не била удовлетворена поради липса на достатъчно доказателства. Година по-късно следователи се поинтересували от неговия случай, защото той не подал жалба и защото същата вечер никаква бременна жена не била изгубила живота си. Впоследствие било установено, че той е бил на трийсетина километра от \"Батаклан\" в момента на нападението.Най-малко седем души са осъдени досега заради измама или опит за измама след атентатите на 13 ноември 2015 г.", "date": "2017.12.02", "title": "Мъж се престори на жертва от атентатите в Париж, осъдиха го на 6 месеца строг затвор"}
{"url": "https://offnews.bg/politika/rakovodstvoto-na-dps-v-kaspichan-napuska-partiata-670465.html", "text": "Общинският председател на ДПС в Каспичан Таня Христова е подала заявление до Областния съвет за напускане на поста. По същия начин са постъпили местните председатели в селата Златна нива, Каспичан и Марково. Таня Христова посочи мотивите за напускането си:Общински съветници и селски кметове от ДПС в община Хитрино , че напускат структурите на партията. Те са подписали декларация, че излизат от редовете на Движението.От 27 членове на партийно ръководство 26 са подписали декларацията. От 20-те местни структури само тази в село Длъжко не напуска партията.От ДПС излизат и 16 от 18 кмета в община Хитрино. 14 общински съветници от ДПС в местния парламент също са декларирали, че стават независими.Декларацията бе прочетена от кмета на село Каменяк Сабрия Таир, която бе и част от общинското ръководство на ДПС досега. По думите й два са мотивите да се вземе това решение. Единият е провежданата политика от централното ръководство и областното ръководство на ДПС в частта с избирането на кандидати за кметове и народни представители.Вторият мотив е отстраняването на кмета на Хитрино Нуридин Исмаил и председателя на Общинския съвет Мустафа Ахмед от ДПС.", "date": "2017.12.02", "title": "Ръководството на ДПС в Каспичан напуска партията"}
{"url": "https://offnews.bg/obshtestvo/roditeli-organizirat-nadbiagvane-s-uchenicheski-ranitci-670477.html", "text": "Родители организират надбягване с ученически раници на няколко места в страната в неделя. , което минава под мотото \"На чужд гръб и 10 ученически раници са малко\", е с начало 11.00 часа и към него ще се присъединят участници от Пловдив, Варна, Бургас и Видин.Уважаеми възрастни, родители, учители, директори на училища, на агенции, министри, депутати, замисляли ли сте се някога какво би било да тичаме няколко минути с раница на гръб? Не с каква да е раница. А с ученическа. От онези, 6-7-8-килограмовите, които децата носят всеки ден на училище, се казва в обръщение на организаторите на инициативата.Местата, на които ще се проведе предизвикателството, са:С децата и раниците ще ви чакаме на 3 декември 2017 г. в 11.00 часа в Южен парк, входа от бул.“Витоша“.В Пловдив събитието ще започне в 11.00 часа на Площад „Централен”.Във Варна събитието ще започне в 11.00 часа на входа на Морската градина до Фестивален и конгресен център.В Бургас събитието ще започне в 11.00 часа пред часовника на улиците \"Богориди\" и \"Александровска\".Във Видин събитието ще започне в 11.00 часа пред СУ \" Цар Симеон Велики \" .", "date": "2017.12.02", "title": "Родители организират надбягване с ученически раници"}
{"url": "https://offnews.bg/ikonomika/tarsiat-pod-darvo-i-kamak-4000-mashinisti-v-germania-zaplatite-tragva-670418.html", "text": "Германия изпитва остър недостиг на локомотивни машинисти, тъй като все по-малко млади хора искат да карат влака, пише Саарбрюкер Цайтунг.Минаха времената, в които професията на локомотивния машинист бе мечта за малките момченца. В момента федералната република изпитва невероятно сериозен недостиг на кадри.Компанията обаче все по-трудно привлича мераклии да се обучават за машинисти.Според специалистите от бранша тази професия вече има лош имидж и не е привлекателна, основно защото съвременният човек не иска да се напасва към график на работа, който го кара да отсъства от дома в продължение на няколко поредни дни.От германските бюра за подбор на персонал посочват, че това не е оферта за младите хора, които не искат да правят компромиси с личния си живот заради работата. Освен това за все повече подрастващи това не само че не е романтична и привлекателна професия, а се касае за опасен и рискован занаят.И всичко това е въпреки че стартовата заплата на машинистите в Германия е сравнително висока дори и за тамошния стандарт - между 2600 и 2700 евро без да се броят бонусите.", "date": "2017.12.02", "title": "Търсят под дърво и камък 4000 машинисти в Германия, заплатите тръгват от 2600 евро"}
{"url": "https://offnews.bg/112/sedem-dushi-sa-zadarzhani-za-izmami-s-lekarstva-za-onkobolni-670468.html", "text": "Злоупотреба с лекарства за онкоболни разкриха от МВР и прокуратурата. Заловена е престъпна група, която се е занимавала с изнасяне в чужбина на лекарства за онкоболни, които са били изписвани на нуждаещи се хора в страната, съобщава БНР.Над 60 адреса са претърсени в няколко града при операцията на ГДБОП и прокуратурата. Лекарствата на онкоболни от болници и болнични аптеки са били изнасяни в чужбина, обясни комисар Ивайло Спиридонов, директор на Главната дирекция за борба с организираната престъпност.Здравният министър допълни, че в случая става въпрос за източване на Националната здравноосигурителна каса за стотици милиони левове. От ГДБОП и прокуратурата не отхвърлиха възможността в случая да има замесени лекари, както и болнични директори, както и различни фармацевтични вериги. Лекарствата са били изписвани с фалшиви документи в няколко града: Шумен, София, Сливница и Пловдив.20 души са доведени в Главната дирекция за борба с организираната престъпност. От тях 7 са задържани за 24 часа.От МВР съобщиха, че операцията е проведена, след като пет месеца полицаи заедно с Министерството на здравеопазването и под координацията на премиера и под надзора на прокуратурата е осъществявано наблюдение. В ГДБОП е създадео специално звено за работа във връзка със специализираните задачи в сферата на здравеопазването.\"Основен мотив за активността ни е фактът, че за сектора продължава да се осигуряват значителни средства без това да води до съществено подобряване на услугите, както и множеството сигнали за недобри практики в редица болници – малки, по-големи, в търговски дружества, които снабдяват болничните заведения. Убеден съм, че мнозинството български медици и снабдители ще застанат на страната на институциите в противодействието на тези недобри практики\", заяви на брифинг министърът на вътрешните работи Валентин Радев, цитиран от пресцентъра на МВР.Според прокуратурата става въпрос за организирана престъпна група, която се е занимавала с икономически престъпления. Извършван е паралелен износ на лекарства, поясни говорителят на главния прокурор Румяна Арнаудова.Производството по случая е образувано през септември тази година, но сигнали за извършени престъпления са получени около половин година по-рано, като през този период съвместно с ГДБОП е започнала работата по случая. На 1 декември са били претърсени над 60 адреса и проведени десетки разпити на свидетели.Операцията е проведена на територията на градовете София, Шумен, Сливница и Пловдив. Предмет на разследването са данъчни престъпления с лекарства за онкоболни и деца, както и пране на пари.Иззетите лекарства са били на стойоност няколко милиона лева, а стойността на актовете, които ще състави Изпълнителната агенция по лекарствата, ще са на стойност вероятно над 500 хил. лв.\"Като цяло говорим за медикаменти, от които българските граждани имат нужда и в резултат на осъществената престъпна дейност, на българския пазар се усеща недостиг от тях. Част от лекарствата са били предмет на паралелен износ за страни от Европейския съюз, част – са предмет на нелегален внос и след препакетиране – отново обект на износ за ЕС. Има данни, че медикаментите са били изваждани от определени болници и аптеки и с неистински документи, така че и този механизъм е предмет на разследването. Информацията е за много на брой болнични заведения и аптеки. Предстои в близките дни прокурорите и разследващите да уточнят веригата обвиняеми по досъдебното производство, като целта на съвместния екип е да достигне до оптимален брой участници в престъпната дейност\", каза шефът на спецпрокуратурата Иван Гешев.Според здравния министър Кирил Ананиев става въпрос за източване на бюджета на НЗОК за стотици милиони левове. Той поясни, че целият обем медикаменти, установени при акцията е предназначен за страни от Западна Европа, като там са продавани на цени четири пъти над българската стойност. В системата на здравеопазването предстои реформа, която да предотврати подобни схеми. В сътрудничество с националните служби дейностите за подобряване на услугите в доболничната и извънболничната помощ, както и в областта на медицинските изделия ще продължат, категоричен бе министър Кирил Ананиев.", "date": "2017.12.02", "title": "Седем души са задържани за измами с лекарства за онкоболни"}
{"url": "https://offnews.bg/obshtestvo/vtori-den-opasna-dupka-zee-na-trakia-670469.html", "text": "Втори ден огромна дупка на магистрала \"Тракия\" остава незапълнена, съобщава БНТ.Заради дупката близо 13 автомобила спукаха гуми в петък на 13-я километър в посока Пловдив и се разминаха на косъм от тежка катастрофа. Десетки шофьори чакаха с часове пътна помощ.Днес на мястото беше поставена пътна сигнализация, която стесни движението в отсечката. Въпреки обещанията на Пътната агенция дупката така и не беше запълнена.От фирмата, която поддържа пътя, заявиха, че ще поемат разходите за ремонт на пострадалите автомобили.", "date": "2017.12.02", "title": "Втори ден опасна дупка зее на Тракия"}
{"url": "https://offnews.bg/zimni/marten-furkad-si-varna-liderstvoto-za-sk-670471.html", "text": "Френският доминатор в биатлона Мартен Фуркад поведе в генералното класиране за Световната купа, след като завърши втори в спринта на 10 км и събра общо 102 точки. В първия старт за сезона - индивидуалния старт на 20 км Фуркад завърши трети и феновете му очакват да го видят утре за първи път победител в преследването на 12,5 км.Иначе състезанието в Йостерсунд беше спечелено от норвежеца Тарей Бьо, който направи една грешка в двете си стрелби и финишира за 22:40.6 минути, за да запише девета победа в кариерата си и първа от 28 февруари 2013 година, когато също триумфира в спринта, но на родна земя в Холменколен.Той изпревари само със 7 десети от секундата Фуркад, който също направи един пропуск при стрелбата.Трети в оспорваното състезание се нареди Ерик Лесер от Германия, който с една грешка завърши на 3.7 секунди зад победителя.От българите най-добре се представи Димитър Герджиков, който свали 9 от десетте мишени и се класира 59-и на 1:46.7 минута зад Бьо.Антон Синапов сгреши 3 пъти при стрелбата и остана 71-и на 2:09.7 минути от победителя, Владимир Илиев имаше ужасен ден при стрелбата и със само 4 свалени мишени се нареди 97-и на 3:13.3 минути, а Красимир Анев не стартира.", "date": "2017.12.02", "title": "Мартен Фуркад си върна лидерството за СК"}
{"url": "https://offnews.bg/temida/hvanaha-varnenski-advokat-vnasial-narkotitci-v-zatvora-670461.html", "text": "Адвокатът от Варненската адвокатска колегия Йордан Роев е бил задържан за внасяне на наркотици в затвора във Варна. Новината съобщи окръжният прокурор Владимир Чавдаров, цитиран от БНР.Адвокат Йордан Роев е бил задържан с наркотици - 4,37 грама хероин и 5,03 амфетамини, които е скрил в дрехите си. Предстояла му е среща с двама затворници.Прокурорът Владимир Чавдаров каза, че случаят е уникален, защото за първи път представител на Адвокатурата е задържан за такова тежко престъпление.Срокът на задържане е 72 часа. В понеделник ще бъде гледана мярката му за неотклонение.", "date": "2017.12.02", "title": "Хванаха варненски адвокат, внасял наркотици в затвора"}
{"url": "https://offnews.bg/futbol/cherno-more-otnovo-ne-pobedi-na-ticha-670470.html", "text": "Отборът на Черно море продължава да няма победа на собствения си стадион от 28 юли насам. Днес следобед варненци направиха 0:0 с гостите от Ботев Пловдив в двубой от 19-ия кръг на Първа лига.Повече могат да съжаляват домакините, които имаха повече чисти възможности, а удар с глава на Георги Илиев срещна гредата.Лошата новина за \"канарчетата\" дойде след средата на първата част от сблъсъка, когато лидерът на отбора Тодор Неделев получи травма и бе принуден да напусне преждевременно. Заменилият го Афонсо не впечатли особено много с изявите си на игрището.В края на мача домакините претендираха за дузпа за нарушение на Лъчезар Балтанов, но реферите прецениха друго. ", "date": "2017.12.02", "title": "Черно море отново не победи на \"Тича\""}
{"url": "https://offnews.bg/obshtestvo/sled-dazhdovete-bedstveno-polozhenie-v-kiustendilsko-selo-kritichni-670442.html", "text": " Бедствено е положението в село Гърляно, но няма опасност за населението, заяви кметът на Кюстендил Петър Паунов.\"В цялата югозападна част на България от вчера вали дъжд, което е причина за повишаване нивата на реките и язовирите. В Кюстендил са отчетени най-много валежи за страната от 20.00 до 05.00 часа - 31 л/кв.м.\", обясни той, цитиран от \"Фокус\".„Застрашени са сградите. Реката започва да излиза от коритото. Опасният участък е при моста в Осоговска планина по пътя за Р Македония. Надявам се, чеситуацията ще бъде овладяна – дъждът спира, но водата в реката се увеличава като приток”, допълни Паунов.По думите му всички аварийно-спасителни екипи са на място.От кметовете още вчера са предприети необходимите мерки – почистване на коритата на реките, предупредени са хората от населеното място. „И фирмите са тук и са готови да започнат с насипни дейности”, каза още кметът. Критични ситуации през нощта имаше и в София след обилните дъждове. Ситуацията на язовир \"Суходол\" е била такава през изминалата нощ, каза кметът на София Йорданка Фандъкова. По думите й, интензивният дъжд е продължил през цялата нощ и заедно с бързото топене на снега от високите части на планините причини повишаване на нивата на реките и някои язовири на територията на Столична община.„С екипи на Общината и агенцията организираме контролирано изпускане на язовира през цялата нощ, като за целта изградихме диги по река Студена в местност Смърдана с цел предотвратяване на разливи и заливане на съседните къщи”, допълни Фандъкова. През нощта са отработени 15 сигнала за завирявания, запушени шахти, наводнени мазета и дворове предимно в кварталите „Витоша”, „Връбница”, „Подуяне”, „Люлин”, „Красно село”, „Овча купел\".Фандъкова увери, че в момента е осигурено 24-часово наблюдение на критични речни участъци и общински язовири. Нивата на всички реки натериторията на общината са повишени.Дъждовете продължават и днес. Оранжев код за опасно време е обявен за районите на Благоевград, Кърджали, Пазарджик и Смолян. Предупреждение за опасно силни валежи и жълт код има за Кюстендил, София и областта, Враца, Монтана, Ловеч, Габрово, Пловдив, Хасково, Ямбол, Бургас, Добрич и Варна.", "date": "2017.12.02", "title": "След дъждовете: Бедствено положение в кюстендилско село, критични ситуации и в София"}
{"url": "https://offnews.bg/112/67-godishna-zhena-zagina-pri-katastrofa-vav-varnensko-670464.html", "text": "67-годишна жена загина при катастрофа във Варненско. Инцидентът е станал 10.00 часа тази сутрин, на около 1,5 км след с. Калиманци, в посока Варна.75-годишният шофьор на автомобила изгубил контрол при излизане от десен завой. Той навлязал вдясно в банкета, след което рязко завил вляво и блъсна странично насрещно движещо се „Пежо”.Вследствие на сблъсъка, на място е загинала пътничка от първия автомобил – 67-годишна жена. Шофьорът на „Фолксваген”-а е настанен за наблюдение в МБАЛ „Св. Анна” с комоцио. За лечение е настанена и 50-годишна жена от втория автомобил, която е получила фрактура на ребра.Работата по изясняване на детайлите и обстоятелствата около случая продължава.По случая е образувано досъдебно производство.", "date": "2017.12.02", "title": "67-годишна жена загина при катастрофа във Варненско"}
{"url": "https://offnews.bg/obshtestvo/valezhite-prodalzhavat-i-v-nedelia-kodat-e-oranzhev-670478.html", "text": "Оранжев код за обилни валежи е обявен в неделя за четири области в страната - това са Габрово, Смолян, Хасково и Кърджали. Прогнозните количества дъжд, които се очаква да паднат там, са около 40 л/кв.м., а в южните райони и Родопите и повече.За 13 области е обявен жълт код за валежи. Това Кюстендил, Благоевград, Пазарджик, Пловдив, Стара Загора, Ямбол, Сливен, Велико Търново, Търговище, Русе, Разград, Шумен и Силистра. Там се очаква да паднат около 20-25 л/кв. м.В събота обстановката в Смолянско продължи да се усложнява след обилните валежи. Да не се предприемат пътувания в област Смолян, ако не са наложителни, поради усложнената обстановка след продължителните валежи, предупреждава областният управител на Недялко Славов.Нивата на реки в областта се покачват вследствие на продължителните валежи, които в последните часове са изключително интензивни, информират от областната администрация. По р. Черна в пределите на Смолян има няколко критични участъка, в които съществува опасност от преливане.Особено повишение на водата в речните корита се наблюдава при р. Върбица, Арда, Черна и Бяла, уточниха от областната администрация. Вследствие на валежите има прекъсване за кратко време на електрозахранването на отделни места. Преляла река е прекъснала път между селата Жребово и Кестен. В Смолян са мобилизирани доброволци, за да се реагира, ако дъждовете продължат и се стигне до преливане на речни корита.В село Смилян за последния един час нивото на река Сивинска се е покачило с повече от 50 сантиметра. В областния град в района на стадиона реката на няколко места прелива извън коритото.Два метра достигна нивото на река Струма в Благоевградска област. Това е само 60 сантиметра под критичното равнище на водата. Сериозно се е покачила и река Места. След 15,00 часа обаче не е регистрирано допълнително покачване на водите на двете реки. Около обяд в събота водите на река Места излязоха от коритото си и заляха част от земеделските ниви край Хаджидимово. В област Перник са придошли всички реки, съобщи кметът на града Вяра Церовска. Заради валежите топлоподаването в града беше нарушено. ", "date": "2017.12.02", "title": "Валежите продължават и в неделя, кодът е оранжев"}
{"url": "https://offnews.bg/112/katastrofa-zatvori-dvizhenieto-prez-kresnenskoto-defile-670474.html", "text": "Катастрофа между ТИР и лека кола блокира движението на Кресненското дефиле. Инцидентът е станал около 16.30 часа.При инцидента няма пострадали, но заради обезопазяване на пътните платна движението през участъка временно е спряно до възстановяването на нормалните условия за движение.Екипи на Пътна полиция са място, съобщава БНТ.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.12.02", "title": "Катастрофа затвори движението през Кресненското дефиле"}
{"url": "https://offnews.bg/nashite-avtori/kalin-terzijski-poniakoga-670261.html", "text": "Понякога ме търсят тъжни хора.Аз също съм тъжен човек, но от тия, които са извършили необходимите процедури по заличаване на тъгата. От лицето си и повърхността на душата си.Всички отвътре имаме гнили зъби, разлагащи се хранителни остатъци и капсули със смъртоносни отчаяния. Но всичко това сме го сложили в специални контейнери, пригодени за целта. Правим това за добро на света. Ако излеем навън нещастието и вонята, намиращи се в нас – светът ще стане лошо място.И нека никой не се опитва да ми каже: А не е ли по-добре да се пречистим?Няма как, пилета любезни! Само умрелият в центъра на пустинята Атакама става достатъчно сух и чист. Но и него – ако го поставиш за седмица във влажна и благоприятна среда, ще стане гниеща каша. Това – разбира се – са метафори. И вие ги разбирате!Но понякога...Но понякога не е хубаво и не е човешко една болка да се държи на топло в душата; та да яде хубавите неща, скрити там. Понякога ме търсят хора, овладяни от такава болка, че ако я задържат в себе си - даже няма да могат да умрат.Или ще умрат, но земята няма да приеме телата им – такава болка земята не ще да приема. Ще умрат, а ще останат като нанизани на стоманен кол – полуизправени, свлечени от мъка, с подвити крака, като някой удушен с гарота, нарисуван от Гоя.Преди дни ме потърси едно момиче. Във фейсбук – къде другаде?Тоя вездесъщ фейсбук! Сега вече наистина сме мравки в мравуняк - комуникираме точно като мравките – всяка с всяка – независимо от разстоянията... Дали мравките са в непрекъсната мрежа? За да са така целеустремени и координирани - сигурно е така. Не им е чиста работата на тия мравки... Сега отделният човек е частица от огромен компютър. Компютър, изграден от малките компютри – хора. А този голям компютър – човечество – развиващ се и променящ се – дали не е частица от нещо много по-голямо? От някой много по-голям мислещ Конгломерат? Има един термин от компютърната графика – фрактал. Фигура, изградена от части, които са умалени варианти на същата фигура. Човечеството е човек, изграден от седем милиарда малки човеци. И то – странно, но е почти независимо от волята и желанията на малките си градивни единици – хора. Само понякога някоя частица – клетка от това човечество – подобно на раковата клетка в човешкия организъм – полудява и прави неща, които объркват плановете на Цялото.Да се върна на момичето. То беше клетка от човечеството, която страдаше. Толкова, че си помислих: Да не стане така, че от прекалено страдание да се видоизмени и да погуби човечеството?Мегаломански идеи, казах си. Може ли една човешка тъга да е толкова голяма, че да задуши цяло човечество? Възможно е и да може. Момичето беше толкова тъжно, че ми каза, че не е.Каза: ... не точно тъжна...И аз си казах: Понякога трябва да изслушвам някои хора. Колкото и непоносими да са историите им.Тук идва един сложен въпрос: Как се изпитва състрадание без да се достигне до отчаяние? Някои ще кажат – чрез Бог! Можеш да изпитваш състрадание без безнадеждното страдание на другия да те отчае! Защото има ли Бог – нищо не е безнадеждно!Добра формула, но неприложима в живота – така мисля.Изпитваш ли истинско състрадание към нелечимата болка на някого – няма как да не паднеш заедно с него! Затова, казах си, лекарите избягват състраданието. Та как се носят безнадеждните болки на хиляди хора?Понякога обаче аз смятам за редно да приема безнадеждното страдание на някого с ясно съзнание, че то ме погубва. Та ако не ме погубва – какъв състрадателен човек съм?За кога се пазим, казах си, та да избягваме страданието? За кога се пазим, та да казваме, че нашето страдание ни е достатъчно? Закога се пазим, че да казваме, че със състраданието страданието на един става страдание на двама...?Вечно ли смятате да живеете, лайна? – така е викнал крал Фридрих на старите си пехотинци, а те дрезгаво се изсмели през пожълтелите си мустаци и ревнали: Ура!За кога се пазим?Да, мила, кажи... разкажи ми. Така ѝ казах.И тя започна – ден след ден - да ми разказва историята си. Опипом. Лека-полека. Беше мъдро това непознато момиче, знаеше че лъжиците гореща скръб не се гълтат бързо една след друга. Ще изгори гърлото!Моят човек го няма - това каза тя в началото.Живея с кучето и котката си. Даже с няколко кучета и няколко котки...Не запомних подробностите на бита ѝ. Вече бях усетил, че не става въпрос за обичайните капризни недоволства от живота, характерни за купища застаряващи дами. Които страдат от липса на любовни вълнения, тъй като корместите им мъже вече гледат предимно футбол, а децата са пораснали. Ставаше въпрос за неизразима или трудно изразима мъка, която обаче не бива да стои на скрито повече.Моят човек си отиде. Искам да разкажа на някого... и избрах теб, за да разкажа... преди да си отида и аз.Така ми написа тя на третия ден. Сама съм. Не ми е тъжно. Но какво да правя тук? Преди се грижех... сега съм сама. Като не се грижиш за някого... за какво ти е тогава света?Ще се грижиш за най-важния човек – за себе си! – написах и приповдигнато, защото ми беше неловко, много неловко.Да я спасявам от самоубийство? Не бих го направил. Смятам за свещено правото на всеки човек да реши живота си както намери за добре. Всеки човек, живял в последните две хиляди години, знае за греха на Юда. Юда - обесилият се на смокинята и в последния си гърч посял семето си на земята, където се развили човекоподобните корени на мандрагора... Всеки зрял човек решава сам – дали вярва че: има такъв грях, че въобще това е грях и дали ако е грях е готов да го поеме!Свободата е по-важна от всеки закон! Поне свободата да правим с живота си каквото решим.И така. Все пак – казах си – мога да я изслушам, побутвайки волята и с лекия ръжен на своята воля – натам, където е по-светло. Мога (без да я увещавам, както правят глупаците) просто да я примамя към живота! Да, към живота трябва да се примамва. Понякога това става и чрез грубо отричане на живота! Кажи на някого: Не живей, животът е отвратителен, и на мен не ми се живее, ще умра, няма смисъл в нищо......Покажи на отчаяния пълния абсурд на отчаянието – и той ще се почувства подмамен да живее. Отчаянието ще блесне с глупавата си абсурдност именно когато му го покажем – да го погледне отстрани – бяло, голо, грозно и безсмислено. И то ще го отблъсне.Тоя, моя човек... той беше най-добрият човек на света! – така ми каза тя на четвъртия ден.Беше с БАР, знаеш – биполярно афективно разстройство. Когато изпаднеше в мания... знаеш как е, нали си бил психиатър... компании, музика гърми на двора по цяла нощ, идва полиция......пие се и домът зее с отворени прозорци и врати и пияниците не знаят кога са дошли и кога ще си тръгнат, вървиш сред непознати, на пода някой спи, предрусали момичета стоят като вкаменени, гледат в една точка, някой свири на китара, други правят секс на струпаните на земята кални чаршафи... Хаос и безумие....Но аз се справях. Знаех, че трябва да издържа това, за да успея да го вкарам отново в релсите. Понякога виках линейка и полиция. Малко лежане в болница... колкото и да е гадно – налага се... Лекарства... Виках линейка, а полицаите – за да пазят лекарите...Моят човек се разболя... с годините. В младините е бил на хероин. И от там... Може би хепатит от заразена игла. Разви цироза. Но от хероина се беше отървал. Отдавна, отдавна. Още преди двайсет години. От много години това – метадоновите програми, ужасите на дрогата – бяха само лош спомен... Двамата бяхме постигнали това... да остане това само като лош сън...Обаче... БАР-ът си остана. Лекарите ми казваха: Защо го търпиш... остави го! Щом не ще да пие лекарства – той не може да се излекува! Без лекарства няма как!Ето това не мога да им простя... Това, че ми казваха да го изоставя! Викат – щом нямате деца... защо въобще си губиш времето с него?Боже, та това ли е единственото нещо на света, което осмисля живота? – така се питах и побеснявах от яд и мъка. Да се размножиш? Ами всичките жени, които нямат деца? Те безсмислен живот ли живеят? Ами Христос... той не е имал деца – той безсмислено ли е живял? Някак прекалено много ми идваше тая... хм, тая липса на човечност у лекарите...Да, мила... Но какво биха могли да ти кажат? – отговорих ѝ с въпрос на петия ден. – Гледат те - млада жена... и си викат: ще бъде нещастна. А ето - търси помощ, иска да си спаси живота! Ако един човек потъва – защо да потъва и друг заедно с него? Така сигурно са разсъждавали лекарите... – така ѝ казах, опитвайки се тъжно и вяло да защитя лекарите. Защото и аз бях лекар в миналото. И понякога ми се е случвало да давам прагматични и безчовечни съвети. Отбягвал съм ги и пак съм ги давал.Да, може и така да е... – написа ми тя на шестия ден. – Ще ти разкажа всичко. Много ми е тежко, но трябва да го разкажа. Как си отиде той... Не знам дали ще ми стане по-добре... Сигурно първо ще ми стане много зле, но после може и да ми олекне... Ще ти разкажа!Разкажи ми, мила – написах ѝ аз и зачаках. Как ли си беше отишъл този сравнително млад човек – питах се – който на всичко отгоре беше извършил подвига (може би един от най-големите подвизи на съвремието!) да се измъкне от страшната хероинова зависимост? Младите хора умират от катастрофи, от алкохол, от наркотици... Но той е оставил хероина в миналото, отдавна... Боже, какъв тъжен и несправедлив живот! Това изпитания ли са, Боже?Ами да, той от дълго време вече... от двайсет години не се бодеше... - заразказва тя, – беше чист. И нямаше от години никакви рецидиви на заболяването. Нали ти казах, че под хероиновата зависимост тогава... като се запознахме... се криеше един БАР. Мании и депресии. При него най-лоши бяха маниите. Но аз ти разказах, мисля. Естествено – няма как да си го представиш. Който не го е преживял, няма как да си го представи. Но аз го обичах... даже повече го обичах именно заради това! Защото е лесно да обичаш съвършен човек... или лесен човек. Да обичаш човек, който не ти убива... удобен за живеене човек! Та това да не са обувки, мамка му?! Докторите ми казваха – щом нямате деца – остави го! Боже – та той беше най-добрият човек на света! Независимо дали пиеше, дали не пиеше, дали беше в мания или в депресия! Защото добрият човек си е добър, ама това идиотите няма как да го разберат! Като ги питаш какво е добър човек, те ти казват: да не пие, да не пуши, да не ходи по жени и да изкарва много пари! Егати ужаса!Да, ужас е... - промърморих си аз и ѝ написах: Да, ужас е!Един ден той пак тръгна към БАР-а. Започна да навлиза в мания. Знаеш – манията е един безкраен празник. Веселба, ама такава, която никой друг не може да издържи. Много енергия. Никакво спане. Събличане и ходене гол. Ей така го заварих един ден. Валеше дъжд...Дъжд... – повторих аз неволно. Защото твърде ясно си представих малкото дворче, някъде в покрайнините; голият бял човек на средата на дворчето и стичащите се студени капки по настръхналото му тяло. Тежко е да си стар и да имаш твърде много образи в главата си. Но е важно.Да, валеше дъжд, аз се прибрах и си казах – е, досега беше хубаво, но сега трябва да се стегнем и отново да се борим. Трябва да се викне линейка и полиция. Знам как е. Това е игран филм. И викнах линейка и полиция. Но сега ме беше повече страх от преди. Той не пиеше от месеци, хероинът беше забравен вече... но имаше цироза... беше си зле. Не беше здрав, в никакъв случай не беше здрав. Но имаше живот, Боже, имаше живот в него. Защото... защото ме обичаше и затова искаше да продължи да живее. Гледам го там гол на двора и направо не знам какво да направя, какво да мисля......но опитът си е опит и аз викам полицията и линейка. А както знаеш, линейки не идват... Полицията винаги идва по-рано. Защото престъпниците са по-важни от болните ли, знам ли?!...Идват и аз ги предупредих – внимавайте, че не е наред... болен е, трошлив е сега... Да не го повредите. Черният му дроб е много зле. Казах им всичко. А той – гол, но кротък. Не иска да ходи никъде, но не провокира никого с нищо. Просто си стои там като пиле – на двора. Гол и мокър и си пее нещо. Превъзбуден, естествено, но не опасен.И тогава едното леке, ченгето, дребничък, рус, зъл... направо се вбеси и се заяде: Госпожо, имам семейство и искам и днес да се върна жив при него!Ама не виждате ли, че той е безобиден, бе?! – почти се разплаках от безсилие тогава.Обаче те вече не ме слушаха. Единият каза на другия: Абе какво ще я чакаме тая линейка, те кой знае кога ще дойдат! Я да го качваме...И се хвърлиха върху него. Нахвърлиха му се, а аз – как да ги спра? – виках им – внимавайте, той не е добре! Не виждате ли колко е слаб! А те ръмжат.И тоя, малкият го събори и го натисна отгоре, с цялата си тежест го затисна... натисна гръдния му кош... И моят човек викаше... викаше: Мило, не мога да дишам, миличка, задушавам се! Кажи им да се махнат......така викаше: ...задушавам се, не мога да дишам! Обаче малкото, злото ченге го затискаше все по-силно и само съскаше нещо. Тогава другият го настъпи с крак, с кубинката по главата. Настъпи му главата с крак, заби му главата в пръстта. И моят човек млъкна. Те явно усетиха, че се е укротил... Но го държаха още малко. И го пуснаха. И гледат... той не диша. А, какво стана? – викат си един на друг и се споглеждат. Аз се затичах – бъркам да му вадя езика, изкуствено дишане...  опитах каквото можах...Сърцето му беше спряло.Боже, колко тъжно – промърморих аз; проплаках пишейки.И после както си знаем... Линейката дойде след двайсет минути. Кола, най-обикновена, без апаратура. После дойде специалната. След четирсет минути. С неработещ дефибрилатор. А моят човек вече беше изстинал. Но и да не беше – дефибрилаторът им не проработи... Отидоха си.Ченгетата го увиха с едно одеяло – там на двора, под дъжда... И се замотаха нещо, да пишат документи.Така си отиде моят човек... Аз стоях под дъжда и не знаех какво да правя. Не плачех, бях в шок. И оттогава все си мисля... О, Боже, не искам да ти го казвам... но ще ти го кажа... Аз, аз, Кайо, аз извиках убийците му...Аз седях, четях това, което ми пишеше тя и мълчах. Хладен ужас ме обхващаше, защото усещах студения дъжд, капещ по безжизненото тяло. Състраданието не е абстракция. Състраданието е страдание от страданието на друг.Добре – написах най-накрая. Сега ще ти кажа нещо: Искам да напиша разказ от това.Не знам – отговори ми тя – ще помисля.Помисли. И ще се опитам да го напиша така, че да не е поредното потвърждение за мрака, който ни обкръжава. А разказ за светлината въпреки всичко. Защото ти си жива.Да, ама не много... – написа ми тя.Не, жива си – продължих гневно, ядосан на безнадеждната, световна тъга на всеки самотен човек, на всеки жив човек – Не! Ти СИ ЖИВА... Защото когато обичаме и пазим сърцата си добри и пълни с любов – ние сме живи! Даже и умрелите, тия, които са умрели В Любов – и те са живи. И колкото и да е банално... колкото и да е банално – докато любовта ни към тях е жива – живи са и те!Да, дано е така... - каза тя и сигурно плачеше там, някъде в къщичката в покрайнините – Аз ще си налея една водка.Добре, мила – написах и аз и въздъхнах. Не бях убедителен в увещанията си. Много трудно беше да убедя да мисли добро, след като беше преживяла толкова лошо.Но добре знаех, че рационалните разсъждения, когато става въпрос за добро и лошо, за щастие и нещастие... особено когато става въпрос за любов – са нелепи. И трябва да бъдат изметени с един замах от воюващата воля!Волята за живот, воюваща срещу мрака. Дори и най-тъмния мрак.Добре, аз ще изпия един айрян, защото не пия вече!  – пратих и една усмивчица аз.Да, изпий го и за... – написа тя.Ще го пия за вас... за вас двамата!... Вие сте живи за мен... и двамата! – написах и аз. Не... не го пий за нас... а СЪС нас! – помоли тя и двамата отидохме до кухните си, за да си приготвим питиета.", "date": "2017.12.02", "title": "Калин Терзийски: Понякога"}
{"url": "https://offnews.bg/sviat/praliak-e-izpil-tciankalij-v-tribunala-v-haga-670443.html", "text": "Данните от предварителна аутопсия показват, че осъденият за военни престъпления от трибунала в Хага генерал от силите на босненските хървати Слободан Праляк е починал от отравяне с цианкалий, заяви холандската прокуратура, цитирана от Ройтерс и БТА.Веднага след като в сряда беше признат за виновен и му беше съобщена присъдата от 20 години затвор, Праляк заяви, че е погълнал отрова в съдебната зала и малко по-късно почина.Прокуратурата разпространи изявление, в което посочва, че според токсикологична експертиза \"в кръвта на Праляк имало концентрация на цианкалий. Това причинило сърдечна недостатъчност, което се извежда като най-вероятната причина за смъртта му\".Тялото на Праляк ще остане на разположение на трибунала в Хага до края на разследването на смъртта му, заяви пред журналисти прессекретарят на трибунала Ненад Голчевски, цитиран от хърватската телевизия. Голчевски потвърди, че смъртта на Праляк не е настъпила в съдебната зала, предаде ТАСС.", "date": "2017.12.02", "title": "Праляк е изпил цианкалий в трибунала в Хага"}
{"url": "https://offnews.bg/nauka/parvata-i-poslednata-za-2017-godina-superluna-e-v-nedelia-670466.html", "text": "Първата и последната за 2017 година суперлуна е в неделя, . Пълнолунието, при което естественият спътник на Земята застава точно срещу слънцето и ще бъде най-пълна, ще може да се наблюдава в 17.47 часа българско време.На следващия ден, понеделник в 10:45 часа, Луната ще достигне своя перигей, точката в елиптична орбита, която е най-близо до Земята. Средното разстояние е 382 900 км от нас, но в понеделник ще е на 357 492 км.Ако пълнолунието и перигеят са близо един до друг, това събитие се нарича суперлуна, което не е официално астрономическо понятие.Съчетанието на пълнолуние и перигей прави Луната да изглежда с до 14% по-голяма и 30 % по-ярка, отколкото обикновено.Няколко седмици по-късно, на 19 декември, с Луната ще се случи обратното, т.е. тя ще е в своя апогей, точката в своята орбита най-отдалечена от Земята. Разстоянието между Земята и Луната ще бъде 406 603 км, което е 48 110 км по-далеч, отколкото на 4 декември.Ако апогеят съвпадне с пълнолуние, се нарича микролуна. Предстоящата суперлуна е първата, но и последната за 2017 г. - а миналата година имахме не по-малко от три.Още четете на .", "date": "2017.12.02", "title": "Първата и последната за 2017 година суперлуна е в неделя"}
{"url": "https://offnews.bg/tenis/grigor-dimitrov-se-zabavliava-kato-dete-na-bahamite-670447.html", "text": "Световният №3 в тениса за отминалата година Григор Димитров завърши сезона с престижна титла от заключителния турнир на ATP в Лондон и се отдаде на заслужена почивка.Българският тенисист се радва на слънчевите лъчи на Бахамите, където съчетава успешно тренировките и забавленията.Димитров е на райското място по покана на милиардера сър Ричърд Брансън за участие в традиционния му благотворителен турнир за професионалисти и аматьори с дебели банкови сметки.Най-добрият ни тенисист публикува в профила си в Instagram кратко видео, на което се вижда как скача върху розово надуваемо фламинго. Димитров пусна и снимка с джет от същата ваканция, на която определено се забавлява с пълна сила.", "date": "2017.12.02", "title": "Григор Димитров се забавлява като дете на Бахамите"}
{"url": "https://offnews.bg/obshtestvo/bul-tcar-boris-treti-se-prevarna-v-reka-670444.html", "text": "Столичният булевард \"Цар Борис Трети\" се превърна в река след обилните дъждове в столицата.Едно от платната на пътната артерия е останало под вода - в участъка между Горнобански път и кв. Павлово. Колите трудно остават в една лента и преминават с повишено внимание.Стеснено за движение е и пътното платно на бул. „Европа” поради разлив от обилните валежи, съобщиха от пресцентъра на Столична община. Екипи на дирекция „Аварийна помощ и превенция” са на място за отводняване. Движението е затруднено в участъка между магазин „Айко” и разклона за Банкя. Дъждът вчера причини критични ситуации в столицата. През нощта са отработени 15 сигнала за завирявания, запушени шахти, наводнени мазета и дворове предимно в кварталите „Витоша”, „Връбница”, „Подуяне”, „Люлин”, „Красно село”, „Овча купел\".Кметът на София Йорданка Фандъкова обаче увери, че в момента е осигурено 24-часово наблюдение на критични речни участъци и общински язовири. Нивата на всички реки на територията на общината са повишени.Дъждовете продължават и днес. Оранжев код за опасно време е обявен за районите на Благоевград, Кърджали, Пазарджик и Смолян. Предупреждение за опасно силни валежи и жълт код има за Кюстендил, София и областта, Враца, Монтана, Ловеч, Габрово, Пловдив, Хасково, Ямбол, Бургас, Добрич и Варна.", "date": "2017.12.02", "title": "Бул. 'Цар Борис Трети' се превърна в река"}
{"url": "https://offnews.bg/izvan-terena/shvejtcarski-natcional-razkara-sladkodumnata-si-sapruga-670446.html", "text": "Швейцарският национал Блерим Джемайли би шута на съпругата си Ерьона Сюлеймани заради приказките й, че е слаб в леглото. Пищната дама се изказа по този повод в италианско тв шоу.“Секс преди мач? Футболистите не са добри любовници. Те предпочитат да се оправят сами!”, заяви пред камерата 30-годишната красавица, а думите й обиколиха света.В тях се съдържаше и прикрита оценка за качествата на съпруга й, чиято кръв кипна. През 2016 година Ерьона привлече вниманието върху себе си с появата си на трибуните по време на европейското първенство във Франция. Тя беше провъзгласена за най-сексапилната фенка на годината.Джемайли се ожени за нея през 2015 г. Двамата имат син. Заради тв изявата футболистът на Монреал се е разделил с Ерьона и е започнал процедура за придобиване на права върху детето.", "date": "2017.12.02", "title": "Швейцарски национал разкара сладкодумната си съпруга"}
{"url": "https://offnews.bg/bojni/posledniat-ni-svetoven-shampion-v-boksa-vleze-v-zatvor-670448.html", "text": "Бившият световен шампион по бокс Детелин Далаклиев влезе в затвора в Белене, но не за да изтърпява наказание, а за да проведе образователна беседа с възпитаниците на изправителното заведение.Поканата за посещението му дошла от затворническата управа и Сутай Ремзи, който изтърпява 20-годишно наказание за убийство.Пред осъдените Далаклиев подчертал, че спортът е сред най-ефективните методи за превенция на агресията и че боксът му е помогнал много, за да се развие като добър и достоен човек.С последния ни шампион от световно по бокс за аматьори бил и Георги Стоянов, автор на книгата за него “Никога не се предавай!”, информира още \"24 часа\".", "date": "2017.12.02", "title": "Последният ни световен шампион в бокса влезе в затвор"}
{"url": "https://offnews.bg/futbol/iguain-smalcha-neapol-v-derbito-670440.html", "text": "Аржентинският нападател на Ювентус Гонсало Игуаин донесе победата на “Старата госпожа” при гостуването на лидера Наполи в голямото дерби от 15-ия кръг на Серия А. Бившият любимец на “Сан Паоло” смълча трибуните с гол в 12-ата минута, който беше негов 9-и за сезона.Игуаин беше посрещнат отрицателно от местните фенове, които не могат да му простят, че прие офертата на торинския гранд. Той им отвърна със същото като се зарадва на гола си.Със здрава защита Ювентус успя да удържи атаките на домакините и така се доближи само на точка от върха в класирането, който все още се заема от Наполи. След мача Игуаин отказа да застане пред камерата на Скай Италия за интервю.“Каквото имах да казвам, го казах на терена”, е заявил Игуаин пред телевизията, след което се е оттеглил в съблекалнята.В другия мач от кръга в петък Рома постигна рутинна домакинска победа с 3:1 срещу непретенциозния СПАЛ. \"Вълците\" получиха числено предимство на терена още в 9-а минута, когато реферът изгони бразилския защитник на СПАЛ Фелипе за задържане на откъсващия се Един Джеко. Ранният червен картон допълнително наклони везните в полза на домакините, които бяха пълни господари на \"Олимпико\".Един Джеко откри резултата в 19-а минута, а до почивката пропусна поне още три чисти положения. Кевин Строотман удвои преднината на Рома в 32-а минута с удар отблизо.Малко след почивката Лоренцо Пелегрини вкара с глава за 3:0 след центриране на Коларов.В ответната атака гостите стигнаха до почетен гол след отсъдена дузпа. Зад топката застана Федерико Вивиани, който прати топката в мрежата, но реферът нареди дузпата да се пребие. При второто изпълнение вратарят спаси удара на Вивиани, но при добавката последният все пак записа името си сред голмайсторите.", "date": "2017.12.02", "title": "Игуаин смълча Неапол в дербито"}
{"url": "https://offnews.bg/112/politciata-izdirva-mlada-zhena-ot-sofia-670462.html", "text": "Полицията издирва 28-годишната Кристина Стефанова Попска, съобщава пресцентърът на МВР.Младата жена е висока около 168 см, с дълга кестенява коса и зелени очи. В неизвестност е от 27 ноември вечерта. Била е облечена със сиво палто, рокля в черно и жълто, обута с боти.Хората, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.02", "title": "Полицията издирва млада жена от София"}
{"url": "https://offnews.bg/politika/glavchev-bih-postapil-po-sashtia-nachin-kakto-v-denia-kogato-izgoni-670445.html", "text": "Бившият председател на Народното събрание Димитър Главчев заяви, че отново би постъпил по същия начин, както в деня, когато изгони лидера на БСП Корнелия Нинова от пленарната зала. Изказването си Главчев направи в студиото на .„Всичко, което съм направил в тази поредица от събития, щях да го направя по същия начин”, каза Главчев и допълни, че \"би изгонил всеки, който не спазва правилника на Народното събрание\". Той допълни, че не чувства жертва на случилото се. „Говорихме и с премиера Бойко Борисов. На самото събиране на Председателския съвет той каза: Аз съм тук като лидер на партия, не като премиер. Не е оказвал никакво въздействие и от самото начало каза, че е там като лидер на партия. Нещо повече – обърна се към лидера на БСП г-жа Нинова и каза: „Може ли по някакъв друг начин да излезем от ситуацията, а не с оставката на председателя на Народното събрание?”. Нинова заяви категорично „Не”, каза Главчев.Като една от причините за своята оставка депутатът от ГЕРБ определи отговорността за това, че цяла парламентарна група са заявили, че няма да влязат в залата заради него. Той е останал като народен представител, защото много негови избиратели са го помолили и подкрепили.Главчев коментира и скорошното приемане на държавния бюджет за 2018 г. \"Не знам как ще я караме с БСП и те как ще я карат с нас\", каза той по повод решението на парламентарната група на БСП да внесе жалба до Конституционния съд за Бюджет 2018, но обяви, че \"няма проблем да го направят\".Според Главчев от левицата искат предсрочни избори, но хората не искат това, категоричен е той.", "date": "2017.12.02", "title": "Главчев: Бих постъпил по същия начин, както в деня, когато изгоних Нинова"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-670408.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 4-8 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАД   Община ВИТОША  На 04.12.2017 г. /09:30 - 09:45 ч.; 09:30 - 16:00 ч.; 16:00 - 16:15 ч./ на 05.12.2017 г. /08:45 - 09:00 ч.; 08:45 - 16:00 ч.; 16:00 - 16:15 ч./ на 06.12.2017 г. /09:30 - 09:45 ч.; 09:30 - 16:00 ч.; 16:00 - 16:15 ч./ на 07.12.2017 г. /08:45 - 09:00 ч.; 08:45 - 16:00 ч.; 16:00 - 16:15 ч./ на 08.12.2017 г. /09:00 - 09:15 ч.; 09:00 - 16:00 ч.; 16:00 - 16:15 ч./ - Владая: 22-ра, 27-ма, Алеко Константинов/К.Димитр, Асанова Чешма, Балабановец, Бели Брег, Бор, Боровинка, Бургийска Скала, Войнишко Въстание, Върбите, Горелица, Дупките, Еделвайс, Ивето, К.Димитров, Калдъръмче, Калиница, Китен, Малка Поляна, Местност Герена, Местност Кладенеца, Местност Св.Петка, Пернишко Шосе, Превалски Езера, Приплат, Равнище, Рудище, Самоковище, Сианит, УПИ XIII - 1882 Кв 4 М-Ст Приплат, УПИ XXV-26, кв.3, УПИ ІІ-1992 кв.1а, Xеброс, Чаладинка, Червена Трева, ЧеXълче, Шипето, Язбине, Язбино; София: Герена/Драгалевци/, Захари Зограф, Крушова Градина;На 04.12.2017 г. /09:15 - 10:30 ч.; 15:15 - 16:30 ч./ - Мърчаево: 19-та, 20-та, 21-ва, 22-ра, 23-та, 7-ма, Бистра Река, Бурновска, Дъбето, Кало, М. Бурновска, М. Казашка,п М. Толумска, Печище, Приморско, Трендифил, Усойка, Цар Симеон I/Кост.Темелков/, Черните Скали, Шипето;На 04.12.2017 г. /09:15 - 10:30 ч.; 15:15 - 16:30 ч./ - София: 535/72011, Кл.В-5-7-Б, 684-та/Витоша/, 689-та/Витоша/, 695-та/Витоша/, 740-та/Овча Купел/, 741-ва/Овча Купел/, 742-ра/Овча Купел/, V-411, кв.51, Белите Борове, В.З. Владая, В.З. Люлин, В.З.Люлин УПИ II-253, кв.1, В.З.Люлин УПИ Іі-5, кв.16а, Вз Горна Баня, Войнишко Въстание, Горна Баня, Каменица, Лебед/Кв.Горна Баня/, Люлинско Поточе, М. Мала Кория, М.Мала Кория ул.684, Маджарица, Мала Курия, Местн.Мала Кория, Местност Бонсови Поляни, Планина Витоша, Поглед, Пъстроцветна, Равнище/Кънчо Стоилов/, Св.Крал/Кирковска Трибуна/, УПИ Vіі-404, кв.2, УПИ XV-399 кв.3 М.Мала Кория, УПИ-V-1162, кв.62;На 04.12.2017 г. /09:15 - 16:30 ч./ - Владая;На 04.12.2017 г. /09:30 - 11:30 ч./ - София: 10-та/Драгалевци/, 104-та/В.З. Киноцентър/, 6-та/Драгалевци/, 8-ма /Драгалевци/, Драгалевци, Нарцис/Методи К.Димитров/, Тончо Жечев;На 04.12.2017 г. /12:00 - 14:00 ч./ - София: 10-та/Драгалевци/, 101-ва, 101-ва/Драгалевци/, 102-ра, 102/Драгалевци/, 103/Драгалевци/, 104-та/В.З. Киноцентър/, 104-та/Драгалевци/, 105-та/Драгалевци/, 111-та/Драгалевци/, 4-та/Драгалевци/, 9-та, 9/Драгалевци/, Екатерина Божилова, Емил Манолов, Нарцис/Методи К.Димитров/, Проф.Любомир Пипков, Проф.Марин Големинов/485/, Чемшир /Драгалевци/;На 05.12.2017 г. /09:15 - 16:00 ч./ - София: Акад. Димитър Попов, Българска Легия, Околовръстен път;На 05.12.2017 г. /09:30 - 15:30 ч./ - София: Бяло Поле, Василашко Езеро, Проф.Велизар Велков;На 05.12.2017 г. /09:30 - 16:00 ч./ - София: Бояна, България, Бяло Поле, Василашко Езеро, Майстор Алекси Рилец/664/, Майстор Д.Софиянлията/666/, Майстор Мил.Радомирец/667/, Майстор Павел от Кримин/665, Манастирски Ливади-Запад, Околовръстен път, Околовръстен път, УПИ XXIx, Ралевица;На 05.12.2017 г. /10:00 - 11:30 ч./ - София: Александър Пушкин, Ботко Войвода/611/, Боянска Песен/774/, Боянска Река, Гърдова Глава, Иваница Данчев, Карамфил, Маломир, Местност Гърдова Глава, Панорамен път, Панчерица, Резньовете, Резньовете/Денчо Минков/, Чукар;На 06.12.2017 г. /09:30 - 15:30 ч./ - София: Българска Легия, Гегн. Стефан Тошев, Иван Сусанин, Казбек, Кедър / Требич, Родопски Извор;На 07.12.2017 г. /09:15 - 16:00 ч./ - Владая: 22-ра, II-3477, кв.916, Буков Дол, Войнишко Въстание, Здравец, Кайлъка, Лесковец, Марин Чукар, Ново Село, Пирин/Дупките/, СуXа Лешница, Xеброс;На 07.12.2017 г. /09:15 - 16:00 ч./ - София: 1-ва, Войнишко Въстание, Здравец;На 07.12.2017 г. /09:30 - 15:30 ч./ - София: Витошко Лале, Китка, Симеоновско Шосе/Вол.Шосе/, Шумако , Ягода;Община ВРЪБНИЦА  На 04.12.2017 г. /12:00 - 16:15 ч.; 12:00 - 16:30 ч./ на 06.12.2017 г. /09:00 - 12:15 ч./ - София: ж.к..Обеля;На 05.12.2017 г. /09:00 - 12:15 ч.; 12:00 - 16:30 ч./ - София: Връх Манчо, Модерно Предградие;На 06.12.2017 г. /12:00 - 16:15 ч./ - София: Обеля;На 07.12.2017 г. /09:00 - 12:15 ч./ - София: Обеля, Обеля 2;Община ВЪЗРАЖДАНЕ  На 07.12.2017 г. /09:00 - 16:15 ч./ - София: Алдомировска/Димитър Баковс, Александър Стамболийски, Инж.Иван Иванов, Позитано, Сердика;На 07.12.2017 г. /10:00 - 11:15 ч./ - София: Александър Стамболийски, Зайчар, Царибродска/Никола Шопов/;На 08.12.2017 г. /09:00 - 13:15 ч./ - София: Пиротска/Трети Април/, Софроний Врачански, Xристо Ботев, Цар Симеон;Община ИЗГРЕВ  На 04.12.2017 г. /09:00 - 16:00 ч./ на 05.12.2017 г. /09:00 - 16:00 ч./ на 06.12.2017 г. /09:00 - 16:00 ч./ на 07.12.2017 г. /09:00 - 16:00 ч./ на 08.12.2017 г. /09:00 - 16:00 ч./ - София: Климент Оxридски;Община ИЛИНДЕН  На 05.12.2017 г. /09:00 - 16:15 ч./ - София: Йосиф Щросмайер, Света Троица/Вълчо Иванов/;На 05.12.2017 г. /09:00 - 11:00 ч./ - София: Мелник, Пловдив, Света Троица/Вълчо Иванов/;На 08.12.2017 г. /12:00 - 16:15 ч./ - София: Света Троица/Вълчо Иванов/, Цар Симеон;Община ИСКЪР  На 04.12.2017 г. /09:00 - 16:00 ч./ - София: Дружба, Дружба, Дружба 2, Дружба 2, Кап. Димитър Списаревски;На 05.12.2017 г. /09:00 - 16:00 ч./ - София: Дружба, Дружба, Дружба 1, Дружба 2, Дружба 2, Кап. Димитър Списаревски;На 06.12.2017 г. /09:00 - 16:00 ч./ - София: Дружба, Дружба, Дружба, Дружба 2, Дружба 2, Кап. Димитър Списаревски;На 07.12.2017 г. /09:00 - 16:00 ч./ - София: Дружба, Дружба 2, Дружба 2;На 08.12.2017 г. /09:00 - 16:00 ч./ - София: Дружба, Дружба, Дружба 2, Дружба 2;Община КРАСНА ПОЛЯНА  На 04.12.2017 г. /08:45 - 16:30 ч./ - София: 307-ма/Красна Поляна/, 734-та/Красна Поляна/, Банско, Белослав, Владимир Куртев/Калитко/, Връх Тумба, Крепост, Метал, Павел Шатев/Докер/, Тумба;На 05.12.2017 г. /09:30 - 16:15 ч./ - София: Илинден, Найчо Цанов;Община КРАСНО СЕЛО  На 05.12.2017 г. /09:00 - 12:00 ч.; 12:30 - 16:00 ч./ - София: ж.к. Белите Брези;На 06.12.2017 г. /09:00 - 12:00 ч./ - София: Искърски Пролом, Нишава/Георги Аврамов/;На 06.12.2017 г. /12:30 - 16:00 ч./ - София: Белите Брези;На 07.12.2017 г. /09:00 - 12:00 ч./ - София: Красно Село;Община КРЕМИКОВЦИ  На 04.12.2017 г. /09:00 - 10:15 ч.; 15:00 - 16:15 ч./ на 05.12.2017 г. /09:00 - 10:15 ч.; 15:00 - 16:15 ч./ на 06.12.2017 г. /09:00 - 10:15 ч.; 15:00 - 16:15 ч./ - Бухово: 1 Май; София: 1-ва, Б.Викторов /Ботунец 1/, Балкан, Балкан /Ботунец 1/, Боримечката /Кремиковци/, Ботунец 1, Ботунец 2, Бузлуджа, Българка /Ботунец 1/, В.Николов /Ботунец 1/, Васил Левски, Васил Левски /Ботунец 1/, Витиня, Витиня /Ботунец 1/, Георги Бенковски /Кремиковци/, Гилица /Ботунец 1/, Зорница /Ботунец 1/, Извор /Ботунец 1/, Илинден /Кремиковци/, Искър /Ботунец 1/, Крали Марко /Кремиковци/, Кремиковска, Кремиковци, Митрополит Кулевит /Кремиковци/, Мусала /Ботунец 1/, Надежда /Ботунец 1/, Оборище /Кремиковци/, Отец Паисий /Ботунец 1/, Панайот Волов /Кремиковци/, Поручик Орозов, Пробуда /Кремиковци/, Радивой /Кремиковци/, Ралица /Кремиковци/, Св.Георги Победоносец /Кремиковци/, Светлина /Кремиковци/, Свобода /Ботунец 1/, Ст.Костов /Ботунец 1/, Стефан Караджа /Кремиковци/, Стопански Двор, Тракийска Могила /Ботунец 1/, ул.Радивоя, УПИ I-145а, кв.18, Шопска /Ботунец 1/;На 04.12.2017 г. /09:00 - 16:15 ч./ на 05.12.2017 г. /09:00 - 16:15 ч./ на 06.12.2017 г. /09:00 - 16:15 ч./ на 07.12.2017 г. /09:00 - 16:15 ч./ на 08.12.2017 г. /09:00 - 16:15 ч./ - Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИ IV-376 кв.28;На 04.12.2017 г. /09:00 - 16:15 ч./ на 05.12.2017 г. /09:00 - 16:15 ч./ на 06.12.2017 г. /09:00 - 16:15 ч./ на 07.12.2017 г. /09:00 - 16:15 ч./ на 08.12.2017 г. /09:00 - 16:15 ч./ - София: 1-ва, 12-та/Враждебна/, Долни Богров;На 04.12.2017 г. /09:30 - 15:00 ч./ - София: Стоян Шонев /Челопечене/, Челопечене;На 04.12.2017 г. /09:30 - 15:00 ч./ - Челопеч: Александър Стамболийски;На 05.12.2017 г. /09:30 - 15:00 ч./ - София: Челопеченско Шосе;На 07.12.2017 г. /09:00 - 10:15 ч.; 15:15 - 16:30 ч./ - Горни Богров: Александър Стамболийски, Асен Златаров, Ботунски път, Васил Левски, Здравец, Кирил и Методий, Кладенците, Люлин/Лиляна Димитрова/, М. Шабаница, М.Шабаница, ПИ 16448.7721.566, Местн. Б.Убрещ, Местн.Воденицата, Местн.Долна Махала, Местн.Кръста, Морава/Георги Димитров/, Мургаш, Мусала/Васил Коларов/, Незабравка, Никола Вапцаров, Обреща, Поп Груйо, Рендова/ТолбуXин/, Рибарица, Стара Планина/Ганчо Шопа/, Стефан Караджа, Стубела/Ленин/, Трайчо Костов, Трети Март/9 Септември/, ул.В.Левски/Ал.Стамболийски, УПИ III-Кв.29 М. Горни Богров, Xан Богров, Xемус, Xристо Ботев, Чавдар, Черковна/Мироско Райчев/, Шабаница, Шипка;На 07.12.2017 г. /09:00 - 10:15 ч.; 15:15 - 16:30 ч./ - Долни Богров: 1, 1-ва, 10, 11, 12, 13, 14, 15, 16, 2, 20, 21, 24, 25, 26, 27, 28, 29, 3, 31, 33, 35, 36, 37, 38, 39, 4, 40, 41, 5, 7, 8, 9, ІX-356 кв.18, Стопански Двор Чочая, УПИ IV-376 кв.28, УПИ ІX, кв.24;На 07.12.2017 г. /09:00 - 10:15 ч.; 15:15 - 16:30 ч./ - София: 1-ва, 12-та/Враждебна/, Ботевградско Шосе/Мизия/, Долна Махала, Долни Богров, Долни Богров, М.Герено, Кремиковци, Незабравка, Чавдар, Чепинско Шосе;На 07.12.2017 г. /09:00 - 10:15 ч.; 15:15 - 16:30 ч./ - Яна: Безименна;На 08.12.2017 г. /09:00 - 10:30 ч.; 15:00 - 16:00 ч./ - Локорско: Благой Гердин, Братя Лимброви, Георги Зозов, Георги Палев, Евлоги Тодоров/11-ти Април/, Илия Манов, Кирил Банов, Славе Турчев, Xристо Витков, Xристо Манов;На 08.12.2017 г. /09:00 - 10:30 ч.; 15:00 - 16:00 ч./ - София: Ботунец 1, Ботунец 2, Искър /Ботунец 1/, Кремиковци;На 08.12.2017 г. /09:30 - 15:00 ч./ - София: Борова Гора /Кремиковци/, Кремиковска, Кремиковци, Малина /Кремиковци/, Мургаш /Кремиковци/, Река Елешница /Кремиковци/, Руднична /Кремиковци/, Xайдушко Кладенче /Кремиковци/, Чавдар /Кремиковци/;Община ЛОЗЕНЕЦ  На 04.12.2017 г. /09:00 - 16:00 ч./ на 05.12.2017 г. /09:00 - 16:00 ч./ - София: ”Черни Връх , Черни Връх;На 06.12.2017 г. /09:00 - 16:00 ч./ - София: ”Черни Връх , Черни Връх;Община ЛЮЛИН  На 04.12.2017 г. /09:00 - 12:15 ч./ - София: Люлин 1, Люлин 7;На 04.12.2017 г. /09:00 - 12:30 ч./ - София: Люлин 4;На 06.12.2017 г. /09:30 - 16:15 ч./ - София: Люлин 2, УПИ-IX-610 кв.20;На 07.12.2017 г. /09:30 - 16:15 ч./ - София: 400/380/Люлин/, Люлин, Люлин 9;На 07.12.2017 г. /12:00 - 16:15 ч./ - София: Люлин 7;Община МЛАДОСТНа 04.12.2017 г. /08:00 - 16:00 ч./ на 05.12.2017 г. /09:00 - 16:00 ч./ на 06.12.2017 г. /09:00 - 16:00 ч./ на 08.12.2017 г. /09:00 - 16:00 ч./ - София: Младостт;На 05.12.2017 г. /09:15 - 16:00 ч./ на 06.12.2017 г. /09:15 - 16:30 ч.; 09:30 - 16:30 ч./ - София: Младостт 4;На 07.12.2017 г. /09:30 - 16:00 ч./ - София: Младостт 2;Община НАДЕЖДА   На 09.12.2017 г. /09:00 - 13:15 ч./ - София: Рожен;Община ОБОРИЩЕ   На 04.12.2017 г. /09:00 - 16:15 ч./ - София: Васил Априлов, Велико Търново/Г.Г.Деж/, Сан Стефано, Шипка;На 07.12.2017 г. /09:00 - 16:30 ч./ - София: Триядица;На 08.12.2017 г. /09:00 - 16:30 ч./ - София: Росица;Община ОВЧА КУПЕЛ   На 04.12.2017 г. /09:30 - 15:30 ч./ - София: Монтевидео/Пионерски път/, Овча Купел, Овча Купел, Овча Купел 1, Овча Купел 2;На 08.12.2017 г. /09:30 - 15:30 ч./ - София: Загребска, Любляна/Й.Вишевградски/, Народен Герой , Пакскал Тодоров, Полски Венец;Община ПАНЧАРЕВО  На 04.12.2017 г. /09:30 - 11:30 ч./ на 05.12.2017 г. /09:30 - 11:30 ч.; 14:30 - 16:30 ч./ на 06.12.2017 г. /14:30 - 16:30 ч./ на 07.12.2017 г. /14:30 - 16:30 ч./ на 08.12.2017 г. /14:30 - 16:30 ч./ - Долни Пасарел: Акация, Самоковско Шосе;На 04.12.2017 г. /09:30 - 11:30 ч./ на 05.12.2017 г. /09:30 - 11:30 ч.; 14:30 - 16:30 ч./ на 06.12.2017 г. /14:30 - 16:30 ч./ на 07.12.2017 г. /14:30 - 16:30 ч./ на 08.12.2017 г. /14:30 - 16:30 ч./ - Кокаляне: 491 Китката, В.З Китката ПИ 276, Василица, Вец Кокаляне, Вилна Зона Китката, Вилна Зона Терасите, Китката, М.Барище, Месност Роба, Местн.Свлачището, Пукнат Камък/34/, Слатин Дол, Теменуга, Юзината;На 04.12.2017 г. /09:30 - 11:30 ч./ на 05.12.2017 г. /09:30 - 11:30 ч.; 14:30 - 16:30 ч./ на 06.12.2017 г. /14:30 - 16:30 ч./ на 07.12.2017 г. /14:30 - 16:30 ч./ на 08.12.2017 г. /14:30 - 16:30 ч./ - София;На 05.12.2017 г. /08:00 - 16:00 ч./ - Лозен, Общ. Столична: Блазна, Бор/47/, Малина/15-та/, Масларица/13-та/, Рудината/10-та/, Св.Спас/Янаки Чокерски/;На 05.12.2017 г. /09:30 - 16:00 ч./ - Панчарево: XXI-3124, 3125, кв.5, Детски Град, Лъката, М. Детски Град, Местн.Лъката, Самоковско Шосе, УПИ VI-643, кв.5 М. Детски Град, УПИ XII-118 кв.5 М.Детски Град, Черешова Градина;На 05.12.2017 г. /09:30 - 16:00 ч./ - София: Детски Град, Самоковско Шосе, Черешова Градина;На 05.12.2017 г. /09:45 - 16:15 ч./ - Долни Пасарел: Язовир Искър;На 07.12.2017 г. /08:30 - 11:00 ч.; 15:30 - 17:00 ч./ - Железница, Общ. Столична: 139020, V-931, кв.59, №29150.7107.1632, Белишако, В.З Ярема Имот 248 кв. 27, В.З Ярема УПИ III-289 кв. 30, В.З. Ярема ул.9-та, Вилна Зона Ярема, Местн.Елата, Местн.Ковачки Кошари, Местн.Пържови Кошари, Местн.Чемерник, Самоковско Шосе/1ва/, Тупанкови Кошари, XXІІ, Ярема/20та/;На 07.12.2017 г. /08:30 - 11:00 ч.; 15:30 - 17:00 ч./ - Ковачевци, Общ. Самоков: В.З. Ярема, В.З.Ярема М.Високи Рид ПИ1, В.З.Ярема Поз Имот 4;На 07.12.2017 г. /08:30 - 11:00 ч.; 15:30 - 17:00 ч./ - Плана: Махала Велчева, Местност Елата;На 07.12.2017 г. /08:30 - 11:00 ч.; 15:30 - 17:00 ч./ - Самоков: В.З. Ярема, В.З.Ярема УПИ XXII-176 кв.23, Ярема;На 07.12.2017 г. /08:30 - 11:00 ч.; 15:30 - 17:00 ч./ - София: 1-ва, 2-ра/278/, Климент Оxридски;Община ПОДУЯНЕ  На 04.12.2017 г. /09:00 - 14:15 ч./ - София: Резбарска;Община СЛАТИНА  На 04.12.2017 г. /09:00 - 12:00 ч./ - София: Александър Жендов 1;На 05.12.2017 г. /09:15 - 10:30 ч./ - София: 514-та/Слатина/, 515-та/Слатина/, 516-та/Слатина/, 517-та/Слатина/, 518-та/Слатина/, 519-та/Слатина/, 520-та/Слатина/, 522-ра/Слатина/;На 05.12.2017 г. /10:30 - 11:30 ч./ - София: 505-та/Слатина/, 510-та/Слатина/, 511-та/Слатина/, 514-та/Слатина/, 515-та/Слатина/, 517-та/Слатина/, 557-ма/Слатина, 558-ма/Слатина/, Владимир Минков-Лотко, Владимир Минков-Лотков, УПИ XXII-592 кв.64;На 08.12.2017 г. /08:30 - 16:30 ч./ - София: Коста Лулчев/Асен Велчев/, Цариградско Шосе/Тракия/;На 08.12.2017 г. /09:00 - 10:15 ч./ - София: Бойна Слава/615/, Георги Пеячевич, Живко Николов, Марагидик/Симеон Славов/, Петър Богдан, Рибарица, Слава, Филип Станиславов;Община СРЕДЕЦ  На 04.12.2017 г. /09:30 - 16:00 ч./ - София: Цар Калоян;На 05.12.2017 г. /09:30 - 16:00 ч./ - София: Цар Иван Асен II;На 07.12.2017 г. /09:30 - 16:00 ч./ - София: Георги С.Раковски;На 08.12.2017 г. /09:30 - 16:00 ч./ - София: Кракра;Община СТУДЕНТСКИ ГРАД  На 04.12.2017 г. /10:45 - 16:00 ч./ на 08.12.2017 г. /10:45 - 16:00 ч./ - София: 1-ва/ В.З. Малинова Долина/, 181-ва/Младостт/, 182-ра кв.Мал.Долина/Младост, 183-та кв.Мал.Долина/Младост, 184-та кв.Мал.Долина/Младост, 185-та кв.Мал.Долина/Младост, 186-та кв.Мал.Долина/Младост, 186/В.З.Малинова Долина/, 187-ма кв.Мал.Долина/Младост, 188-ма кв.Мал.Долина/Младост, 189-та кв.Мал.Долина/Младост, 190-та кв.Мал.Долина/Младост, 190-та/В.З. Американски Колеж/, 191-ва кв.Мал.Долина/Младост, 192-ра кв.Мал.Долина/Младост, 192/В.З.Малинова Долина/, II-1823 кв. 3, XV+2587 кв.21, Банишка Река/193-та Младостт, В.З Малинова Долина-Америк. Колеж-Част УПИ 2247, В.З. Амер. Колеж Кв 7 УПИ IV-1516, Климент Оxридски, Малинова Долина, Местн.В.З.Американски Колеж, ПИ 68134.1611.3757, Св. Климент Оxридски, УПИ VІІ-1276 кв.12, УПИ XXXVI - 1490, , УПИ XVІІ-1484 кв. 2, УПИ XXVІІ-1504, Черковна/Паун Грозданов/;На 04.12.2017 г. /09:00 - 16:00 ч./ - София: Акад.Борис Стефанов/Ан.Найд, Дъбница, Дървенишка Река, Стефан Младенов, Студентски Град;На 05.12.2017 г. /09:00 - 16:00 ч./ - София: Дъбница, Дървенишка Река, Стефан Младенов, Студентски Град;На 06.12.2017 г. /09:00 - 16:00 ч./ на 07.12.2017 г. /09:00 - 16:00 ч./ - София: Акад.Борис Стефанов/Ан.Найд, Дъбница, Дървенишка Река, Студентски Град;На 08.12.2017 г. /09:00 - 16:00 ч./ - София: Дървенишка Река, Стефан Младенов, Студентски Град;На 09.12.2017 г. /09:00 - 16:00 ч./ - София: Акад.Борис Стефанов/Ан.Найд", "date": "2017.12.02", "title": "Вижте къде ще спира токът в София (Планирани прекъсвания на ЧЕЗ в периода 4-8 декември)"}
{"url": "https://offnews.bg/obshtestvo/balgari-sa-izmachvani-i-darzhani-bolni-i-gladni-v-zatvor-vav-vietnam-670450.html", "text": "Родителите на двама българи, които излежават присъди за източване и клониране на кредитни карти във Виетнам, твърдят, че сънародниците ни са бити, измъчвани, държани гладни и в карцер в затвор в страната. Те също така заявиха, че затворниците са болни и не се лекуват. От ефира на телевизия \"Нова\" те помолиха институциите за помощ, които според тях в момента нехаят.Задържаните българи са Юлиян и Колин. Юлиян е заловен от виетнамските власти за точене и клониране на кредитни карти през 2014 г., а Колин е осъден за съучастничество през 2016 г. Според сестрата на Колин и майката на Юлиян, които наскоро се връщат от Виетнам, момчетата са болни, държани са оковани и гладни с белезници, поставяни са в карцер. Сестрата на Колин разказва, че те са били с рани, изглеждали са притеснително зле и са лишавани от лекарска помощ. Майката на Юлиян - Надя, разказа, че при разговор с него той ѝ споделил за трима загинали нигерийски граждани във виетнамския затвор. Близките на затворниците обвиняват институциите в нехайство. Майката на Колин заяви, че синът и не е виждал българския консул в страната. От Министерство на външните работи твърдят в отговор до телевизия \"Нова\", че български дипломат в град Хошимин регулярно посещава българите в затвора. За последно това се е случило на 17 ноември. Задействана е и процедура по трансфер за доизлежаване на присъдите в България.От там обаче отказват да разкажат какво е здравословното състояние на Колин и Юлиян, защото \"информацията представлява лични данни\".", "date": "2017.12.02", "title": "Българи са измъчвани и държани болни и гладни в затвор във Виетнам"}
{"url": "https://offnews.bg/horoskop/horoskop-za-2-8-dekemvri-670101.html", "text": "През следващите дни за вас се очертават запознанства, проучване на повече информация, пътувания... Като се добавят и многото поводи за празнуване – вероятно чак към четвъртък-петък ще се съсредоточите в по-личните си неща. Овните се изкушават от флиртове и авантюри, но рисковете са доста и няма да е хубаво да срещат Никулден със сърдити близки. Някои трябва да бъдат по-бдителни за финанси, не са напълно  спокойни с нови партньори и сътрудници, със старите пък възникват разногласия. Поовладейте прекомерните амбиции.Сега делата ви вървят добре и самочувствието ви расте съвсем обяснимо. Но Телците да бъдат бдителни – има рискове от финансово ощетяване, а с близки те не бива да капризничат. Само че поводите за купони сега изобилстват и вие вероятно от събота ще тръгнете по партита, желанието на маса да изяснявате служебни проблеми е очевидно. Пазете се да не заплетете интрига, има и хора, готови да се възползват от доверчивостта ви. Вторник и сряда са за дома и домашните, помислете как да ги поглезите, а не главно за своите развлечения.Започващият период предполага малко по-сериозен анализ на делови и лични проблеми, макар че и при вас нещата вървят не зле. До Никулден Близнаците ще посветят вниманието главно на своите грижи, а после ще отделят време и за околните. Разбира се, без да се нагърбват с чуждите тревоги, искреният им интерес и желанието да подкрепят приятели в затруднение прави куп чудеса. Някои са по-критични, обаче не е време за генерални изяснения. Четвъртък и петък откриват бизнес шансове, май свързани с други партньорства и постове.За вас 7-дневието не е леко, но каквито и проблеми да има – няма да ощетите с внимание и грижи близките. До Никулден Раците са на услугите на обичаните си хора, уточняват празнични ангажименти, помагат при ядове. В работата ви се откриват нови шансове, но по интуиция усещате, че трябва да ги проучите добре, да се уверите в коректността на онези, с които ще партнирате. Имате основание, но тихо и деликатно ще разберете истината и ще си направите и тактика. Само че четвъртък и петък са натоварени, не давайте още обещания.Ще ви се деловите проблеми да се разрешават по-бързо и да ви се откриват все по-светли професионални хоризонти. Лъвовете да не се хвърлят в бизнес и лични авантюри, пречките са своеобразна проверка за уменията, стратегията или чувствата им. До вторник ще проличи: старанията ви не са напразни, може да ви поканят в друг екип, да ви предложат водеща роля. Следва да прецените и какво очаква избраникът ви, ваши близки, някои май изпадат в меланхолия. От Никулден срещите и купоните са повече, дискретно намирате помощници.Навлизате в труден период, макар наглед всичко да върви ОК. Има толкова много именяци, които Девите ще почетат, ала и на купони с близки може да се почувстват извън свои води. Нямате сериозни финансови притеснения, няма и трудности, с които да не може да се справите, но като че ли по-често обръщате внимание на недостатъците, а не на плюсовете на другите. До понеделник дори искате да се измъкнете от кръга на колеги, съседи и познати, не разчитате и на съдействието на роднини. Защо, до петък ще се покажат като грижовни хора...И за вас дните текат бавно, очертават се ред трудности в работата и личен план. На Никулден ясно се вижда, че за част от идеите си трябва да изчакате. Група Везни са настроени за любовни авантюри, но ако са решили да уреждат семейното си положение, нека не бързат и особено дамите. Други търсят промени, но в службата и у дома първо следва внимателно да анализират доста ситуации, своите възможности, нужната помощ. От вторник избягвайте спор в тясното си обкръжение, в четвъртък и петък ще ви трябва точно тази подкрепа.Периодът не е лек и за вас, вероятни са неочаквани и не твърде приятни изненади, но вие ще обърнете тази тенденция в своя полза, разработвате си точна стратегия за действие. Скорпионите да не бързат до вторник, за да не усложнят нещата, преди да са си ги изяснили докрай. Ако упорствате повече за обогатяване на знания и умения, резултатите ще бъдат и високи, и трайни ви показват четвъртък и петък. Наблегнете на финансовия анализ, иначе няма доходоносни решения. В любовта постигате желаното, другото се забравя...През следващите 7 дни търсите повече съдействие от околните, в работата възникват всякакви трудности. По принцип сътрудничеството е уместно, но май Стрелците не разкриват докрай истинските си цели, бързат да се прилепят до влиятелни колеги и познати. Е, по-разумно е да сте старателни и акуратни, във вторник задачите ви са самостоятелни, трябва да покажете какво можете. От Никулден силите ви се връщат, шефовете ви закрилят, получавате добри съвети и услуги. Обвързаните да не се хвърлят във флирт, няма да мине метър. До вторник дните са по-напрегнати, гледайте да не усложнявате отношенията с околните, а и да не се преуморявате. Козирозите са стриктни в работата си, да проучват по-задълбочено получаваната информация, ще си спестят спорове с влиятелни хора, а и забележки, клюки. От Никулден вече ще ви се разкриват по-благодатни възможности за изява, намирате колеги и познати, с които ще партнирате още по-резултатно. Обвързаните ще се насладят на хубави мигове и купони, свободните сърца ще срещнат щастието, но то се гради с търпение.Упорствате много в нещата, с които се заемате, но идва и момент, когато е по-добре да се отдръпнете, да отдъхнете. Още повече Водолеите усещат интриги и недоброжелателност у околните, а ако намалят бдителността, има риск да си докарат и щети. Така че още в понеделник си дайте сметка, че и да защищавате колективни интереси, още не е време за идеите ви. С търпение и такт можете да се възползвате от други шансове, ще има. Само че овладейте критичността, лидерските амбиции. В сряда в личен план толерантност и обич правят чудеса.Хубаво 7-дневие, но няма да ви се види леко, следва да анализирате делови и лични неща и до понеделник да набележите нова стратегия. Рибите правилно налучкват насока по интуиция, но дали другите я приемат, ще ги подкрепят ли. Ако имате разбирането на близките, пречките ще отстъпват пред вас, а и ще се чувствате много удовлетворени от печалбите. Във вторник избягвайте спорове, от сряда внимавайте и кому каква отговорност възлагате, не всеки става за всичко. В петък ще има за какво да се хвалите и да ви хвалят, а е нужен отдих.", "date": "2017.12.02", "title": "Хороскоп за 2 – 8 декември"}
{"url": "https://offnews.bg/politika/kornelia-ninova-prizova-pes-za-obshta-bitka-s-dvojnia-standart-za-hran-670454.html", "text": "Корнелия Нинова призова колегите си от ПЕС да започнат обща битка с двойния стандарт за храните, който позволява едни и същи марки да имат различно качество в отделните държави.Ако наистина не искаме Европа на две скорости, трябва да започнем от там, каза в речта си председателят на БСП по време на заседанието на Съвета на ПЕС в португалската столица Лисабон, където се събраха лидерите на почти всички социалистически партии в Европа.Европа преживя няколко кризи - финансова, икономическа, бежанска, но тези кризи се отразиха най-вече на социалните права. Подменихме правенето на политика с правенето на технокрация. Политиката вместо да създава възможности за добър живот, създаваше възможности за развитието на финансите и капиталите, коментира Нинова и призова за принципно обръщане на политиката в цяла Европа.Направихме проучване и запитахме младите какво искат. Трябва да се съобразим с отговорите им и да променим политиката си, за да изпълним изискванията им, а те са:- Искаме да можем да учим- Искаме чиста вода, храна и въздух- Искаме да ни помогнете да стартираме свой бизнесТова означава да преориентираме политиката си от защита на големия бизнес към подкрепа за малките, посъветва Нинова колегите си. Тя отбеляза, че в последните години Европа се развива, икономиката расте, но въпреки това социалните неравенства се задълбочават и 17 млн. младежи са без работа.Младежите на Европа са спящият великан, който трябва да събудим, каза тя.", "date": "2017.12.02", "title": "Корнелия Нинова призова ПЕС за обща битка с двойния стандарт за храните"}
{"url": "https://offnews.bg/sviat/kola-se-vriaza-v-peshehodtci-v-london-5-sa-raneni-670455.html", "text": "Петима души са ранени, двама от които са в критично състояние, след като кола се вряза в пешеходци в Лондон, предават световните информационни агенции.За сега властите не подозират тероризъм.Инцидентът е станал около 3.00 часа през нощта на \"Стокуел Роуд\". Районът е отцепен.Пострадалите са на възраст между 23 и 42 години. Говорител на местната полиция заяви, че властите смятат, че не става дума за тероризъм.", "date": "2017.12.02", "title": "Кола се вряза в пешеходци в Лондон, 5 са ранени"}
{"url": "https://offnews.bg/obshtestvo/zov-za-pomosht-40-godishen-politcaj-ot-pleven-se-nuzhdae-ot-operatcia-670390.html", "text": "118 хил. лв. или 80 хиляди швейцарски франка - това е цената на надеждата за 40-годишния полицай от Плевен Борислав Ковачев. Диагнозата му е поставена тази година - рак на гръбначния мозък.Операцията е възможна, а шансовете за успех са значителни и това дава надежди на Борислав, който все още не знае как да каже на петгодишния си син за болестта.Всичко започва преди три години, когато той се оплаква от болки в гърба и гръдния кош. След година започва да изтръпва левият му крак, после и десният. Походката му е нарушена, а през април е приет за операция, която да отстрани тумора в прешлените в областта на шията. Интервенцията обаче се оказва неуспешна.След като бива изписан от университетска болница \"Св. Иван Рилски\", следват множество обиколки - по лекари и институции, с единствената цел да намери начин да живее още, за да бъде полезен на семейството, детето, приятелите и работата си. Така той се свързва с болница в Цюрих, от която му заявяват, че могат да го оперират - с голяма вероятност за успех. Борислав е отдаден на службата и се опитва да се бори с несправедливостите и престъпленията. За да може да продължава да го прави, той има нужда от помощ. Всеки, който желае да помогне, може да го стори, като се свърже с него на телефон 0877494951, чрез имейл:   или като преведе сума в дарителската му сметка: ", "date": "2017.12.02", "title": "Зов за помощ: 40-годишен полицай от Плевен се нуждае от операция"}
{"url": "https://offnews.bg/offtopic/printc-dzhordzh-iska-samo-politcejska-kolichka-za-koleda-670456.html", "text": "Малкият принц Джордж иска само едно нещо за Коледа - полицейска количка. Искането му е предадено на самия дядо Коледа от неговия баща принц Уилям по време на посещение в Хелзинки. Баща му потвърди пред дядо Коледа, че синът му е бил послушен и заслужава играчката. На предварително изготвения списък с желания за подаръци са начертани четири полета, където 4-годишният принц е могъл да изброи своите мечти за Коледа. Той обаче е използвал само едно от тях.", "date": "2017.12.02", "title": "Принц Джордж иска само полицейска количка за Коледа"}
{"url": "https://offnews.bg/obshtestvo/hvanaha-dvama-sluzhiteli-na-nap-s-podkup-670453.html", "text": " Двама служители на териториална дирекция на Националната агенция по приходите (НАП) в София са задържани с подкуп, съобщи говорителят на главния прокурор Румяна Арнаудова.Служителите са поискали подкуп от собственик на автосервиз в София. Те сами са поискали подкуп, като първоначално искали 7000 лв., но са получили 2000 лв., за да не съставят акт на собственика. Собственикът на автосервиза е подал сигнал в Софийска градска прокуратура и ГД \"Национална полиция“ за това, че му се иска подкуп“, заяви Арнаудова и уточни, че веднага са били поискани специални разузнавателни средства. По думите ѝ парите са били предварително белязани от органите на разследването и същите са открити у едно от двете претърсвани лица.„По разпореждане на Софийска градска прокуратура е запечатано служебното им помещение, което се намира на ул. „Аксаков“ 1. Предстои Софийската градска прокуратура да поиска разрешение от Софийския градски съд за претърсване и на служебното помещение.\"Двете лица ще бъдат задържани за 72 часа от Софийска градска прокуратура и в понеделник ще се поиска постоянният им арест в Софийския градски съд“, каза още Румяна Арнаудова, цитирана от \"Фокус\".", "date": "2017.12.02", "title": "Хванаха двама служители на НАП с подкуп"}
{"url": "https://offnews.bg/ikonomika/s-p-povishi-kreditnia-rejting-na-balgaria-670441.html", "text": "Международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB-/A-3' от 'BB+/B', съобщи пресслужбата на Министерството на финансите. Повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията. Според S&P Global Ratings рисковете, свързани със съществена и внезапна промяна във финансовите потоци, идващи от чужбина, и в частност преките чуждестранни инвестиции, са намалели значително. Публичните финанси също са оценени като стабилни и защитаващи валутния режим.Стабилната перспектива показва наличието на баланс в рисковете, свързани с оценяването на кредитния рейтинг. Очакванията за растежа на икономиката са подобрени, а фискалната политика е оценена като консервативна. Сред факторите, които биха довели до повишаване на кредитния рейтинг на България в следващите 24 месеца, от S&P Global Ratings включват ускоряване на икономическия растеж, продължаващо намаляване на необслужваните кредити, повишаване на фискалните буфери, както и при присъединяване на лева във Валутен механизъм II (ВМ II), което би засилило доверието в паричната политика. Рейтинговата агенция би предприела негативни действия по рейтинга при наличие на натиск върху платежния баланс на страната, по-ниски очаквания за икономическия растеж и влошаване на публичните финанси.", "date": "2017.12.02", "title": "S&P повиши кредитния рейтинг на България"}
