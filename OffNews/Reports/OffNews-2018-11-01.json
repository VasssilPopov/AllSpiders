{"url": "https://offnews.bg/politika/tri-komisii-odobriha-na-parvo-chetene-biudzheta-za-2019-g-691147.html", "text": "Бюджетната, здравната и социалната комисии в парламента одобриха на първо четене законопроекта за бюджета на държавата за 2019 г., бюджета на Здравната каса и на ДОО. Депутатите дискутираха трите законопроекта в рамките на около 4 часа. Обсъждането за бюджета на НЗОК, в рамките на който са включени и промените за здравната реформа, премина без задълбочени дискусии, въпреки че въвеждането на промените през законопроекта за бюджета получи много критики от съсловните и пациентските организации. По-остро беше обсъдена темата за закриването на Фонда за лечение на деца и прехвърлянето му към Здравната каса. Депутатите попитаха дали бюджетът ще е достатъчен за покриването на лечението в чужбина и кой ще заплаща съпътстващите разходи - за настаняване, придружители и др. Здравният министър Кирил Ананиев обаче се изненада от липсата на подкрепа за тази стъпка, като посочи, че по този начин лечението в чужбина ще става по-бързо, при по-ясни правила и няма да засегне пациентите.Ананиев получи и въпроси за вливането на агенцията по трансплантации в новата мегаагенция за контрол в здравния сектор. Министърът отговори без конкретика, като обясни, че трансплантациите са част от останалата медицинска дейност и затова е разумно цялата медицинска дейност да е на едно място.Относно критиките за прокарването на ключови промени през преходните и заключителните разпоредби на законопроекта за бюджета Ананиев заяви, че те целят подготовка на системата за новия здравноосигурителен модел от началото на 2020 година.Депутатите от ГЕРБ запазиха мълчание в рамките на дискусията и не коментираха дали ще предложат промени между първото и второто четене.БСП и ДПС отправиха критики както към бюджета на НЗОК, така и към бюджета за ДОО. От левицата обявиха, че няма да го подкрепят втория в пленарна зала, защото затвърждава най-ниските нива на бедност в ЕС, стимулира миграционните процеси и отдалечава България от Европа. От ДПС заявиха, че са категорично против увеличаването на максималния осигурителен доход.От КНСБ и КТ „Подкрепа“ изразиха принципна подкрепа за бюджета на ДОО. Против проектобюджета са от Организацията на пенсионерите, както и от Българската търговско-промишлена палата. Законопроектите за бюджета на НЗОК и на ДОО ще се гледат от парламента на извънредно заседание на 6 ноември. Законопроектът за бюджета на държавата ще се гласува на първо четене на 7 ноември. ", "date": "2018.11.01", "title": "Три комисии одобриха на първо четене бюджета за 2019 г."}
{"url": "https://offnews.bg/gimnastika/ara-malikian-poseti-ansambala-ni-po-hudozhestvena-gimnastika-691140.html", "text": "Прочутият арменски цигулар от ливански произход Ара Маликян гостува днес на националния отбор по художествена гимнастика в столичната зала \"Фестивална\".Музикантът е любим е на различни поколения меломани по света. Неговата цигулка, създадена в Модена, и пропътувала пътя до Ливан, за да попадне в ръцете на малкия тогава Ара, вдъхновява 25-ия му албум. „Невероятната история на една цигулка“ е емоционален и личен музикален разказ, вдъхновен от необятния свят на Паганини, който ще поведе публиката из музикалните епохи и жанрове от класиката до рок и поп музиката.Особено очарован от факта, че българските гимнастички от националния отбор Петя Борисова и Вая Драганова играят по съчетания по негова музика, Ара Маликян пожела да се запознае на живо с момичетата от националния ни отбор.Полетът му имаше закъснение и той пристигна няколко часа преди уговорената среща,но въпреки умората и без никаква почивка след пътуването, Ара Маликян спази обещанието си и дойде в уречения час в залата.Петя Борисова и Вая Драганова му показаха съчетанията, които играят по негови изпълнения и той остана видимо трогнат и много впечатлен от видяното.Ара Маликян обеща, че ще направи всичко възможно да гледа и подкрепя българските гимнастички на живо. Всички момичета от националния отбор го изненадаха с много мил подарък - с топка за художествена гимнастика с автографи от всички състезателки и треньори от отбора, а две малки дечица му бяха нарисували специални рисунки, с които той не се раздели през целия ден.Тази вечер в зала 1 на Национален дворец на културата - НДК всички момичета от националния отбор и техните треньори ще бъдат на концерта на Ара Маликян и нямат търпение да се насладят на виртуозните му изпълнения, да го гледат и подкрепят на живо в София.", "date": "2018.11.01", "title": "Ара Маликян посети ансамбъла ни по художествена гимнастика"}
{"url": "https://offnews.bg/protesti/majkite-na-detca-s-uvrezhdania-blokiraha-za-kratko-dvizhenieto-na-orlo-691142.html", "text": "Майките на деца с увреждания излязоха на пореден протест с искане за оставката на вицепремиера Валери Симеонов.Протестът им продължава вече 11 дни.  Шествието тръгна от Министерския съвет и стигна до Орлов мост, където за кратко беше блокирано движението. Преминаването на автомобилите беше спряно и на кръстовището при Ректората на Софийския университет \"Св. Климент Охридски\".Майките на деца с увреждания настояха отново за оставката на Симеонов и подчертаха, че не приемат извиненията му. Те са категорични, че протестите няма да спрат до оставката на вицепремиера. ", "date": "2018.11.01", "title": "Майките на деца с увреждания блокираха за кратко движението на Орлов мост"}
{"url": "https://offnews.bg/obshtestvo/sotcialnite-otnemat-bebeto-na-zhena-koiato-go-raznasiashe-polugolo-na-691143.html", "text": "За случая се разбра от видео, публикувано в социалните мрежи по-рано през деня, което предизвика гневни реакции. На него се вижда жена, която държи бебе, увито в якето ѝ, а в другата ѝ ръка има бутилка водка. Придружава я по-младо момиче, което се представя за майката на бебето. И двете жени са видимо пияни. В края на видеото става ясно, че бебето е само по пелена и блузка.Действието от клипа се развива в софийския квартал Борово в 7 ч. сутринта. След като граждани са подали сигнал на тел. 112, полицейски патрул е закарал майката и детето в болница \"Пирогов\".По-късно те са закарани Специализирана болница за активно лечение по детски болести. Там бебето е изкъпано, облечено и нахранено.По случая се задейства и Агенцията за социално подпомагане. Оттам обявиха, че бебето ще бъде настанено в социална услуга от резидентен тип.В хода на проверката е установено е, че Дирекция \"Социално подпомагане\" - Оборище са знаели за ситуацията с бебето от 25 октомври. ", "date": "2018.11.01", "title": "Социалните отнемат бебето на жена, която го разнасяше полуголо на улицата"}
{"url": "https://offnews.bg/politika/novata-shefka-na-tcentara-za-razvitie-na-choveshki-resursi-blizka-do-691121.html", "text": "Новата шефка на Центъра за развитие на човешки ресурси Димка Михайлова е близка до досегашния шеф Татяна Калканова, която подаде оставка преди дни след разкрити злоупотреби в Центъра. Според разследване на Канал 3 Татяна Калканова е злоупотребявала със средства от еврофондове, като ги е разпределяла еднолично към кухи проекти на близки неправителствени организации.Сред тях според разкритията на разследващия журналист Васил Иванов е проектът \"Разказване на приказки за костенурката\", който е получил финансиране от Центъра на стойност 120 хил. евро.Според разследването Калканова е дарила и 29 500 лева за състезание по ММА от бюджета на Центъра.Татяна Калканова отрече обвиненията и се закани да съди Иванов. Тя посочи, че напуска поста си заради нападки срещу Центъра за развитие на човешки ресурси.Министърът на образованието Красимир Вълчев обаче обяви, че проверката на министерството е потвърдила част отзлоупотребите в подадените сигнали.На мястото на Калканова обаче е назначена дясната ѝ ръка Димка Михайлова, която досега е била шеф на дирекция \"Контрол и мониторинг\" и е назначена на поста от самата Калканова преди 2 години.В позицията си на такъв обаче, тя не е сигнализирала за нито едно от разкритите нарушения.", "date": "2018.11.01", "title": "Новата шефка на Центъра за развитие на човешки ресурси - близка до сменената за злоупотреби Калканова"}
{"url": "https://offnews.bg/sviat/obvineniat-za-strelbata-v-sinagogata-v-pitsbarg-ne-se-prizna-za-vinove-691146.html", "text": "Мъжът, обвинен за убийството на 11 души в синагога в американския град Питсбърг, не се призна за виновен по повдигнатите му обвинения, предадоха Ройтерс и Асошиейтед прес, цитирани от БТА.Робърт Бауърс се яви днес за втори път пред съда след нападението през уикенда. Той каза, че разбира отправените му обвинения, но не се призна за виновен.Срещу 46-годишния мъж са повдигнати 44 обвинения, включително за предумишлено убийство, престъпления от омраза, възпрепятстване на практикуването на религия, нарушения, свързани с огнестрелните оръжия. Ако бъде признат за виновен, той може да получи смъртна присъда.Стрелбата в синагогата \"Дърво на живота\" в квартала \"Скуиръл хил\" в Питсбърг беше най-смъртоносното нападение срещу евреи в американската история.", "date": "2018.11.01", "title": "Обвиненият за стрелбата в синагогата в Питсбърг не се призна за виновен"}
{"url": "https://offnews.bg/obshtestvo/izbiagaliat-ot-speshen-tcentar-v-blagoevgrad-arestant-se-predade-na-po-691139.html", "text": "Избягалият от спешния център в Благоевград 18-годишен арестант се е предал в полицията, съобщи bTV.Той се намира в Първо полицейско управление в града.Младежът бил отведен в спешния център от двама полицаи за преглед, след като бил хванат с 0,6 грама марихуана.Младежът влязъл в тоалетната, успял да се провре през прозореца и скочил.Полицаи издирваха младежа в продължение на няколко часа. По случая в полицията е назначена вътрешна проверка.", "date": "2018.11.01", "title": "Избягалият от спешен център в Благоевград арестант се предаде на полицията"}
{"url": "https://offnews.bg/politika/borisov-kogato-premierat-na-izrael-pripomnia-kak-sme-spasili-nad-50-0-691145.html", "text": "В рамките на три месеца два пъти премиерът на Израел прави едно и също изказване, което възстановява една историческа правда. Много наричаха България фашистки окупатор, а българският народ действително е извършил подвиг и когато премиерът на Израел припомня как българите са спасили над 50 000 евреи, това отеква в целия свят.Това заяви премиерът Бойко Борисов след срещата си във Варна с Бенямин Нетаняху.Борисов утре ще бъде домакин на Четиристранната среща на високо равнище между България, Гърция, Румъния и Сърбия.Срещата е свързана с желанието на Балканите да бъдат все по-развиващи се и проспериращи страни, каза Борисов. Точно в сферите, в които Израел е водещ, а България и Балканите имат възможности, могат да се развиват високите технологии. Българите са изключително силни в природните науки, математическите науки, програмирането, изтъкна той.Развитието на киберсигурността и общите тренировки на военните са сред обсъжданите теми, информира Борисов. Той съобщи, че е запознал Нетаняху с посещенията си в ОАЕ и Египет, защото хранителните хъбове, които има желание да се правят на Балканите, в частност и в България, са изключително важни. Мостът, който искаме да направим с Обединените арабски емирства, е свързан със сферите на образованието и културата, допълни Борисов.С израелския премиер ще бъдат обсъдени и теми от сферите на медицината и фармацията, добави Бойко Борисов. Надявам се в недалечно бъдеще да развием нашите военни заводи за производство на дронове, каза още той след срещата с Бенямин Нетаняху.", "date": "2018.11.01", "title": "Борисов: Когато премиерът на Израел припомня как сме спасили над 50 000 евреи, това отеква в целия свят"}
{"url": "https://offnews.bg/112/mazh-napadna-politcai-s-nozh-i-satar-v-shumen-691144.html", "text": "Мъж нападна полицейски патрул в Шумен с нож и сатър, съобщи bTV.Инцидентът е станал днес следобед на главен булевард в града. Служителите на реда забелязали въоръжения мъж, който бил във видимо неадекватно състояние, и спрели, за да изяснят ситуацията.Мъжът атакувал полицаите. Пострадал е един от униформените.„Крещеше, обиждаше и казваше „Ще избия всички, ще коля наред” и замахна със сатър по пасажерската врата, счупи стъклото и започна да боде с ножа през прозореца\", разказа старши полицай Димитър Димитров.Един от полицаите избутва мъжа с вратата на колата. Нападателят обаче хвърля сатъра по униформените.След кратка схватка мъжът е задържан. Пострадалият полицай е прегледан в болница и вече е освободен за домашно лечение.", "date": "2018.11.01", "title": "Мъж нападна полицаи с нож и сатър в Шумен"}
{"url": "https://offnews.bg/112/velosipedist-zagina-blasnat-ot-betonovoz-v-stolitcata-691125.html", "text": "81-годишен велосипедист загина на място след удар от бетоновоз в столицата, съобщи МВР.Сигналът за катастрофата е подаден малко след 12 часа днес. Инцидентът е станал в района на улиците '' Индустриална '' и ''Козлодуй ''. Извършен е оглед на мястото. Заради инцидента в район на Сточна гара се образувало километрично задръстване. Алкохолната проба на шофьора е отрицателна. По случая е образувано досъдебно производство. Изясняват се всички обстоятелства и причини за трагедията. ", "date": "2018.11.01", "title": "Велосипедист загина, блъснат от бетоновоз в столицата"}
{"url": "https://offnews.bg/ikonomika/vdiganeto-na-minimalnata-zaplata-ot-1-ianuari-shte-povliae-na-blizo-50-691132.html", "text": "Увеличението на минималната заплата от 510 на 560 лева от 1 януари 2019 г. ще повлияе на близо близо 500 хил. българи. Това са хората, наети на минимална заплата сега, показва предварителната оценка на въздействието, изготвена от Министерството на труда и социалната политика.Тя придружава проекта за правителствено постановление, който вече е публикуван за едномесечно обсъждане преди гласуването му от кабинета.50-те лева увеличение означават ръст от 9,8% спрямо тази година. С тях нетният доход на наетите на минимална заплата ще достигне 434,55 лв.То \"ще допринесе за повишаване на мотивацията на най-нискодоходната част от работната сила за търсене на работа, реализиране и задържане на трудовия пазар, за повишаване на жизненото им равнище и намаляване на риска от бедност сред работещите\", се казва в оценката.То съответства на ръста от 3,8% на Брутния вътрешен продукт (БВП) за 2017 г., 3,5% и 3,2% през първо и второ тримeсечие на 2018 г. и очакванията за реалния растеж на БВП през 2018 г. от 3,6%. и 3,7% през 2019 г.\"Благоприятната икономическа среда в страната и устойчивият икономически ръст са фактори за прогнозния ръст на компенсациите на един нает от 6,6% през 2018 г. на 8,4% през 2019 г.\", се казва още в документа.Сега България се намира на незавидното последно място в ЕС по размер на минималната заплата. Тя е с 39,36% например от Литва и с 36,07% от съседна Румъния.Увеличението ще окаже пряко въздействие върху приходите на държавния бюджет и бюджета на държавното обществено осигуряване и минимално - върху общите разходи на работодателите, прогнозират от МТСП. Според експерти в социалното министерство увеличените разходи за труд ще е под 1% от общите разходи на макроравнище. Все пак работодатели, които реализират ниска добавена стойност от икономическата си дейност, могат за изпитат затруднения от увеличението на разходите за труд, отчитат от ведомството на министър Бисер Петков.Разходите им за 1 отработен час на минимална часова работна заплата през 2019 г. ще нараснат с 0,36 лв.(0,30 лв. за възнаграждение и и 0,06 лв. за осигурителни вноски).", "date": "2018.11.01", "title": "Вдигането на минималната заплата от 1 януари ще повлияе на близо 500 хил. българи"}
{"url": "https://offnews.bg/medii/vivacom-arena-s-iztcialo-nov-oblik-ot-dnes-691130.html", "text": "Собствената 24-часова филмова телевизия на VIVACOM - VIVACOM Arena, вече ще излъчва цялото си съдържание във FULL HD качество. Промяната е част от цялостното обновление на програмата, която от 1 ноември вече е с ново лого и изцяло нов облик. Ребрандингът на телевизията носи със себе си множество промени и подобрения, които ще дадат на зрителите си ново и по-добро филмово преживяване. VIVACOM Arena е единствената в България, която не прави прекъсвания за търговски реклами, а сега вече ще бъде и интерактивна. Съдържанието на канала ще бъде налично до 24 часа назад с функция ТВ Архив, а функцията ТВ Пауза ще дава възможност за поставянето на пауза до 2 часа назад. Продължава излъчването на отделна позиция с функцията Delay TV, която позволява забавянето на програмата с 1 час.Освен с промени в съдържанието и функциите, каналът идва и с подобрение на визуалния си облик. Новото лого е изработено с акцент върху съдържанието и интерактивността на канала, а телевизионната опаковка и визуалната идентичност са вдъхновени от най-модерните тенденции, насочени към по-голяма аудитория и с по-разнообразни вкусове за филмово съдържание.Музикалното оформление е композирано от доказали се професионалисти като Виктор Стоянов, пишещ филмова музика дори и за холивудски продукции.За мен, за теб, за нас – в новия слоган е подбрана философията на канала да предлага качествено и интересно съдържание за цялото семейство. Телевизията ще зарадва зрителите си с нови жанрове и по-голямо разнообразие от вълнуващи сериали („Червеният път“ и „Клиника Надежда“, които са премиерни за България), филмови премиери, документално кино (научно-популярно съдържание от най-големите производители на подобно съдържание, автобиографии на знаменитости и др.), анимация (трите части на „Снежната кралица“, „Две опашки“, „Замбезия“, „Открадната принцеса“ и др.), както и ново български кино („XIIа“, „Лазар“, „Сбогом, мамо“, „Каръци“ и др.).VIVACOM Arena във Full HD качество ще се излъчва за всички клиенти на телекома, които до момента са имали достъп до канала като част от техния ТВ пакет. VIVACOM Arena е достъпна във всички тв платформи на VIVACOM за сателитна, интерактивна и мобилна телевизия TV GO.Видео за новата VIVACOM Arena: ", "date": "2018.11.01", "title": "VIVACOM Arena с изцяло нов облик от днес"}
{"url": "https://offnews.bg/obshtestvo/izostaveno-vav-velikobritania-8-mesechno-balgarche-beshe-varnato-u-nas-691141.html", "text": "Изоставено от българка във Великобритания 8-месечно бебе беше върнато у нас. Бебето пристигна днес на Летище \"София\", като беше придружавано от представители на британските социални служби, проследявали до момента полаганите грижи за него.Работата по връщането на бебето у нас продължава от март, когато се получава информация от посолството ни в Лондон за изоставено от българка бебе. Експертите извършват детайлно проучване на случая. Те установяват, че майката и нейните близки не желаят да се грижат за детето, затова първоначално то е настанено в приемно семейство на територията на Великобритания.След решение на компетентния съд там детето се завръща в България и за него е предприета мярка за закрила „настаняване в приемно семейство“. Предстои момиченцето да бъде вписано в регистъра за осиновяване в страната ни.Председателят на Държавната агенция за закрила на детето д-р Елеонора Лилова, представители на Дирекция „Социално подпомагане“ и приемната майка посрещнаха момиченцето на Летище „София“.Придружителите на бебето донесоха любимите му играчки и одеялце, храната, с която е свикнало, както и книга, в която е описано здравословното му състояние и направените имунизации.Приемната майка получи като подарък от чуждестранните социални работници и детската количка на момиченцето.Това е третото бебе, за което ще се грижи заедно със съпруга си. Предишните две деца вече са осиновени и са щастливи с новите си родители.", "date": "2018.11.01", "title": "Изоставено във Великобритания 8-месечно българче беше върнато у нас"}
{"url": "https://offnews.bg/obshtestvo/chast-ot-stolichnia-tcentar-bez-topla-voda-691133.html", "text": "Авария спря топлата вода в част от центъра, съобщиха от Топлофикация София.Прекъснато подаването на топла вода към бул. „Васил Левски” - № 2, № 4, № 6, № 8, № 10, № 12 и № 14, ул. „Георги С. Раковски” – № 168, № 170, № 172 и № 176, ул. „д-р Петър Берон” – № 1, № 2 вх. А, Б и В, № 3, № 4, № 5, № 6, № 8 и № 9, ул. „Фритьоф Нансен” – № 29, № 31 и № 33, ул. „Любен Каравелов” – № 72, № 74, № 76, № 78, № 82, № 84 и № 86. Незабавно е създадена необходимата организация, като ще се работи до пълното възстановяване на топлоподаването, уверяват от Топлофикация София. От дружеството се извиняват на засегнатите клиенти. ", "date": "2018.11.01", "title": "Част от столичния център без топла вода"}
{"url": "https://offnews.bg/sviat/sluzhiteli-na-gugal-stachkuvat-sreshtu-otnoshenieto-kam-zhenite-v-komp-691136.html", "text": "Служители на Гугъл в офисите им по цял свят планират масови стачки в знак на протест срещу отношението към жените в компанията, предаде Би Би Си.Служителите изискват няколко ключови промени в начина, по който компанията обработва сигнали за сексуален тормоз.Те протестират срещу практиката позната като \"наложен арбитраж\", с която компанията ограничава потърпевшите в правото им да съдят предполагаемите извършители на посегателството.Главният изпълнителен директор на Гугъл Съндар Пичай обеща на служителите си, че ще подкрепи исканията им. \"Разбирам гнева и разочарованието, които много от вас чувстват\", каза той в имейл, изпратен до всички служители. \"Аз също ги чувствам и съм изцяло отдаден на усилията да поправим този проблем, който вирее в обществото ни вече прекалено дълго... както и тук, в Гугъл\", допълни той.", "date": "2018.11.01", "title": "Служители на Гугъл стачкуват срещу отношението към жените в компанията"}
{"url": "https://offnews.bg/zdrave/lekarite-se-obiaviha-protiv-kliuchovi-momenti-ot-predlozhenata-zdravna-691131.html", "text": "Българският лекарски съюз се обяви срещу част от  Лекарите са и против подхода ключови промени да се правят през законопроекта за бюджета, като така промени в редица закони няма да преминат обществено обсъждане. \"Промени в основните закони, следва да минат на обществено обсъждане, така че да се даде време за анализ на възможните резултати от евентуалните промени в законовата уредба. Заобикалянето на реда за приемане на промени в законите чрез публично обсъждане и изготвяне на оценка на въздействието противоречи на основни принципи на правовата държава и крие риск за правилното функциониране на здравната система\", посочват от БЛС.От лекарския съюз посочват, че са удовлетворени от увеличаването на парите в бюджета за здраве. От съсловната организация обаче дават и свои предложения за промени в законопроекта.По повод предложението лекарите да трябва да изписват по-евтини лекарства от БЛС искат да бъдат разписани ясни критерии за назначаване на лекарствена терапия. \"Във връзка с предложението за изписване на разходоефективни лекарствени продукти от изпълнителите на медицинска помощ, БЛС смята, че това решение следва да бъде аргументирано и обезпечено чрез много ясни критерии, по които да се назначава възможната лекарствена терапия, така че да се елиминира възможността за налагане на санкции на лекуващия лекар\", пишат те.От БЛС смята още, че пререгистрацията на лечебните заведения от извънболничната помощ е излишна, а тази за болниците трябва да се извърши от Агенцията за медицински надзор, без това да изисква задължителни действия за пререгистрация от самите лечебни заведения.Ето и цялото изявление на лекарския съюз:", "date": "2018.11.01", "title": "Лекарите се обявиха против ключови моменти от предложената здравна реформа"}
{"url": "https://offnews.bg/politika/vmro-sa-gotovi-s-predlozheniata-si-za-spraviane-s-falshivite-novini-691135.html", "text": "ВМРО са готови с предложенията си за законодателни промени срещу фалшивите новини. От формацията обявиха, че са започнали работа по такива поправки пред повече от три месеца, а другата седмица ще представят идеите си.От партията изпратиха \"обръщение до медиите\", с което канят представителите на ръководствата на всички медии на среща, за да ги запознаят с предложенията за законодателни промени. В нея ще участват запознаят от ВМРО Ангел Джамбазки и депутатите Александър Сиди и Красимир Богданов. Те казват, че са готови да приемат и предложения от страна на медиите.Те не разкриват детайли около идеите си. Казват само, че са направили проучвания какви са европейските и световни практики в областта. \"Въз основа на сравнението с българското законодателство и предвид доста сложната и спорна материя, задачата се оказа по-времеемка от предвиденото. Въпреки всичко, ние вече имаме готови реални предложения каква да е насоката на законодателната дейност в областта не само в България, но и в рамките на ЕС\", казват от формацията.ВМРО подчертават още, че Европейската комисия от месеци работи по проблема с фалшивите новини.\"Всички наши предложения са водени от убеждението, че и в ЕС, и в страната ни няма и не трябва да бъде допускана цензура под каквато и да е форма. Също така, обаче, сме категорични, че е недопустимо доброто име и професионалната работа на всички журналисти да бъде подлагана под съмнение заради публикации в сайтове и платформи с неясна собственост и неясни цели, които те преследват, тиражирайки неистини\", пишат от ВМРО в съобщението си.От партията подчертават, че фейк публикациите са вреди и дават пример за това с убийството на телевизионната водеща Виктория Маринова, което е било представено като част от \"статистиката на убити заради работата си представители на медиите\".Те казват още, че са обявили борба \"с такива и други фалшиви новини, заплашващи националната сигурност\".", "date": "2018.11.01", "title": "ВМРО са готови с предложенията си за справяне с фалшивите новини"}
{"url": "https://offnews.bg/obshtestvo/vlakche-panoramno-kafene-i-wi-fi-shte-ima-obnoveniat-park-bunardzhik-691127.html", "text": "Символичното начало на проекта за облагородяване на парка \"Бунарджика\" бе поставено днес от кмета на Пловдив Иван Тотев и кмета на район \"Централен\" Георги Стаменов, съобщи БТА. Стойността на проекта е в размер на 2 милиона лева, като за тази година са осигурени половината, които ще послужат за първия етап. По думите на Стаменов тази сума включва обследването на хълма, ремонт на подходите и подмяната на цялата подземна инфраструктура - питейна и т.нар. обратна вода, електричество, ще бъде изградена мрежа за видеонаблюдение, безжичен интернет и художествено осветление.Площта на парка е 350 дка , като ремонтът ще започне от върха и ще завърши до бул. \"Руски\". Стаменов предвижда първият етап да приключи до края на март 2019 г. Той включва обновяването на акведуктите и езерата с прилежащата инфраструктура. Заедно с ремонта предстои да се направи обследване и почистване на растителността от болни и саморасли дървета, допълни Иван Тотев. По думите му ще бъдат обособени панорамни тераси за отдих, а осветлението ще се вижда от всички краища на града.На върха ще има панорамно кафе и информационен център, в подножието на хълма ще има зона за търговия, а между тях ще пътува туристическо влакче. Тотев уточни, че се ангажира разликата да си проличи още през следващата пролет, а лятото гостите да открият нова туристическа дестинация.", "date": "2018.11.01", "title": "Влакче, панорамно кафене и wi-fi ще има обновеният парк 'Бунарджика' в Пловдив"}
{"url": "https://offnews.bg/temida/viktorio-aleksandrov-obiavi-che-ne-pomni-ubijstvata-na-bivshata-si-pr-691138.html", "text": "Обвиненият в убийството на приятелката си и на едногодишната си дъщеря Викторио Александров остава в ареста. Това реши Софийският градски съд. Пред съда 26-годишният Викторио заяви, че е не помни какво се е случило, осъзнава го и не може да повярва, че е извършил такова тежко престъпление. Според показанията му той не помни убийството на приятелката си и на детето, помни само как е бягал с детето по стълбите, а след това как са бягали в парка. Защитата му поиска да бъде направена експертиза дали мъжът може да носи наказателна отговорност и дали е бил вменяем, когато е извършил деянието. Съдът обаче отхвърли искането.Александров поиска да бъде пуснат с мярка \"домашен арест\", тъй като има рана на главата и спукано тъпанче.Магистратите обаче решиха, че има опасност той да се укрие, тъй като в писмото, което е оставил на майка си и баща си, е написал, че отива в Турция, а след убийството се е опитал да се укрие от полицията. Според съда има опасност и да извърши друго престъпление, затова Викторио остава с постоянна мярка \"задържане под стража\". Решението на съда не е окончателно и може да бъде обжалвано.Според Викторио с приятелката му се скарали за фамилното име на дъщеря им Никол. Майката на Дарина не искала детето им да носи неговото име, а фамилията на майка си - Министерска.Последвал и скандал за битови сметки и отговорностите сред раздялата.Той обвини за раздялата им Дарина и родителите ѝ, като каза, че бившата му приятелка била лоша майка и е малтретирала детето. Александров допълва, че в деня на убийството Дарина го заплашила, че няма да види повече дъщеря си, а след това спомените му се губят.Пред съда мъжът каза, че съжалява за всичко. За мотива да убие Дарина Викторио Александров обяснил, че се чувствал пренебрегнат във връзката им, отношенията им охладнели, вече не се обръщала към него с мили думи.", "date": "2018.11.01", "title": "Викторио Александров обяви, че не помни убийствата на бившата си приятелка и детето им"}
{"url": "https://offnews.bg/medii/150-zhelaeshti-da-rabotiat-v-televiziata-na-bsp-691134.html", "text": "Телевизията на БСП - Българска свободна телевизия, подбира кадри за програмата си.Над 150 са постъпилите автобиографии на кандидати за репортери, редактори, водещи новини, монтажисти, оператори, режисьори. Сред тях има както утвърдени журналисти, така и наскоро завършили млади хора, които също ще имат възможност за реализация чрез стажантска програма.След подбора по документи, ръководството на телевизията и комисия от професионалисти ще проведат интервюта с одобрените кандидати. В първия етап, при стартиране на телевизията, акцент ще бъдат емисиите новини и публицистичните предавания. В програмната схема на БСТВ се предвиждат предавания в сферата на икономиката, културата и духовността,както и журналистически разследвания.Особено внимание ще бъде отделено на регионите и живота в малките населени места.", "date": "2018.11.01", "title": "150 желаещи да работят в телевизията на БСП"}
{"url": "https://offnews.bg/kultura/materializatcia-na-zvuka-v-galeria-359-691124.html", "text": "Стела Василева обедини музика, архитектура и пластика в арт проекта „Signs of Sound“, който ще бъде представен в столичната Галерия +359 днес.Той е предизвикателство за всички сетива и ще бъде открит с два концерта - от 19:00 и 20:00 часа. Стела Василева е синхронизирала различни изкуства на честотата на една звукова вълна. Заедно с музикантите Стефан Хаджиев /виолончело/, Милен Апостолов /композитор, диригент/, Елена Ганова /виола/, Иван Стайков /цигулка/, Светлин Крачев /цигулка/, Атанас Илиев /кларинет/, сценографите Юлияна Войкова-Найман и Ири Найман и архитектът Добри Петков е създаден интердесциплинарен мултимедиен проект, който гради ново, преливащо между музиката и визията, пространство.Инсталацията на Стела Василева се състои от 9 двустранно огледални плоскости, огънати във формата на звукови вълни.Те отразяват и поемат пространството, което ги превръща в рефлексивен обект от заобикалящата среда. „Поставени в близост до музикантите, улавяйки трептенията на техните инструменти, огледалните вълни и техните светлинни отражения, материализират движението на звука по деликатен начин“ разказва авторката.Според Стефан Хаджиев основното предизвикателство в осъществяването на идеята е да се намери формат, в който да е възможно трите изкуства (визуално, архитектура и музика) да бъдат абсолютно равнопоставени и нито едно да не доминира над останалите.„Проектът Signs of Sound дава една нова перспектива на начина, по който човек усеща звука. Дълго време в историята на изкуството тези две дисциплини трудно са намирали пресечна точка, поради особеното си естество на изкуство в статиката - изобразителното и изкуство разположено във времето. Когато се свързаха с мен, за да се включа в този проект, аз се зарадвах изключително много, защото това припокриваше много от моите търсения. Визуалната част е вдъхновяваща и мисля, че ще успеем да направим всичко възможно за да изкараме “музиката” от нея. Важното в случая ще бъде, че няма да има музика към инсталация, а музика на инсталацията“ споделя композиторът Милен Апостолов.Инсталацията функционира съобразно с архитектурната среда, в която се представя. Първата част на проекта е реализирана в „каменна зала“ на двореца в Балчик в рамките на Music Campus Balchik. Втората част на Signs of Sound се осъществява за пространството на водната кула в Лозенец /Галерия +359/. В рамките на този проект ще звучи музика, специално създадена за мястото, а триизмерните „звукови вълни“ ще бъдат показани и осветени по нов начин, кореспондирайки с цилиндричното спираловидно движение на зрителите в кулата. Участниците в проекта, добавящи ново съдържание с музика и светлина отразено в огледалните пластики, са фокусирани върху идеята за вълната като носител на информация. Във водната кула екипът на Signs of Sound има идеята всеки музикант да изсвири своята партия разположен на различно ниво в сградата. Това разделяне на изпълнителитe не позволява визуален контакт помежду им, но те ще бъдат обединени от музиката и играта на светлината. Крайният резултат е една обща мултимедийна инсталация, която следва свой собствен ритъм, развивайки се във времето и пространството без начало и край, кодирана в хармонията на музиката.Изложбата ще остане до 25.11.2018година.", "date": "2018.11.01", "title": "Материализация на звука в Галерия  359"}
{"url": "https://offnews.bg/politika/karakachanov-izlagal-za-remonta-na-su-25-691116.html", "text": "Министърът на отбраната Красимир Каракачанов е излъгал в Народното събрание, като заявил, че ремонтният завод \"Авионамс\" не можел да ремонтира щурмовиците Су-25. Това твърдят депутати от БСП, които дадоха брифинг в кулоарите на парламента по-рано през деня., че за ремонта на самолетите се е явил само един кандидат, който предлага 6 пъти по-голяма от първоначално обявената цена. Министерството на отбраната е изпратило покани до два завода - 558 Авиационен ремонтен завод, Беларус и Обединена авиостроителна корпорация, Руска федерация. Интерес проявява само първата компания, която единствена е предоставила оферта, но вместо предвидените 41 млн. лева без ДДС, те предлагат оферта от близо 133 млн. евро. По-късно от МО опровергаха публикациите с аргумента, че няма подписан договор и офертата подлежи на договаряне.Днес депутати от левицата нападнаха военния министър с аргумента, че самолетите е можело да бъдат ремонтирани и у нас, но Каракачанов заявил, че това е невъзможно, защото заводът \"Авионамс\" няма лиценз.\"Това не е вярно, защото българският завод има лиценз и има изпратена официална кореспонденция, с което от завода уведомяват, че \"Авионамс\" може да извърши поръчката и то на много по-ниска стойност. Тук виждаме грубо погазване на българския национален интерес и безкрупулно харчене на парите на дънокаплатците, като не знаем къде точно отиват тези пари\", каза на брифинг в парламента депутатът Николай Цонков.От БСП попитаха защо само една компания е участвала в обществената поръчка и определиха това като \"състезание с един\" и \"грубо погазване на българските закони\".\"Защо изведнъж поръчката придобива съвсем различна стойност като цена. Да не забравяме, че имаме български завод \"Авионамс\", който е специализиран в ремонта на самолети и хеликоптери. Защо не е поканен български завод? Красимир Каракачанов групо излъга, като каза, че не е уведомен, че българският завод може да извърши такъв ремонт\", каза още червеният депутат. Атанас Зафиров, който е член на ИБ на БСП каза, че партията не е против ремонта на самолетите, но се поставя въпросът за изразходването на парите.\"Що за сделка е тази, която започна от 41 млн. лв., скача на 80 млн. и в един момент, когато победител е предизвестеният и предварително обявеният участник, който е само един, той дава своята цена от 300 млн.? И на края си стискат ръцете за 180 млн. лв. Защо за пореден път е пренебрегнат българският интерес в лицето на \"Авионамс\", за което лично министър- председателят каза, че ще ремонтира самолети?\", попита той.По думите му с решението на военния министър 300 авиоспециалисти остават без работа. ", "date": "2018.11.01", "title": "Каракачанов излъгал за ремонта на Су-25"}
{"url": "https://offnews.bg/kultura/zheleznitcite-obiaviavat-fotografski-konkurs-691120.html", "text": "Любителите на железопътния транспорт в България имат възможността да участват в Европейски железопътен фотографски конкурс. Той е организиран от  общността на европейските железници и инфраструктурни компании (CER). Има за цел да разпространи човешкия и позитивен имидж на железниците в Европа и да стимулира творческото мислене на пътуващите с този вид транспорт.Темата на конкурса е \"Железниците - гръбнакът на европейската мобилност\". Ще бъдат отличени 12 снимки, които се доближават най-много до темата. Те ще бъдат представени на 20 февруари 2019г. на Европейските железопътни награди CER/UNIFE в Брюксел. Фотографиите могат да се изпращат своите творби на официалната интернет страница на CER на следния електронен адрес:  като срокът е до 30 ноември 2018г. Шансовете сред отличените фотографии да срещнем български представител са големи, тъй като в миналогодишното издание на конкурса е избран и български участник.Могат да се изпращат до 5 фотографии, като всяка трябва да бъде с висока резолюция с ширина поне 1600 пиксела.Участниците трябва да протежават всички права върху фотографиите и допуснатите снимки не трябва да изобразяват конкретно разпознаваеми влакове и търговски компании.", "date": "2018.11.01", "title": "Железниците обявяват фотографски конкурс"}
{"url": "https://offnews.bg/futbol/mourinio-mina-mezhdu-kapkite-futbolnata-asotciatcia-niama-da-go-globi-691118.html", "text": "Анфлийската футболна асоциация няма да наказва мениджъра на Манчестър Юнайтед Жозе Моуриньо заради думите, които е използвал след победата на \"червените дяволи\" с 3:2 над Нюкасъл в началото на октомври.Португалецът бе разследван, че е използвал вулгарни изрази на родния си език, докато камерата бе насочена към него секунди след драматичния успех срещу \"свраките\".Той видимо изрече думите \"да го дух**е, кучи синове\", но успя да мине между капките. Комисията, която разглеждаше случая, обаче не е открила доказателства това да е било така.Манчестър Юнайтед навакса изоставане от два гола в последните 20 минути, за да направи пълен обрат и да победи Нюкасъл с 3:2 на \"Олд Трафорд\" на 6 октомври.", "date": "2018.11.01", "title": "Моуриньо мина между капките, футболната асоциация няма да го глобява"}
{"url": "https://offnews.bg/politika/lobi-v-gerb-protiv-fandakova-puskat-sluh-che-poslanikat-ni-v-parizh-691109.html", "text": "Лоби в ГЕРБ разпространява неофициално информацията, че кандидатът за кмет на София от партията ще е настоящият ни посланик във Франция Ангел Чолаков, научи OFFNews. Кметът Йорданка Фандъкова има доста противници във висшия ешелон на ГЕРБ заради засегнати икономически интереси и прекратени зони на влияние, твърдят източниците ни. По тази причина хора на ключови места в йерархията на ГЕРБ искат тя да не се кандидатира за следващ мандат. Част от атаките срещу Фандъкова идвали именно от вътрешните врагове, които подклаждали напрежението около ремонтите в София. Пред неправителствени организации емисари от партията вече обяснявали, че има решение Чолаков да е кандидат за столичен кмет. През септември стана ясно, че няма съгласие между президента Румен Радев и правителството в лицето на външния министър Екатерина Захариева кой да наследи Чолаков в Париж, мандатът изтича през 2019 г. преди изборите за кмет. Бившият външнополитически съветник на премиера бе спряган като вариант да замени Надежда Нейнски в Турция. Близки около премиера в МС обаче настоявали Чолаков да се бори за кмет на София. ", "date": "2018.11.01", "title": "Лоби в ГЕРБ против Фандъкова, пускат слух, че посланикът ни в Париж ще е кандидат за кмет на София"}
{"url": "https://offnews.bg/kultura/godsmack-idvat-v-sofia-na-30-mart-691117.html", "text": "Godsmack обявиха новите дати на европейското си турне, което ще има и спирка в София.Турът бе отложен заради трагедията в семейството на китариста Тони Ромбола.Феновете на групата ще могат да ги видят наживо на 30 март 2019 в зала \"Арена Армеец\".Всички билети, които са продадени до момента, ще бъдат годни за новото гостуване на бандата, без да бъде нужно презаверяване. Всеки, който желае да върне своя билет, ще може да го направи до 30 ноември от мястото на закупуване. Билетите са в продажба в мрежите на Eventim, OMV, THE MALL, Книжарници Ориндж, Офис 1, Билетен център на НДК, Технополис, Български пощи. Цените на терен са 70 лева, а седящите са на цени от 80 и 90 лева.", "date": "2018.11.01", "title": "Godsmack идват в София на 30 март"}
{"url": "https://offnews.bg/futbol/na-gerena-besneiat-i-iskat-seriozni-promeni-v-balgarskoto-sadijstvo-691126.html", "text": "От Левски призоваха за сериозна промяна в българското съдийство. \"Сините\" разпространиха отворено писмо до БФС и минъстъра на младежта и спорта Красен Кралев, в което настояват реферите Ивайло Стоянов, Станислав Тодоров и Георги Кабаков, повече никога да не ръководят срещи на столичани.26-кратните шампиони на България отправиха заплаха и към футболния ни съюз, че ако няма положителна промяна в управлението, то те ще оттеглят подкрепата си за президента Борислав Михайлов.\"\".", "date": "2018.11.01", "title": "На Герена беснеят и искат сериозни промени в българското съдийство"}
{"url": "https://offnews.bg/ikonomika/razpredeliat-50-mln-leva-za-koledni-dobavki-za-pensionerite-veroiatn-691112.html", "text": "Около 50 милиона лева ще бъдат разпределени за надбавки към пенсиите по Рождество.\"Очакват се икономии в трансферите от централния бюджета по бюджета на държавното обществено осигуряване, което дава такава възможност - заяви финансовият министър Владислав Горанов пред bTV. - Вече в Министерството на труда и социалната политика се работи върху анализ и най-вероятно следващите няколко седмици ще предложим на Министерския съвет да одобри подобно решение.\"Размерът им все още е дискусионен въпрос. Вероятно не всички пенсионери ще получат надбавка - това ще зависи от размера на пенсията им.\"Много е възможно (размерът) да наподобява сумите, които бяха отпуснати през великденските празници. Общата сума ще надхвърли 50 млн., около този размер\", каза Горанов. По Великден пенсионерите с пенсии до 321 лв. (линията на бедност) получиха по 40 лв.На критиките към залагането на дефицит в проектобюджета за 2019 г. Горанов отговори, че заложеният дефицит е \"минимален\" - около 0.5% от БВП, че това е много под максимално допустимите показатели за стабилност и растеж и че той \"съответства на икономическия цикъл\". И все пак от думите му всъщност не стана ясно какво наистина налага това.Планираното вдигане на максималния осигурителен доход на 3000 лева той използва, за да отправи критики към бизнеса, който не е доволен от мярката:\"Бизнесът концептуално трябва да свикне, и е принуден от пазара на труда, че ако искаме да запазим нормалните и кадърни хора в България, цената на труда ще бъде изпреварващо по-висока от това, което те са калкулирали в техните сметки. Ако говорят за производителност на труда и ефективност на производството, по същия начин може да се говори за ефективност на техния бизнес, така че да могат да плащат нормални заплати. Защото в момента те упрекват обществото, че нямало хора за работа. В същото време, заради нивото на доходи в България, много хора, които имат възможности да продават своя труд в отворения европейски пазар, не са тук... В момента, в който пренебрегнеш фактора труд в производството, го губиш.\"Горанов заяви още, че максималният осигурителен доход не увеличаван от 2015 година, през същия период компенсацията на един зает е нараснала с около 29%, а средната заплата - с близо 30%.\"Минималната работна заплата и и минималният осигурителен доход растяха, а максималният осигурителен доход оставаше непроменен. Тоест пропорцията, която съществува между минималния и максималния е нарушена в пъти от концепцията, с която стартира реформата в този модел\", заяви Горанов.На въпрос дали увеличението на учителските заплати средно с 20%, на бюджетните с 10% и на пенсиите с 5.6% не е предизборен ход, той отговори, че учителските заплати ги вдигат, но не заради предстоящите избори, а заради тези от 2017 г.:Той се противопостави на искането на бизнеса за отпадане на втората година платено майчинство, но при сегашния размер на обезщетение - 380 лв. месечно.Исканията за оставка на правителството той коментира ехидно, с думите, че \"няма смислена причина да хвърляме държавата в политическа нестабилност, само за да угодим на болните амбиции на някои лидери от опозицията\". По-късно уточни, че говори за Корнелия Нинова, както и че \"болни са амбициите на този, който не е готов, но иска властта\".Заявлението им, че няма да влизат в пленарната зала той коментира с думите, че е \"малко лицемерно\". От вот на недоверие не се притеснявал, защото \"като гледам, не могат да съберат бройка\".Министърът разкритикува и една от слабостите, според него, в предлаганото от БСП в областта на неговата специалност - финансовата:\"Обещахме да не променяме ставките на преките данъци и мисля, че нито може да ни упрекнете, че искаме, както тях, промяна на плоския данък, нито на данъците, свързани с корпоративното облагане, нито ДДС, нито дори осигурителните вноски, въпреки тяхното твърдение\".Горанов даде ясно да се разбере, че правителството не желае оставката на вицепремиера Валери Симеонов, който нарече майките на деца с увреждания \"кресливи жени с уж болни деца\".Все пак Горанов призна, че е било необходимо Симеонов да се извини:\"Дали заради характер, дали заради специфика, понякога заема по-остри позиции, което в политиката понякога е предимство. В случая успя да привлече гнева на една доста сериозна група от хора и със сигурност доста укоримо в политиката е, когато заемаш една доста по-крайна позиция, особено срещу по-уязвими и по-слаби хора от теб... Беше принуден да се извини заради общата оценка, че подобно говорене е несъвместимо със заемането на висша политическа длъжност.\"", "date": "2018.11.01", "title": "Разпределят 50 млн. лева за коледни добавки за пенсионерите, вероятно ще са по 40 лв. и не за всички"}
{"url": "https://offnews.bg/politika/okonchatelno-prieha-medijnia-zakon-na-peevski-pak-samo-edin-deputat-m-691097.html", "text": "Депутатите приеха окончателно Закона за задължителното депозиране на печатни и други произведения и за обявяване на разпространителите и доставчиците на медийни услуги, станал известен като \"медийния закон на Пеевски\".Проектът беше предложен в началото на тази година от депутатите от ДПС Делян Пеевски, Хамид Хамид, Йордан Цонев и Велислава Кръстева. Очаквано Пеевски не присъстваше на заседанието, на която беше приет закона. Той отиде на първото заседание на 44-то Народно събрание, но оттогава не е стъпвал в Народното събрание.По време на дебатите името на Пеевски отново беше споменато единствено от социалиста Антон Кутев. И при първото четене само той спомена депутата от ДПС, който е вносител на проекта.\"Това е един опит за изсветляване на медиите на един определен собственик, който иска да докаже, че не е монополист. Това е ясно. Не виждам само защо трябва да минава през законодателство. И, честно казано, за пръв път виждам опит пиар да се прави през законодателство\", каза днес Кутев. \"Законопроектът ни не е опит за пиар акция на едно лице, а пиар акция на България и на медийната среда\", отговори Йордан Цонев. По думите му с поправките е направена крачка \"медийната среда да изсветлее\". \"Да отговори на онези изисквания, които са справедливи, да подобрим оценките си- този закон е за това, а не да се прави пиар на този или онзи. Ние като народни представители ще гледаме ли как неправителствени организации готвят доклади за медиите, които са абсолютно неверни или поне много спорно верни\", каза още той.Проектът задължава всички медии да съобщават собственика си, а информацията да се вписва в регистър. Това ще трябва да правят и онлайн медиите, които досега не бяха законово обхванати. Декларациите с тази информация ще се подават пред Министерството на културата. В тях ще трябва да бъде записано дали действителният собственик заема публична длъжност.Медиите ще бъдат задължени да декларират и всяко получено финансиране през предходната календарна година, неговия размер и основание, включително информация за човека, който е дал парите. Ще трябва да се декларират и всички договори и тяхната стойност, сключени през предходната календарна година с държавни или местни органи, дружества с държавно или общинско участие, включително в резултат на обществени поръчки. Това важи и за договорите с с политически партии, рекламните договори с лица, осъществяващи дейност, подлежаща на регулация, както и договорите, по които е получено еврофинансиране или пари от други международни финансови институции и донори.Според Кутев обаче има пропуски в закона. Той подчерта, че хората, които контролират медии и имат едър бизнес, ще могат да финансират изданията без документално да се вижда, че го правят те. Това щяло да става през вериги от компании. Даде пример със \"Сашо Дончев, да не говорим за Пеевски\".Те ще са длъжни да подават декларации не само за собствеността по Търговския регистър, но и т.нар. \"задкулисни собственици\". Ето какво пише в закона:Медиите ще трябва да посочват на сайтовете си информация за действителния си собственик.Предвиждат се и санкции от 10 хил. до 15 хил. лева, ако такава декларация не бъде подадена. При повторно нарушение глобата ще бъде от 20 хил. до 30 хил. лв.. Глобите ще бъдат налагани от Министерството на културата. Освен това се добавя задължение медиите да декларират и кредити, както и пари от европроекти, от държавата или от общините.Проектът цели и ограничение върху монопола в разпространението на печатните издания - нещо, за което самият вносител Делян Пеевски неведнъж е бил обвиняван. Разпространителите ще трябва също да подават декларации със собствениците си. Ако се установи, че едно лице държи над 1/3 от всички обекти за продажба на дребно на печатни издания, Министерството на културата ще трябва да сезира Комисията за защита на конкуренцията.", "date": "2018.11.01", "title": "Окончателно приеха медийния закон на Пеевски, пак само един депутат му каза името"}
{"url": "https://offnews.bg/obshtestvo/ministarat-na-obrazovanieto-uchitelite-sa-tihite-geroi-v-klasnata-sta-691106.html", "text": "\"Денят на народните будители е празник, който ни напомня за духовния и просветителски размах на една хилядолетна традиция на труд и упорство и ни прави още по-отговорни към бъдещето. В този ден трябва да си кажем, че както свободата, така и знанието, науката, успехът и възходът трябва да бъдат извоювани и спечелени от всяко следващо поколение отново и отново. И всяко поколение трябва да се погрижи, като подготви по най-добрия начин своите деца, за да продължат по този нелек, но верен път към успеха. В това отношение най-важна е ролята на образованието и възпитанието. А те се градят на доброто взаимодействие между двете най-важни страни в този процес - учителите и родителите.\"Това пише министърът на образованието Красимир Вълчев в поздравлението си по повод днешния празник - Деня на народните будители.\"Всички, които днес подготвят бъдещите поколения чрез наука, образование, творчество, възпитание, са последователи на българските будители. На тях се полага и уважение, и разбиране, и подкрепа, и възхищение. За мен учителите са тихите герои в класната стая. Нека не си спомняме само в един ден от годината за тях, за отговорността и всеотдайността им и да им пожелаем да продължават да вдъхновяват и да поддържат живо любопитството на младите хора към знанието и науката\" призовава той.\"Днес първата ни мисия е нито едно дете да не бъде лишено от най-голямата ценност – образованието. Българското правителство и Министерството на образованието и науката полагат все по-големи усилия за привличане на децата и учениците в образователната система. За формирането на образовани, мислещи, осъзнати и креативни личности са необходими целенасочени усилия, обществена ангажираност и уважение към нашите учители и преподаватели. От образованието на нашите деца зависи развитието на България. Една от важните стъпки, които предприемаме, е да осигурим издигането на преподавателския, изследователския и творческия труд.Ние не знаем със сигурност какви ще са професиите на бъдещето, но сме убедени, че само образованието гарантира на следващите поколения успешна реализация и справяне с предизвикателствата на технологичното развитие.Пожелавам на всички учители, радетели за просвета и наука, творци и учени здраве и успехи!Честит празник на всички съвременни будители!\", завършва посланието си той.", "date": "2018.11.01", "title": "Министърът на образованието: Учителите са тихите герои в класната стая. На тях се полагат уважение, подкрепа и възхищение"}
{"url": "https://offnews.bg/obshtestvo/startira-novata-kampania-za-natcionalnata-nagrada-za-blagorodstvo-i-do-691122.html", "text": "Националната младежка награда за проявени благородство и доблест стартира новата си кампания по случай Деня на народните будители. През 2019 година с нея ще бъдат отличени момчета и момичета от цяла България на възраст до 20 години, които възраждат забравени ценности като смелост, справедливост, щедрост, благородство, вяра, родолюбие, и са новите будители на България.Инициативата ще обхване деца от всички градове на страната, като номинациите ще бъдат направени от представители на местната власт и на бизнеса, от общественици, неправителствени организации и доставчици на социални услуги.Ще бъдат оценявани проекти в сферата на културата, образованието, социалната интеграция, проблемите на различните, спорта, социални грижи и здравеопазването. Лауреатите на наградата ще станат известни през юни и ще бъдат подкрепени от известни публични личности. След прецизна селекция измежду повече от сто деца от цяла България бяха отличени шест момчета и 14 момичета, които дават нов живот на рицарските ценности и имат дързостта да бъдат различни.Те организират детски фестивали, благотворителни базари и концерти, грижат се за онкоболни деца и възрастни, помагат на връстници от социални центрове и разработват мобилни приложения. Те са милосърдни, добри, честни, с гражданска отговорност и доблест, и са истинските герои на нашето време. И макар че са деца, лауреатите са вдъхновяващ пример за всички и променят света около себе си.Националната младежка награда за проявени благородство и доблест беше създадена преди две години от Фондация „Фехтовална академия Васил Етрополски“, Държавната агенция за закрила на детето Малтийски орден – България, Фондация „Българска памет – братя Диневи, Офелия Кънева, Янко Кръндаров и Васил Етрополски.Сред съмишлениците на инициативата са Цар Симеон II, който беше домакин на първото връчване на наградата, както и известни телевизионни водещи и публични лица. Идеята за учредяването й е на приятелите на фехтовката от фехтовална академия „Васил Етрополски“, вдъхновени от младите рицари на академията, които тренират усилено и едновременно с това преобразяват живота със своята смелост, справедливост, щедрост, благородство и вяра.Новата кампания за Националната младежка награда за проявени благородство и доблест стартира в Деня на народните будители, за да открие дръзновението на първите наградени у още много деца и младежи. Примерът на тези забележителни момчета и момичета ще насърчи добротворчеството у всички, ще даде глас на доброто и ще предаде ентусиазма им на още много съмишленици.", "date": "2018.11.01", "title": "Стартира новата кампания за Националната награда за благородство и доблест"}
{"url": "https://offnews.bg/bojni/tervel-pulev-gotov-sam-da-se-bia-oshte-prez-dekemvri-691108.html", "text": "Тервел Пулев сподели в предаването \"Спорт в обектива\" по Канал 3, че още не знае кога и къде ще бъде следващият му мач.\"Все още не е ясно. Минали са няколко дни след мача. Аз за себе си не съм наясно, но в най-скоро време ще започна да се подготвям отново на леки обороти, така че да не остана прекалено дълго време в застой и да съм в готовност да се появя на ринга още през декември.Няма значение какъв ще бъде следващият ми съперник. Ще търсим неговите слаби места и ще излезнем за победа. Не мога да кажа коя е следващата ми цел, защото дори и за този мач, имаше дилема в нашия щаб дали да е мач за тази титла или за някоя интерконтинентална. Ще се преценява в движение, просто аз не съм наясно.Мишо Таков е много опитен треньор и внесе спокойствие. Борислав Бояджиев каза, че е губил тренировки и пари тук в София. След като не се движим в една посока, е време да се разделим\", каза Тервел.", "date": "2018.11.01", "title": "Тервел Пулев: Готов съм да се бия още през декември"}
{"url": "https://offnews.bg/temida/sadat-otkaza-da-osvobodi-shofiora-ubil-baletist-vav-varna-691114.html", "text": "Варненският окръжен съд остави в ареста неправоспособния водач,  от операта и избягал от произшествието.Днес състав на Варненския окръжен съд остави без уважение молбата на Петър З., обвиняем за причиняване смъртта на балетиста от варненската опера Мартин Ч., срещу определената му мярка за неотклонение „Задържане под стража“. Така 25-годишният неправоспособен водач остава в ареста. Разследването срещу него приключи само 50 дни, след като Петър З., управлявайки автомобила си без шофьорска книжка и с превишена скорост, блъсна Мартин Ч., избяга от местопроизшествието и се укри.Тежкият пътен инцидент стана на 10 септември тази година на оживен варненски булевард до Морската градина. След задържането на извършителя, причинил смъртта на 38-годишния Мартин Ч., Окръжната прокуратура във Варна го привлече като обвиняем за престъпление по член 343, ал. 3, предложения 6 и 7, буква „б“, във връзка с ал. 1, буква „в“, във връзка с член 342, ал. 1 от НК. Това деяние се наказва с лишаване от свобода от 3 до 15 години.Въпреки че разследването е приключено и са разпитани 17 свидетели, според Окръжната прокуратура във Варна не е отпаднала възможността Петър З. да извърши друго престъпление, ако е на свобода, както и да се укрие. Прокуратурата е събрала доказателства, които характеризират обвиняемия и не са в негова полза.Варненският окръжен съд прие аргументите на прокуратурата и със свое определение остави без уважение молбата на 25-годишния Петър З. да излезе от ареста.Определението подлежи на обжалване пред Апелативния съд.", "date": "2018.11.01", "title": "Съдът отказа да освободи шофьора, убил балетист във Варна"}
{"url": "https://offnews.bg/futbol/dimitar-penev-shtom-si-marka-1-v-balgaria-ne-biva-da-dopuskash-da-691113.html", "text": "Легендата на ЦСКА Димитър Пенев анализира пред \"Тема Спорт\" представянето на \"червените\" в двубоя с Витоша Бистрица за Купата на България.Според почетният президент на \"армейците\" в играта на футболистите на Нестор Ел Маестро трябва да има повече блясък. Пената не пропусна да се изкаже негативно и за втородивизионния ЦСКА 1948.\"Мачовете за първенството и купата са различни, но от тях можем да извадим общ извод за представянето на ЦСКА - трябва повече блясък в играта. Тази победа е хубава най-вече, за да се поотпусне малко напрежението около отбора. Насъбра се такова покрай равенството с Берое. Но го разбирам.Както казах - нужен е по-голям блясък в играта. Трябва да се представяме по-добре, за да може отборът да получава повече обич от страна на публиката. Кой тренира, кой не тренира - това привържениците не ги интересува. Те искат, когато отидат на представлението, да видят добра игра.Дали жребият за купата ще е лек, или ще е тежък, това не бива да има значение. Ние сме ЦСКА. Каквото дойде, отборът е задължен да продължи напред. Кой да дойде, че да се класираме за полуфинал?Требич, Мировяне и Говедарци ли?! Всеки мач е важен, но за мен първенството е по-важно. Като излезем извън столицата, губим точки.Щом си марка №1 в България, не бива да допускаш да ставаш трета - това по отношение на класирането го казвам. Историята повелява, цял свят ни знае, че сме шампиони. Името ЦСКА всеки го знае. Само онези от 48-а не разбраха кое е истинското ЦСКА\", каза Пенев.", "date": "2018.11.01", "title": "Димитър Пенев: Щом си марка №1 в България, не бива да допускаш да ставаш трета"}
{"url": "https://offnews.bg/obshtestvo/v-denia-na-buditelite-prezidentat-prizova-za-borba-sreshtu-mraka-i-mor-691115.html", "text": "В деня на будителите президентът Румен Радев призова за борба срещу моралната криза. В словото си по повод празника, тоя заяви, че вярва, че съвременните будители са на висотата на \"историческото предизвикателтво\".Будители е имало и в най-мракобесните времена. Има ги и днес. Преди месец призовах за национално единение, но това не е апел да запълним обществените разломи с примирение и безличие. Това е апел за борба. За демокрация, за справедливост, за просветеност, за свобода на словото. Единението е всенародно усилие в името на високи цели. И будителството е пътят към неговото осъзнаване и сбъдване. Будителите родиха Възраждането. Вярвам, че съвременните будители също ще бъдат на висотата на историческото предизвикателство: да преборим унинието, мрака, безразличието и моралната криза, за да пребъде България!, каза той, цитиран от прессекретариата на държавния глава.Радев каза още, че интелектуалният авторитет не е достатъчен, за да бъде човек будител:На отбелязването на празника в президенството бяха поканени изявени представители на българската духовност.В словото си Радев каза още:", "date": "2018.11.01", "title": "В деня на будителите президентът призова за борба срещу мрака и моралната криза"}
{"url": "https://offnews.bg/dw/germania-sled-merkel-balgaria-sled-borisov-691111.html", "text": "И проектът \"Меркел\", и проектът \"Борисов\" изглеждат вече изчерпани. Какво ще се случи в Германия и в България след техния политически залез, пита Александър Андреев в анализ за \"Дойче веле и прави прогноза:Ангела Меркел стъпка по стъпка се оттегля от политическата сцена. За Германия това е истински политически земетръс, но и в България сеизмографите скоро ще регистрират нещо подобно. И то не (само) защото Бойко Борисов открай време се профилира като политически почитател и последовател на германската канцлерка.Меркел оглавява ХДС вече 18 години, а като канцлер управлява четвърти мандат. Успехът ѝ се дължи главно на три фактора. Тя съумя да придвижи консерваторите в центъра на обществото, като предпазливо и постепенно отваряше партията си за една по-либерална и по-екологически отговорна политика. Меркел спечели и задълго удържа симпатиите на мнозинството германци със своя умерен политически стил и с огромното си чувство за отговорност. И не на последно място: през тези близо две десетилетия тя ловко блокираше и в крайна сметка обезвреждаше всички реални или потенциални конкуренти.ПаралелиВижте само колко прилича тази политическа биография на политическия път, извървян от Бойко Борисов. Неговата партия ГЕРБ също съумя бързо да се настани в центъра на българското общество - като политическа сила, отворена във всички посоки. Самият Борисов (\"Вие сте прости и аз съм прост, затова се разбираме\") проникна политически в ДНК-то на много българи и съвсем неслучайно кара вече трети премиерски мандат. И не на последно място: през целите тези близо 10 години той ловко блокираше и в крайна сметка обезвреждаше всяка политическа конкуренция в така нареченото българско „дясно\".И проектът „Меркел\", и проектът „Борисов\" изглеждат вече изчерпани. При това независимо от факта, че под управлението на Ангела Меркел Германия процъфтява икономически, а в България през трите мандата на Бойко Борисов икономическите показатели също трайно вървят нагоре. Разбира се, между двете страни и между двете личности има пропаст от различия - достатъчно е да сравним равнищата на корупция, на медийна свобода и на благоденствие или пък политическия стил на Меркел и този на Борисов. (Сравненията не са в полза на България и нейния премиер.) И все пак започващият политически залез на Ангела Меркел и на Бойко Борисов вещае и в двете страни един период, който бихме могли да наречем „бой на негри в тъмна нощ\" - както политически некоректно се казваше в моето детство.За добро или за лошо, и Меркел, и Борисов като валяци утъпкаха политическия ландшафт и сега вече никой не знае какво може да изникне отдолу. Залагайки на стабилността в момента, и двамата подцениха опасностите, които крие бъдещето и не подготвиха нито свои приемници, нито пък подходящи политически конфигурации, които да удържат тази стабилност. А в момента дифузните страхове и усещането за несигурност лашкат част от избирателите и в Германия, и в България към опасните периферии и пораждат шизофренни реакции към ЕС, тоест - към единствената благонадеждна котва на европейците в момента. За която, впрочем, открай време здраво се държат и Ангела Меркел, и Бойко Борисов.Точка в полза на БългарияНикой не знае как ще изглежда Германия след Меркел. Очакват се политическо раздробяване и небивали досега политически коалиции в Берлин. Може да има завой наляво, може да има и завой надясно - просто центробежните сили вече са неудържими. И във всички случаи ще наблюдаваме още три сюжета: борба за лидерство, отдръпване на Германия от европейската политика и засилващи се обществени напрежения.И вижте сега колко правдоподобно звучи тази прогноза и за България след Борисов: раздробяване, центробежни сили, лидерски борби, охладняване към ЕС, обществено напрежение.С което стигаме до последната голяма разлика между сравняваните несравняеми величини: германците са особено тревожни, защото не са свикнали да живеят с усещането за криза, докато за българите животът с усещането за криза си е всекидневие. Точка в полза на България ;-)", "date": "2018.11.01", "title": "Германия след Меркел, България след Борисов"}
{"url": "https://offnews.bg/politika/ninova-pochit-i-priznanie-kam-nashite-prosvetiteli-knizhovnitci-i-re-691100.html", "text": "Почит и признание към нашите просветители, книжовници и революционери. Техните дела ни завещаха свободна и богата на духовност и култура България.Това написа председателят на БСП Корнелия Нинова във Фейсбук по повод Деня на народните будители.„Уважение и благодарност към личностите, които днес с ум и сърце даряват знание и възпитават в родолюбие. Честит празник!“, допълва Нинова.", "date": "2018.11.01", "title": "Нинова: Почит и признание към нашите просветители, книжовници и революционери"}
{"url": "https://offnews.bg/obshtestvo/shofiorite-niama-da-sa-dlazhni-da-pokazvat-belezhki-za-platena-elektro-691101.html", "text": "Шофьорите няма да са длъжни да показват бележки за платена електронна винетка при проверка на пътя. Контролните органи ще проверяват валидността на винетките по електронен път. Това предвижда проект на Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, публикувана от МРРБ за обществено обсъждане.От 1 януари 2019 г. хартиените винетни стикери ще бъдат заменени с електронни, като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.В проекта на наредбата е доразвита уредбата относно начините и местата, на които потребителите ще могат да плащат пътни такси. Това ще може да става в брой, по банков път или с карта, в обекти за продажба, разположени на граничните контролно-пропускателни пунктове или в близост до тях, в областните градове на страната, по протежение на платената пътна мрежа, както и чрез терминали за самотаксуване.Електронната винетка ще съдържа уникален идентификационнен номер, данни за регистрационния номер на пътното превозно средство, държавата, в която то е регистрирано, неговата категория, датата на плащане и период на валидност. Тя ще се изпраща под формата на електронно съобщение на имейл адрес, в случай че такъв е посочен при купуването ѝ. Тя ще се отразява и в електронната система за издадените винетки, поддържана от Агенция „Пътна инфраструктура“.Автомобилите над 3,5 т ще плащат тол такса на база изминато разстояние след 16 август 2019 г.Основният механизъм на отчитане на тежкотоварните автомобили ще е посредством монтирано бордово устройство, което изпраща данни, необходими за изчисляване дължимата сума. Водачите, които нямат такова устройство, ще могат да платят тол такса посредством еднократна маршрутната карта.", "date": "2018.11.01", "title": "Шофьорите няма да са длъжни да показват бележки за платена електронна винетка"}
{"url": "https://offnews.bg/kultura/prof-minko-balkanski-e-buditel-na-godinata-691099.html", "text": "Професор Минко Балкански е будител на 2018 година, съобщи БНР.Професор Минко Балкански е считан за един от най-значимите учени в областта на физиката в световен мащаб.91-годишният световноизвестен физик, създава фондация ,, Миню Балкански\", която носи името на неговия баща. Фондацията търси и подпомага талантливи българчета за кандидатстване в престижни международни научни институти.Професор Балкански е единодушният избор на журито, в което е и бившият председател на парламента проф. Огнян Герджиков.Кампанията за връчване на наградата е на програма „Христо Ботев“ на БНР. Престижните отличия ще бъдат раздадени на церемония тази вечер.В резултат от дългогодишната научна дейност на проф. Балкански са публикуваните 30 книги и над 2000 страници други научни публикации.", "date": "2018.11.01", "title": "Проф. Минко Балкански е „Будител на годината“"}
{"url": "https://offnews.bg/futbol/ostavili-zhaden-vrataria-na-levski-sreshtu-cherno-more-691102.html", "text": "Левски отпадна от турнира за Купата на България след продължения и дузпи срещу Черно море и остана на \"сухо\" в турнира за поредна 12-а година.Буквално на сухо пък е бил оставен вратарят на \"сините\" Божидар Митрев в продълженията, след като едно от децата, които гонят топката, постъпило доста подло с него, пише \"Меридиан Мач\".Хлапето издебнало разсеяност на стража и разсипало бутилката му с вода. Така Митрев останал жаден. Не е ясно дали дехидратацията е повлияла на представянето му при изпълнението на дузпите, в които \"сините\" направиха два пропуска и пратиха Черно море напред.Изпълнителният директор на Левски Красимир Иванов не пропусна да коментира мача и конкретно съдийството на Ивайло Стоянов - Сватбата. Според него е била пропусната дузпа за Левски в редовното време, а реферът е показал много незаслужени картони на футболисти на Левски.\"Загубихме. Сами изпуснахме шанса си. За изпуснатите дузпи няма кой да виним. Но ако заради това премълчим разполагането на охранители преди мача пред стаята на съдиите, спестена 1000% дузпа, измислените картони, сами обричаме себе си на забвение. Сами срещу всички! Това ще е играта до края на сезона и от всички ни зависи да не сведем глави!\", пише Иванов.", "date": "2018.11.01", "title": "Оставили жаден вратаря на Левски срещу Черно море"}
{"url": "https://offnews.bg/litca/hristo-danov-chovekat-kojto-dari-knigata-na-balgarskia-narod-691082.html", "text": "Тази история започва на 27 август 1828 г. Мястото е сред средищата на Българското възраждане – Подбалкана или по-точно, малкото градче Клисура, в близост до Карлово. Там е роден човекът, който „дава“ книгата на българския народ, Христо Груев Данов.Още като ученик бъдещият книжовник има щастието да черпи знания и опит от двама бележити будители в Копривщица – Йоаким Груев и Найден Геров. Преди това той учи в килийните училища в родния си град и в Панагюрище. След завършване на образованието си, Данов учителства в продължение на 9 години, от 1849 г. до 1858 г. Именно по това време той осъзнава нуждата от масово разпространение на книги и учебници за всенародна просвета във всички населени с българи райони.Следващите години от живота му са посветени на инициативата за просвещение чрез популяризиране на книгата сред българите. Тази идея намира своята реализация през 1862 г., когато създадената 5 г. по-рано в Пловдив „Дружествена книговезница“ в съдружие с Йоаким Груев се превръща в „Книгоиздателство Христо Данов и с-ие“. През следващите години то се разраства, отваряйки клонове първо в Русе и Велес (1867 г.), а после в София и Лом (1880 г.).Сред заслугите на просветителския, светски и новаторски дух на будителя се нареждат създаването на Първото неделно училище в България, което отваря врати в Стрелча през 1850 г., първите български стенни географски карти, първият общонационален вестник „Марица”, който е най-авторитетният вестник в България след Освобождението, а първият му брой излиза непосредствено след Берлинския конгрес. И това не е единственият принос на Христо Г. Данов към националната култура и просвета. Той ни завещава първите търговски каталози на книги, наречени от него „расписи“. Те се издават в продължение на 8 години в Дановия календар „Летоструй“.Издателството на Данов продължава своята дейност и в наши дни. След смъртта на основателя, делото му е продължено от неговите синове до 1947 г., когато е ликвидирано, а през 1960 г. подновява своята дейност, макар и вече национализирано. Дружеството има широк асортимент българска и чуждестранна литература, учебници, карти, списания и вестници. Броят им до одържавяването достига 1000, а след това 2400 заглавия. Освен издателска, то развива и широка книгоразпространителна дейност най-вече в македонския край – Щип, Велес, Солун, Скопие, Куманово, Охрид, Ресен, Сер, Дойран, Струмица, Неврокоп и др. Печатарството се извършва основно във Виена, където през 1874 г. е отворена българска печатница, преместена в Пловдив след Освобождението, с помощта на княз Черкаски и временното руско управление.Бащата на книгоиздаването в България участва активно и в обществения и политическия живот на страната. Той е народен представител в областното събрание на Източна Румелия, а впоследствие и кмет на Пловдив (1897-1899). Любопитен факт е, че като градоначалник Данов се отказва от заплатата си, а най- големите му заслуги са залесяването на две от тепетата на града и създаването на първия модерен градоустройствен план, изработен от чешкия архитект Йосиф Шнитер. Именно Шнитер построява и камбанарията на гроба на Христо Данов в църквата „Света Богородица“ след смъртта му на 11 декември 1911 г.Признателността на българите към живота и личността на духовния просветител намира израз в именуването с „Христо Г. Данов“ на улици, училища и читалища. Ежегодно от 1999 г. насам Министерството на културата присъжда национална награда на негово име за „принос към книжовната култура“. Церемонията се провежда в къщата-музей на възрожденеца в стария Пловдив, чиито каменни основи се вплитат в скалите по много красив начин, а експозицията в нея предлага оригинали от кабинета и книжарницата на книгоиздателя.Въпреки огромното значение и принос на дейността на Данов за „събуждането“ на българския народ, името му остава встрани от тези на възрожденците-революционери, а всъщност духовната и физическата революция са неразривно свързани и за да може робът да изпита потребност да хване оръжието и да се бори за изконното си право на свобода, той първо трябва да хване книгата, която да освободи съзнанието му. В края на много от материалите ни, посветени на големи личности от българската история, прилагаме техен цитат, защото според нас това е един сигурен начин да илюстрираме техния мащаб. Ето и цитатът от Христо Г. Данов:„Но превзети от различни страсти, ядем се като риби един друг. Всякой се обладал от най-горна степен самолюбие, всякой работи само за себе си, а за другиго не ще и да знае: гражданинът не промишлява за селянина, а селянинът нехае за гражданина; ученият не поучава простия, а простият не взема от учения; богатият не помага на сиромаха, но и сиромахът не приближава до богатия. И така на една страна владее охола и надутост, а на друга – лудо нехайство, па – и двамата в ямата! Тук никой и не помишлява, че всички ние сме едно тяло, че интересите ни са общи и че всички еднакво трябва да се стараем за общото ни подобрение както нравствено, тъй и веществено, ако искаме да бъдем и частно всякой за себе добре. Но всякой ударил по своему и само за себе, па где пукнало, да пукнало. Според това чудно ли е, гдето всички наши общи работи у всяко място вървят тъй наопаки?“", "date": "2018.11.01", "title": "Христо Данов - човекът, който дари книгата на българския народ"}
{"url": "https://offnews.bg/112/18-godishen-arestant-izbiaga-ot-speshnia-tcentar-v-blagoevgrad-691086.html", "text": "18-годишен арестант е избягал от Спешния център в Благоевград, съобщи Нова тв.Там го отвели двама полицаи за преглед, след като бил хванат с 0,6 грама марихуана. Младежът влязъл в тоалетната, успял да се провре през прозореца и скочил от двуметрова височина.Тече акция по издирването му.", "date": "2018.11.01", "title": "18-годишен арестант избяга от спешния център в Благоевград"}
{"url": "https://offnews.bg/sviat/tereza-mej-skliuchila-sporazumenie-s-es-za-dostap-na-britanskite-kompa-691087.html", "text": "Британският премиер Тереза Мей е сключила предварително споразумение с Европейския съюз, което ще даде на британските компании за финансови услуги, непрекъснат достъп до европейските пазари след Брекзит, съобщи в. \"Таймс\", цитиран от Ройтерс.Британските и европейските преговарящи са постигнали предварително споразумение по всички аспекти на бъдещото партньорство в сферата на услугите, както и за обмен на данни, допълва \"Таймс\", като цитира правителствени източници.Споразумението ще даде на британските компании достъп до европейските пазари, докато британското финансово регулиране остава в голяма степен съобразено с ЕС.Паундът поскъпна с 0.5% спрямо долара, след огласяването на информацията.", "date": "2018.11.01", "title": "Тереза Мей сключила споразумение с ЕС за достъп на британските компании до пазарите му"}
{"url": "https://offnews.bg/futbol/tcska-prodava-maurides-prez-zimata-691090.html", "text": "ЦСКА може да продаде своя голмайстор Мауридес през зимата, твърди \"Меридиан Мач\". Причината е, че бразилецът изпадна в дупка и напоследък играта му е под всякаква критика, а дузпата, която би срещу Берое, може и да е преляла чашата на търпението.Когато Мауридес дойде при “червените”, той набързо влезе в обувките на голмайстора Фернандо Каранга. Стартът му бе невероятен - 5 гола в първите 4 кръга. В Европа пък бразилецът отбеляза 4 гола за 4 мача. След това обаче Мауридес дръпна ръчната. През септември и октомври той има едва един гол - от дузпа при лесната победа над Септември (София).Същевременно с това неговият конкурент Али Соу продължава да показва, че има страхотни качества. Гамбиецът се разбира много по-добре с Кирил Десподов от бразилеца, а това се видя нагледно и срещу Витоша (Бистрица) за Купата на България.В този мач Соу вкара два пъти за успеха с 3:1, пък макар и да влезе на терена в 66-ата минута. Друг бразилец - Евандро, също чака да играе, което е трудно постижимо при наличието и на Мауридес, и на Соу.Мауридес дойде от Беленензеш. Възможно е той да бъде продаден на клуб от Източна Европа или Близкия Изток.", "date": "2018.11.01", "title": "ЦСКА продава Мауридес през зимата"}
{"url": "https://offnews.bg/obshtestvo/prevarnete-proekta-si-v-realnost-nauchete-kak-na-euandme-689777.html", "text": "Мечтаете да превърнете проекта си в реалност?Като европейски гражданин можете да стартирате, управлявате и развивате бизнеса си с подкрепата на ЕС.Единният пазар позволява да предлагате продуктите или услугите си на над 500 милиона потребители. Стоките, хората и капиталите се движат свободно между различните държави, така че можете да преследвате бизнес амбициите си, където и да сте в ЕС.Започването на бизнес не означава непременно да разполагате с голяма сума пари. Ако имате добра идея, ЕС може да ви осигури необходимата финансова подкрепа чрез широк набор от местни, регионални и национални инициативи. Без значение дали започвате нов бизнес или развивате вече съществуващ такъв, можете да кандидатствате за заеми, микрофинансиране, гаранции и рисков капитал с подкрепата на ЕС.Научете повече на .", "date": "2018.11.01", "title": "Превърнете проекта си в реалност. Научете как на #EUandME"}
{"url": "https://offnews.bg/temida/sadat-ostavi-v-aresta-shefa-na-agentciata-za-balgarite-v-chuzhbina-691119.html", "text": "Специализираният наказателен съд остави за постоянно в ареста председателят и главният секретар на Държавната агенция за българите в чужбина (ДАБЧ) Петър Харалампиев, съобщава bTV.Обвинението настоява за постоянния арест на Харалампиев с мотива, че той може да повлияе на свидетелите по делото.Съдът решава днес и за мярката за неотклонение на главния секретар на агенцията Красимир Томов, както и сръбския граждани Марко Стойов.Прокуратурата и защитата влязоха днес в задочен спор за наличието на корупционна схема в агенцията, съобщава БНР.Вчерашната оценка на зам. главния прокурор Иван Гешев, че това е дело без аналог, беше цитирана и по време на пледоариите в съдебната зала от адвоката на Петър Харалампиев - Николай Кокинов. Но с обратен знак - за да докаже, че по отсъствие на доказателства за взимане на подкупи от клиента му, това наистина е дело без аналог.Основен аргумент на бившия градски прокурор на София е, че при обиските не са били намерени никакви пари, въпреки че прокуратурата твърди, че от юни миналата година цялата дейност в ДАБЧ по издаване на удостоверения за български произход е имала строг и подробен ценоразпис.От чутото в съдебната зала стана ясно, че двама са ключовите прокурорски свидетели. Това е заместник-директорът на ДАБЧ Димитър Владимиров, който най-вероятно ще бъде и и.д. шеф на агенцията. Той е бил натискат да се включи в корупционната схема, но отказал. Затова е бил заобикалян. Няма данни обаче защо не е сигнализирал органите, които разследват.Другият свидетел е приятел на Петър Харалампиев - Димитър Стойчев, женен за украинска певица, известна в публичното пространство, за който прокуратурата твърди, че е подкуп от 5000 евро на Петър Харалампиев.Другите дали показания по това дело са основно служители на Комисията антикорупционната и на службите, които са използвали специални разузнавателни средства по отношение установяване на тази схема.Пледоариите продължават, като се очаква по-късно решението на съда.", "date": "2018.11.01", "title": "Съдът остави в ареста шефа на агенцията за българите в чужбина"}
{"url": "https://offnews.bg/bojni/tajsan-fiuri-redaktiral-stranitcata-na-klichko-v-uikipedia-691094.html", "text": "Бившият световен шампион в тежката категория Тайсън Фюри се показа като голям шегаджия в последното си интервю.Британецът, който свали от трона Владимир Кличко на 26 ноември 2015 година след 12 рунда на ринга в Дюселдорф, като му нанесе първа загуба от 11 години. След това Фюри беше наказан с отнемане на титлите заради положителна проба за употреба на кокаин.На 1 декември той се завръща на ринга с двубой срещу американеца Дионтей Уайлдър за титлата във версия WBC. В интервю преди мача Фюри беше попитан истина ли е, че е влизал да редактира статията за Владимир Кличко в свободната енциклопедия Уикипедия преди и след мача помежду им.\"Да, вярно е. Правех, но накрая получих забрана. Направих това, за да покажа, че в Уикипедия всеки може да напише какквото си иска. Например да влезе в моята страница и да напише нещо.В момента някой постоянно пише в нея, че съм излязъл в пенсия. Очевидно някой много силно иска това да се случи. Възможно е да го правят от Лондон\", коментира Фюри.", "date": "2018.11.01", "title": "Тайсън Фюри редактирал страницата на Кличко в Уикипедия"}
{"url": "https://offnews.bg/izvan-terena/zaradvaha-hokeist-s-tikva-s-negovia-lik-691096.html", "text": "Руската суперзвезда в хокея Александър Овечкин беше зарадван с невероятен подарък за Хелоуин.Капитанът на тима от НХЛ Вашингтон Кепитълс получи светеща тиква, на която е изобразен неговия лик. Подаръкът за 33-годишния хокеист е дело на художничката Сузи Минк, която е поставила дори свещник във вътрешността на тиквата.Хелоуин е празник, който се отбелязва в католическия свят в нощта на Деня на вси светии на 31 октомври срещу 1 ноември. Тиквата е основен атрибут на празника, като върху нея се изрязва страховит лик.", "date": "2018.11.01", "title": "Зарадваха хокеист с тиква с неговия лик"}
{"url": "https://offnews.bg/obshtestvo/eksperti-mrasen-vazduh-v-sofia-maglata-e-naj-vinovna-a-mozhe-i-da-e-691093.html", "text": "София е като заключена къща, която не можем да проветряваме през зимата. Това е един от изводите в анализа на Визия за София на тема \"Въздух, печки и коли\", дискусията за качеството на въздуха в столицата е тази вечер в  галерия “Структура”. Според Световната здравна организация (СЗО) и Европейската агенция за околна среда (ЕАОС) България се нарежда сред страните с най-замърсен въздух. Битовото отопление на твърди и течни горива се определя като един от най-сериозните „виновници“ за лошото качество на въздуха през зимните месеци в Столична община. Анализът показва, че по-голяма част от домакинствата в Столична община се отопляват на централно парно, около ¼ на електричество и едва около 12% на твърди и течни горива, които са и единствените източници на отопление със значими емисии на замърсители във въздуха. В сметките не са включени необитаеми жилища - 142 596 броя, който представлява около ¼ от всички жилища в Столична община. Централното отопление се използва в по-голямата част от града. В няколко квартала дори е над 75%. – напр. в Младост 1 и Дървеница. Отопление на електричество с над 25% има в районите Люлин, Подуене и части от центъра, в които парното се ползва по-малко. На нафта, въглища и дърва се отопляват хората в райони с предимно ниско застрояване – Факултета, Модерно предградие, Орландовци, Христо Ботев, Горубляне, както и със смесено застрояване като Хаджи Димитър, Левски В и Г. Интересно е, че отопление на дърва (между 2.5 и 5%), има и в центъра – северозападните части и между булевардите Витоша, Патриарх Евтимий, ул. Граф Игнатиев, ул. Г.С.Раковски, бул. Цар Освободител. При сравнение на енергийния баланс в битовото отопление на София с един от най-добрите градове за живеене в света – Виена, се вижда, че отоплението на електричество в София е 4 – 5 пъти повече в сравнение с Виена. Съществената разлика между двата града е в сборния дял на централното отопление и газификация, който във Виена достига до 87%, докато в Столична община е 63%. Друга разлика е в дела на твърдите и течните горива – във Виена той е около 8%, докато в София достига 12%. Една от най-съществените разлики между София и Виена е степента на моторизация. В София на всеки двама души се пада един автомобил, докато във Виена – значително по-малко.Замерваните замърсители в изследването са въглероден оксид, фини прахови частици, азотни оксиди и въглеводороди. Резултатите от изследването за дизеловите автомобили показват по-високи нива на фини прахови частици спрямо евростандартите, като за евро 6 замерените стойности са в нормата. За останалите замърсители дизеловите двигатели се представят добре – стойностите са в нормата или се отклоняват с малко в някои категории.При бензиновите автомобили резултатите са противоположни на дизеловите. И за четирите замърсителя измерените стойности са в нормата само за евро 6 и колкото по-стари са автомобилите, толкова отклонението е по-голямо от нормата при всички замърсители (освен ФПЧ, за които няма норма преди евро 5). За евро 2, 3 и 4 замерените стойности при бензиновите двигатели са 2 до 3 пъти над замерените при дизеловите двигатели. Като резултат от проучването с най-голям дял на замърсяване с измерваните 4 замърсителя са старите бензинови автомобили с 66%, следвани от дизеловите леки автомобили със 17 на сто. Поради спецификата на географското разположение на Столична община, климатичните особености също играят важна роля във формирането на качеството на въздуха. Както заради местоположението си между Стара планина, Витоша и западните склонове на Ихтиманска Средна гора, така и поради относително голямата си надморска височина, Софийското поле е най-мъгливото място в България. То се характеризира с продължителните дни с мъгли, безветрие и температурна инверсия, които създават условия за натрупване и задържане на замърсителите над града. Типичната мъгла е гъста или умерена от декември до януари, при което небето не се вижда. Годишно между 31% и 49% времето е тихо, като през есенно-зимния период стойностите са най-високи, тоест през зимата има най-малко вятър. Общият брой дни с мъгли в София е между 31 и 64 дни годишно, като почти всички са през зимния период.Стойностите за ФПЧ10 над нормата са предимно през студеното полугодие. Друга тенденция е същественото намаляване на стойностите над нормата през топлото полугодие. През студените месеци половината от измерените стойности са над нормата, особено за ноември, декември и януари. В същите тези три месеца са и стойностите в диапазоните 100 – 200, 200 – 300 и 300 – 400. През летните месеци само 10% от стойностите са над нормата, като през август има замерени едва 5 стойности два пъти над нормата. Заключението е, че замърсяването с ФПЧ има ясно изразен сезонен характер. Изводите в анализа на Визия за София са, че не дизеловите автомобили са основният фактор на замърсяване от транспорта, а това са старите и неподдържани бензинови автомобили, както вероятно и тези на пропан-бутан. Затова и мярка, насочена към забрана на дизелови автомобили, за която има лобиране в много държави в ЕС, няма да доведе до решаване на проблема със замърсяването. Забрана за стари автомобили пък при липса на данни за автомобилите без катализатор и филтър също би била мярка, обречена на ниска ефективност. Имайки предвид факта, че средната възраст на автопарка в България е по-ниска от тази в Австрия, става още по-трудно да „обвиним“ единствено старите автомобили. Друга крайна мярка е забраната на отопление на твърди горива. Причината е обвързването на замърсяването през зимните месеци с емисиите от битовото отопление. Обаче - мъглите имат най-голямо значение за формирането на качеството на въздуха в София според наличните данни. Затова и опитите за решаването на въпроса с качеството на въздуха в София са или безсмислено усилие, т.е. успехът им е невъзможен, или ще се реализират чрез недоказано коректни и неефективни мерки, които няма как да доведат до желания резултат. Това може би е и един от най-силните аргументи за нуждата от много по-детайлни и подробни данни, за да може да се предприемат работещи мерки, пишат от Визия за София. Според анализа за преноса на замърсители от други райони, напр. Перник, и замърсяването от нерегламенираното изгаряне на отпадъци, са двата източника на замърсяване, за които се знае  малко. Ако техният дял се окаже близък до този от транспорта и битовото отопление, то насочването на ресурси само за мерки спрямо транспорт или битово отопление губи смисъл и не води до решаване на проблема, смятат експертите. ", "date": "2018.11.01", "title": "Експерти: Мръсен въздух в София? Мъглата е най-виновна, а може и да е Перник"}
{"url": "https://offnews.bg/tenis/grigor-dimitrov-prikliuchi-sezon-2018-sas-zaguba-ot-marin-chilich-v-pa-691123.html", "text": "Най-добрият ни тенисист Григор Димитров приключи сезон 2018, след като загуби от Марин Чилич с 6:7(5) 4:6 в турнира от сериите \"Мастърс 1000\" в Париж.В първия сет Григор пропусна точка за пробив още в откриващия гейм и Чилич веднага го наказа след това. Гришо изостана 0:40 и изравни до 40:40, но все пак загуби подаването си - 2:0 за хърватина. След това Чилич все пак бе пробит в четвъртия гейм за 2:2, след като направи двойна грешка в последната точка.При 6:5 Чилич не успя да реализира три сетбола и двамата влязоха в тайбрек. Григор успя да направи обрат и да поведе с 5:4 точки и имаше два сервиса на сметката си. Вместо да приключи сета той загуби двата си сервиса и Чилич затвори със 7:5.На старта на втория сет Димитров изостана 15:40, като това му бе трети пореден сервис гейм, в който му се налага да отрази два брейкбола. Този път обаче измъкване нямаше – 0:1, а минути по-късно Чилич затвърди – 0:2.При хърватина нямаше и следа от колебанията в началото на мача и в петия гейм претендентът за Лондон можеше да постигне и двоен брейк, но не извлече максимума от ситуацията – 2:4.В края на срещата Димитров отрази два мачбола и стигна до геймбол, който неутрализира с ефектна къса за 4:5. Последната дума имаше Чилич, който сложи точка на мача – 4:6.Хасковлията започна сезона като №3 в световната ранглиста, но не успя да защити точките си и да оправдае големите очаквания след триумфа в Лондон миналия сезон. Димитров завършва 2018 година без титла, но с надежди за по-силна следваща кампания, след като Андре Агаси стана част от щаба му.", "date": "2018.11.01", "title": "Григор Димитров приключи сезон 2018 със загуба от Марин Чилич в Париж"}
{"url": "https://offnews.bg/obshtestvo/remontite-po-trakia-i-hemus-shte-prikliuchat-predi-zimata-691105.html", "text": "Ремонтите на виадуктите по автомагистралите „Хемус“ и „Тракия“ продължават и ще приключат преди зимата, съобщи председателят на Управителния съвет на Агенция „Пътна инфраструктура“ инж. Светослав Глосов в сутрешния блок на бТВ.В момента се ремонтират 4 мостови съоръжения на АМ „Хемус“, както и тунел „Витиня“ в тръбата в посока София. До средата на ноември се предвижда да приключи работата по мостовите съоръжения, за да има нормална проходимост през зимата. На АМ „Тракия“ се ремонтират също 4 виадукта, които не са обновявани от построяването им преди повече от 30 години.За улеснение на трафика в петък и неделя на местата, където е възможно се осигуряват две ленти за движение в посока. Съответно в петък на излизане от София в посока Бургас и Варна има по две ленти на АМ „Тракия“ и АМ „Хемус“, в района на ремонтите, а в неделя, когато шофьорите се прибират се осигуряват две ленти за София, обясни инж. Глосов. Той подчерта, че през пролетта ремонтите по съоръженията на двете магистрали ще продължат и това се прави за сигурността на пътуващите.Участъкът между Чирпан и Стара Загора на АМ „Тракия“, в който скоростта на движение е ограничена до 90 км/ч заради частични пропадания, е строен през 2005-2007 г. Впоследствие се е появил проблема с неравностите по настилката, което се дължи на пропуски при проектирането на отводняването в участъка, обясни още Глосов. Когато е правена магистралата и когато са се появили пропуските, не е поискано от фирмата в рамките на гаранционния срок да бъде отстранен дефектът, каза инж. Глосов. За подобряване на състоянието му трябва да се направи поетапен ремонт, а необходимите средства са поне 60 млн. лв.Относно участието на „Джи Пи Груп“ в обществената поръчка за изграждането на тунел „Железница“ председателят на УС на АПИ заяви, че в агенцията не е постъпвало официално заявление от дружеството, че се отказва от проекта. Той посочи още, че във Върховния административен съд има жалба от друг участник в обществената поръчка и докато съдът не се произнесе нищо не може да се предприема. Длъжни сме да спазваме закона. Ако ВАС потвърди правността на решението на АПИ за класиране на „Джи Пи Груп“, тогава ние ще ги поканим, такъв е законът. Ако те депозират отказ от изпълнение и от подписването на договор, тогава сме длъжни да поканим втория в класирането, обясни инж. Глосов.", "date": "2018.11.01", "title": "Ремонтите по 'Тракия' и 'Хемус' ще приключат преди зимата"}
{"url": "https://offnews.bg/temida/zheliaz-andreev-ne-znam-na-kakav-etap-e-deloto-mi-v-sasht-za-men-vaz-691092.html", "text": "Нямаме информация какъв е статусът на делото в САЩ. За нас най-важното беше, че аз оставам тук.Това обяви в сутрешния блок на  Желяз Андреев, след като стана вчера ясно, че САЩ са оттеглили искането си за неговата екстрадиция.Андреев благодари на всички, ангажирани по нсговия слчуай. В последните месеци са водени тежки и сложни преговори в продължение на няколко месеца - от посещението на главния прокурор на САЩ Джеф Сешънс у нас през май досега.Желяз Андреев бе обвинен в нарушаване на ембаргото със Сирия заедно с още четирима българи, с които работели заедно в кол център. Благодарение на обществения натиск българските власти не го екстрадираха в САЩ.Младият мъж е разбрал за щастливата развръзка в понеделник вечерта от хора от екипа на премиера. „Съобщиха ни, че САЩ официално са изпратили нота, с която заявяват, че оттеглят своето искане. Просто ни помолиха да изчакаме до сряда, докато мине официалното изявление”, каза той.„Последно имахме среща през юни, на която ни бе пояснено, че предстоят тези няколкомесечни преговори и няма да има развитие по казуса, което да бъде общодостъпна информация за известно време”, каза приятелката на Желяз – Милена Здравкова.„Казаха ни, че ние трябва да запазим спокойствие и да не предприемаме никакви юридически действия, тъй като казусът не е юридически. Ние с цената на много усилия останахме пасивни. Не предприемахме абсолютно никакви действия, не се интересувахме дори какво се случва”, допълни тя.Той допълни, че от няколко месеца отново работи, но в друга сфера.", "date": "2018.11.01", "title": "Желяз Андреев: Не знам на какъв етап е делото ми в САЩ. За мен важно бе да остана тук"}
{"url": "https://offnews.bg/sviat/vodolazi-sa-otkrili-cherna-kutia-ot-padnalia-indonezijski-samolet-691095.html", "text": "Водолази са открили част от черна кутия на падналия индонезийски самолет, предаде БТА. Агенцията се позова на ръководителя на националната агенция за издирвателни и спасителни операции.\"Това е част от черната кутия, защото има липсваща част\", каза Мухамад Сяуги.Засега не е ясно коя от двете черни кутии е това - тази, която записва гласовете в пилотската кабина, или онази с данните за полета.Водолазите са открили и предмет с дължина около 1,5 метра, за който се смята, че е част от самолета.\"Боинг\" 737 МАКС 8 на индонезийската нискотарифна авиокомпания \"Лайън еър\"се разби в Яванско море в понеделник 13 минути след излитането си от индонезийската столица Джакарта за град Пангкал Пинанг на остров Суматра. Загинали са всички 189 души на борда - 181 пътници и осемчленен екипаж.Самолетът е бил въведен в експлоатация само преди няколко месеца. Той имал проблеми при предишния си полет до Джакарта в неделя.", "date": "2018.11.01", "title": "Водолази са открили черна кутия от падналия индонезийски самолет"}
{"url": "https://offnews.bg/tenis/grigor-dimitrov-agasi-e-neveroiaten-691091.html", "text": "Най-добрият ни тенисист Григор Димитров се завърна към победите, след като надви испанеца Роберто Баутиста Агут със 7:6(10), 6:4 на турнира \"Мастърс\" в Париж. Днес той ще се изправи срещу Марин Чилич в спор за място на четвъртфиналите. Срещата на първата ни ракета открива програмата на централния корт в 12:00 ч. българско време. Може да гледате сблъсъка по MAX Sport 1.Българинът е във френската столица със своя треньор Дани Валверду, но част от екипа му вече е и американската легенда Андре Агаси. След мача с Агут Григор говори за работата си с бившия №1 в света.\"Сега е точното време той да дойде в екипа. Все още няма нищо уговорено и в момента работим върху съставянето на график. Той е невероятен. Не мога да се сетя за по-добър от него по отношение на споделяне на мисли, чувства и емоции на корта и извън него.Вярвам, че той е човекът – минал е през толкова много. Има невероятна кариера с толкова върхове и падения. Надявам се да пътувам малко повече с Андре следващата година и със сигурност ще опитаме да прекараме много повече време заедно в следващите седмици и месеци”, заяви Григор по отношение на работата си с Агаси.Американецът работи и с Новак Джокович преди време, като нямаше ясно изразени функции. Американецът ясно беше поставил като условие да не пътува за всички турнири.", "date": "2018.11.01", "title": "Григор Димитров: Агаси е невероятен"}
{"url": "https://offnews.bg/obshtestvo/sled-muhliasalia-kashkaval-proveriavat-mlechnite-produkti-za-uchilish-691104.html", "text": "Проверки за качеството на млечните продукти, доставяни на училищата, започват БАБХ и Държавен фонд \"Земеделие\". Причината са публикации в медиите за некачествен кашкавал - с мухъл и .  Проверявани ще бъдат одобрените по програмата кандидати.По схемата се доставят прясно пастьоризирано мляко с масленост 2%,  кисело мляко с масленост 2%,  бяло саламурено сирене и кашкавал. Млечните продукти трябва да бъдат произведени в одобрени обекти на територията на Европейския съюз и да бъдат доставяни в индивидуални или неиндивидуални опаковки с ненарушена цялост. Те трябва да отговарят и на други изисквания, посочени в регламента, а при нарушение одобрението на доставчика може да бъде временно отнето или спряно.Днес Областната дирекция по безопасност на храните в Сливен иззе кашкавал с плесен, предназначен за сливенски училища, съобщи БТА. Експерти от агенцията са извършили проверки по два сигнала за доставка на кашкавал с плесен в училища на територията на Сливен по схемата \"Училищно мляко\". Откритите млечни продукти с нарушени опаковки са поставени под забрана от инспекторите и са насочени за унищожаване.", "date": "2018.11.01", "title": "След мухлясалия кашкавал: проверяват млечните продукти за училищата, вече има иззети в Сливен"}
{"url": "https://offnews.bg/obshtestvo/v-dianabad-iztok-i-kv-vasil-levski-bez-voda-zaradi-remonti-691075.html", "text": "\"Софийска вода\" предупреди за спиране на водоподаването днес заради планирани ремонти.Във връзка с подмяна на сградно водопроводно отклонение на ул. „Пчелина“ кв. „Бусманци“, се налага спиране на водоподаването от 09:00 до 17:00 часа на ул. „Пчелина“ от ул. „Троянов път“ до ул. „Асен Игнатов“.Във връзка с подмяна на сградно водопроводно отклонение на ул. „Бесарабия“ кв. „Васил Левски“, се налага спиране на водоподаването от 09:30 до 18:30 часа на ул. \"Бесарабия\" - от ул. \"Константин Фотинов\" до ул. \"Лепенец\".Във връзка с подмяна на сградно водопроводно отклонение на ул. „Езерото“ с. Кътина, се налага спиране на водоподаването от 09:30 до 14:00 часа на клиентите ул. „Пирамидите“.Във връзка с подмяна на сградно водопроводно отклонение на ул. „Ген. Михаил Кутузов“ м. Гърдова глава, се налага спиране на водоподаването от 10:00 до 19:00 часа на ул. „Ген. Михаил Кутузов“ - от ул. „Еровете“ до ул. „Дрян“, и ул. „Грамос“.Във връзка с изграждане на сградно водопроводно отклонение на ул. „Тинтява“ жк. „Изток“, се налага спиране на водоподаването от 10:00 до 17:00 часа на ул. „Тинтява\" - от ул. „Райко Алексиев“ до ул. „Тодор Стоянов“.Във връзка с подмяна на спирателен кран на ул. „Апостол Карамитев“ жк. „Дианабад“, се налага спиране на водоподаването от 10:00 до 16:30 часа на ул. „Никола Габровски\" № 39А, павилиони на ул. „Никола Габровски\" до ул. „Апостол Карамитев\", ул. „Апостол Карамитев\" № 16, бл. 24 и бл. 25.Във връзка с реконструкция на водопровод на бул. „Илиянци“ жк. „Военна рампа“ се налага спиране на водоподаването от 09:00 до 21:00 часа на бул. “Илиянци” от ул. “Локомотив” до ул.” Първа българска армия”.", "date": "2018.11.01", "title": "В Дианабад, Изток и кв. Васил Левски без вода заради ремонти"}
{"url": "https://offnews.bg/politika/minalo-nesvarshvashto-vmro-vnese-zakon-za-regulatcia-na-tcenite-na-hr-691110.html", "text": "Законопроектът на ВМРО, който слага таван на надценките на стоките от първа необходимост, вече е факт. Вчера народни представители от партията на вицепремиера Красимир Каракачанов са внесли промени в Закона за защита на потребителите, които въвеждат ограничения върху цените на редица основни хранителни продукти.Предлаганите от тях промени предвиждат при наличието на критични социални и икономически обстоятелства, министърът на икономиката по предложение на социалния министър да може в срок от 12 месеца да определи максимална надценка на стоките от първа необходимост.Лидерът на ВМРО Каракачанов обяви преди време намерението си да предложи такива мерки, но икономистите от големия им коалиционен партньор - ГЕРБ изразиха дълбоки резерви. Което е разбираемо, тъй като ценово регулиране има основно в държави като Северна Корея и Венецуела. За сметка на това крайнолеви организации като Съюза на комунистите и Движение \"Че Гевара\" се обявиха в пълна подкрепа на идеите на ВМРО, тъй като те се препокривали с тезите на комунистите за въвеждане на ценови борд.Законопроектът на воеводите предвижда определянето на \"кошница от продукти от първостепенно значение за оцеляването на най-бедните ни съграждани и ежемесечен анализ на цените им\", като изброените храни са: хляб, кисело мляко, прясно мляко, краве сирене, краве масло, кашкавал тип \"Витоша\", пилешко и свинско месо, яйца, брашно и олио от български производители, които \"според социалното министерство са жизнено важни за домакинствата с най-ниски доходи\". Народните представители от ВМРО определят нуждата от защита на интересите на потребителите като главен мотив за предложението. Според тях, потребителите биват ощетени от несправедливото разпределение на печалбата между производителите и търговците на въпросните продукти. Вносителите на новите текстове се позовават на информация, събрана от срещи с производители на подобен тип продукти, потребителски организации и държавни институции. Според проведеното от народните представители изследване, производителите на хляб калкулират надценка от средно 5 ст. за единица продукция, докато при търговците тя стига до 30 ст. за брой, като подобен проблем има и при млечните продукти.Според тях евентуалното ограничаване на надценката няма да окаже голямо влияние върху нивата на печалба на търговските вериги, тъй като тези храни представляват едва 1% от техния оборот. Промените обаче биха осигурили механизъм, който да защитава интереса на потребителите срещу \"прекомерната печалба\" на търговците и биха предотвратили \"антипазарни деформации\". ", "date": "2018.11.01", "title": "Минало несвършващо: ВМРО внесе закон за регулация на цените на храните"}
{"url": "https://offnews.bg/obshtestvo/oblachno-s-temperaturi-mezhdu-8-i-25-gradusa-691072.html", "text": "Днешният ден ще започне с облачно и мъгливо време по поречията на реките, в низините и в Източна България, но след обяд видимостта временно ще се подобри и облачността ще се разкъса. Над Западна и Централна България през по-голямата част от деня ще е със значителна висока облачност. Ще духа слаб до умерен вятър от изток-североизток. Минималните температури ще са между 8° и 13°, максималните - между 20° и 25°, показва прогнозата на Националния институт по метеорология и хидрология.В планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°.По Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. Максималните температури ще са 17-20°. Температурата на морската вода е 17-18°. Вълнението на морето ще е 1-2 бала.", "date": "2018.11.01", "title": "Облачно, с температури между 8 и 25 градуса"}
{"url": "https://offnews.bg/na-tozi-den/praznuvame-denia-na-narodnite-buditeli-691081.html", "text": "Днес България празнува Денят на народните будители, отбелязван в чест на българските просветители, книжовници, революционери, на будителите, отдали живота си, за да възродят българския дух, стремежа към образование и книжовност.Първото неофициално честване на празника е през 1909 г. в Пловдив. Дотогава на тази дата се празнува Денят на Св. Иван Рилски, припомня . През 1922 г. Народното събрание обявява 1 ноември за празник на всички \"заслужили\" българи, а от 1 ноември следващата година, с указ на цар Борис III, денят е обявен за общонационален. След 9 септември 1944 г. празникът е отменен.Денят на народните будители ще бъде отбелязан днес по традиция с тържествена церемония пред Президентството. Държавният глава Румен Радев ще приеме почетния строй на Националната гвардейска част. Ще бъде издигнато националното знаме. След церемонията президентът ще има среща с ръководители на културни институции, общественици и дейци на науката, образованието, културата и изкуството.Националната библиотека ще отбележи деня в 17 ч. с откриването на изложбата \"Пространства за будители\" в централното фоайе. Тя е посветена на периодичния печат, издаван от народните читалища през периода 1888-2018 г. и е подготвена съвместно от експерти на Библиотеката и Съюза на народните читалища.Библиотеката ще обяви и кой е първият носител на Почетната награда (грамота) за \"Млад будител на 2018\".Столична библиотека ще отбележи 1 ноември с две събития: от 18.00 ч. в Мраморно фоайе на първия етаж ще се открие изложбата „Нестор Марков – будителят\". Откриването ще бъде съпроводено с представяне на новоизлязлата книга „Щрихи от две епохи. Нестор Марков – писма и спомени“ от Мария Ловджиева, изд. „Стилует“.Изложбата може да бъде разгледана от 1 до 14 ноември 2018 в Галерия \"София\" на Столична библиотека. Входът е свободен.Българската академия на науките ще отбележи с тържествено събрание Деня на народните будители. Честването ще се проведе днес от 11:00 часа в зала „Проф. Марин Дринов“ на БАН. Тържеството ще открие председателят на Общото събрание на БАН проф. Евелина Славчева. По случай празника учени от деветте научни направления на Академията ще получат дипломи за най-цитирана статия през изминалата година.Регионалният исторически музей в Сфия също е планирал тържествена програма, посветена на Йорданка Филаретова, която разгръща сериозна образователна и благотворителна дейност в полза на обществото, и 175 години от нейното рождение. Началото е в 11:00 ч. в Централното фоайе на Музея.В този специален за българската просвета и култура ден Регионалният исторически музей – София традиционно връчва грамотите на всички свои дарители през 2018 г.В официалната програма са включени рецитации на ученици от Професионалната гимназия по облекло „Княгиня Мария Луиза”, гр. София. Те ще прочетат писма и част от кореспонденцията на Йорданка Филаретова. Възпитаници на Ph. D. Music Lab при Народно читалище “Цар Борис III - 1928”, гр. София ще имат музикални изпълнения.По време на тържествената програма Ангелина Сапаревска от Националното музикално училище \"Любомир Пипков\" ще свири на пиано, а Мина Сапаревска от 1 СУ \"Пенчо Славейков\" ще представи изложба на тема: \"Репетиция за живота и голямото изкуство\".Своите награди ще получат и децата, чиито творби са отличени в детския конкурс \"Птиците в изкуството\", организиран от Регионалния исторически музей – София.", "date": "2018.11.01", "title": "Празнуваме Деня на народните будители"}
{"url": "https://offnews.bg/obshtestvo/sofijskiat-universitet-reshi-da-otkrie-filial-v-burgas-691089.html", "text": "Софийският университет реши да открие филиал в Бургас. Проектът бе одобрен снощи от Академичния съвет на Алма матер. Предстои по него да се произнесе Националната агенция по оценяване и акредитация, от чието решение зависи дали звеното ще бъде открито или не.Планира във филиала да бъдат обучавани студенти в магистърска степен по професионалните направления \"Икономика\" и \"Администрация и управление\" в редовна и задочна форма.Обучението в магистърска степен продължава година и половина.Предвидените програми и специализации за магистрите са:- Икономика и финанси (задочно обучение);- Бизнес администрация;- Икономика и управление в енергетиката, инфраструктурата и комуналните услуги;- Business Administration – Strategic Management (in English);- Business Administration – Human Resources Development (in English);- Счетоводство и анализ на големи данни;- Дигитален маркетинг;- Управленски информационни системи;- Икономика и управление на публичния сектор.Във филиала ще преподават 65 редовни преподаватели от СУ, които ще пътуват по график.Община Бургас предоставя сградата, в която ще има учебни зали, обслужващи и служебни помещения и комуникационни площи. Тя осигурява още: апартаменти за нощувки за преподавателите; средства за издръжка на филиала през първата година от създаването му; съдействие за общежитие на студентите; стажантски програми за студентите; помощ за обзавеждане, оборудване на помещения.Вече е купен специализиран софтуер и е изграден електронен каталог с възможности за достъп чрез интернет на Университетската библиотека на СУ.Мотиви\"Бургаският филиал на СУ ще е единствената териториално изнесена структура на висшето училище в цяла Източна България. С неговото откриване СУ ще отговори на потребностите и желанията за образование в направленията, в които СУ осъществява обучение, на кандидат-студенти от големите градове, като Бургас, Варна, Русе, Добрич, Сливен, Ямбол, Шумен, Стара Загора и десетки по-малки населени места\", мотивира предложението си Софийският университет чрез проекта.Разяснява се и защо е избран морският град за седалище на филиала:", "date": "2018.11.01", "title": "Софийският университет реши да открие филиал в Бургас"}
{"url": "https://offnews.bg/medii/koi-sa-naj-vliatelnite-pechatni-izdania-u-nas-691098.html", "text": "Вестниците не са това, което бяха, и никога няма да бъдат. Първопроходниците на журналистиката, за които се казва, че мерят „секундите на историята“ и с еднаква тежест могат да пребият с един удар и муха, и министър, са в тревожно развитие в застой. Общата картина показва, че доверието в медиите като цяло е в упадък. Това е обобщеното заключение на актуално проучване на печатните издания на АЕЖ (Асоциацията на европейските журналисти) в България.През последните няколко години в България бяха положени поредица усилия да се разбере кой е реалният собственик на всяка отделна медия. Законодателни изменения, които се обсъждат в крачка, предлагат частични решения в тази посока и донякъде тези процеси доведоха до осветляване на собствеността. В същото време те не дават пълен отговор на въпроса как и кой контролира съдържанието на медиите, пишат авторите на изследването.За проучването са изпозлвани анализ на финансовите потоци, на рекламния пазар, на съдържанието, използваме отворени бази данни, проследяваме имат ли и към кого задължения издателите, получават ли външно финансиране. Проведено е и национално представително изследване, извършено по поръчка на АЕЖ-България, от социологическа агенция „Маркет линкс“, което е определило 10-те най-влиятелни хартиени издания, които все още се продават на вестникарския пазар:Това са „Телеграф“, „24 часа“, „Уикенд“, „Монитор“, „Труд“, „България днес“, „Стандарт“ „Капитал“, „Сега“ и „168 часа“.Четат 1/3 от пълнолетните, най-вече по-възрастните. И още изводи:Аудиторията на печатните вестници се свива до приблизително една трета от пълнолетните български граждани. Характерно за профила на тяхната аудитория е, че тя се измества към по-високите възрастови групи. Обхватът сред най-младия сегмент (18-34 години) е 23%, 29% е той сред 35–59-годишните и 44% сред гражданите над 60 години.Профилът по тип населено място показва, че най-висок е делът на хората, които четат печатни издания, сред жителите на големите градове (39%) и на столицата (36%), а най-нисък – сред живущите в градовете (32) и в селата (25%).Около две трети от читателите посочват, че избраните от тях печатни вестници отразяват актуалните проблеми в обществото. Също така около 57% от читателите споделят мнението, че вестниците, които четат, им помагат да формират мнение по значими въпроси. Тези резултати индикират, че печатните медии изпълняват поне част от основните си функции за преобладаващата част от читателите си.Трябва да бъде отбелязано, че аудиторията не възприема българските печатни вестници еднозначно – от една страна, те са обективни по отношение на информацията, която представят в обществото, и печелят доверието на аудиторията, но едновременно с това са налице и нагласи, които проблематизират техния имидж и дейност.Относително висок е делът на респондентите, които имат съмнение по отношение на финансирането на печатните издания. Нагласите относно зависимостта на печатните вестници към неясно финансиране (57%) се допълва и от мнението, според което „собствеността на вестниците, които чета, е важна за тяхната обективност и независимост“, споделяно от 48% от респондентите.Резултатите от проучването ясно очертават демографската група на читателите в София като най-критична както към финансирането на печатните издания, така и към тяхната предполагаема обвързаност с политически и икономически интереси. Останалите демографски групи показват по-слаба чувствителност към независимостта на българските вестници.В пълен противовес на четящите, профилът на нечетящите вестници (68%) обхваща основно млади респонденти- 18-34 г. (77%), населяващи селата (75%) и с месечен доход до 200 лв. (85%).Сред респондентите, чели вестници последните 30 дни, най-четени са „Телеграф“ (46%), „24 часа“ (39%) и „Труд“ (27%). Хората, спадащи към тази група, са градско население с високи доходи.Вестници като „Уикенд“ (26%) и утвърдилите се отдавна на пазара „Капитал“ (15%) и Сега (11%) са със средни нива на читаемост, но въпреки това затвърждават позицията си най-предпочитани в областта пазарната си ниша.„Телеграф“ и „Марица“ оглавяват класацията по отношение на среден брой закупувани вестници месечно (3 бр.).Регистрираните в рамките на проучването фактори за покупка на вестници са: „информация, статии, публикации“ (52%), „изграден навик през годините“ (39%), „предпочитание да се чете вестник на хартия, а не в интернет“ (35%), „доверие на конкретен вестник“ (24%), „лесно намиране на вестника, достъпност“ (19%), „ниска цена“ (15%), „авторитет на предпочитания от читателя вестник“ (8%), „авторите на статиите“ (7%).Най-голям е интересът на читателската аудитория към новините от страната (70%), новините от чужбина (43%), свободното време и хоби (забавление, кръстословици, судоку, тестове, конкурси) (43%), публикации за здравето (35%), публицистика (политически статии и анализи) (34%), регионални новини (33%) и т.н. Новините от страната, чужбина, регионалните новини, спортните събития, публицистика и икономически теми представляват по-голям интерес за мъжете, отколкото за жените. От своя страна, жените се интересуват повече от мъжете от публикации в печатните издания за свободно време и хоби, здравна тематика, култура, светски новини и образование.В печатните издания младите (18-34 години) търсят най-често от новините за страната, публикации за забавление и хоби (кръстословици, судоку), световни новини, спорт, прогноза за времето, хороскоп, обяви, култура и т.н.Хората на средна възраст (35-59 години) четат най-често новини за страната, публикации за забавление и хоби (кръстословици, судоку), световни новини, култура, здравна тематика и т.н.Рубриките и темите, които представляват най-голям интерес за възрастните (над 60 години), са новини за страната, световни новини, кръстословици и судоку, здравни теми, публицистика, регионални новини, прогноза за времето, хороскопи и т.н.Преобладаващата част (57%) от читателската аудитория счита, че повечето печатни вестници в страната са зависими от неясно финансиране.Не са еднозначни нагласите на читателската аудитория по отношение на взаимовръзката между собствеността на предпочитания вестник и обективността при представянето на информацията. Най-висок е делът на читателите, които считат, че собствеността на даден вестник е от съществено значение за обективността и независимостта на печатното издание – 47%. От своя страна, приблизително 21% от читателите не споделят опасение, че собственикът на вестника, който те четат, оказва значимо влияние върху обективността и независимостта при представянето на информация.", "date": "2018.11.01", "title": "Кои са най-влиятелните печатни издания у нас?"}
{"url": "https://offnews.bg/obshtestvo/zelenata-zona-za-plateno-parkirane-v-sofia-se-razshiriava-ot-dnes-eto-691076.html", "text": "От днес, 1 ноември, зелената зона за платено паркиране в София се разширява. Платени стават и паркингите, които не се намират на улица. Разширението обхваща жилищните комплекси \"Лозенец\", \"Оборище\", \"Възраждане\" и \"Красно село\", предупредиха от Столична община.Днес и утре няма да се извършва контрол на паркирането в новите присъединени части на „зелена зона\" в кварталите Горен Лозенец, Оборище, Възраждане и Красно село, обещаха от общината и обясниха, че причината е в получените много нови онлайн заявления за стикери, които се обработват. Гражданите не бива да се притесняват, че ще бъдат санкционирани, преди да получат стикерите си.Паркирането в синя зона струва 2 лева на час, в зелена - 1 лв.Синята зона е оградена от булевардите \"Христо Ботев\", бул. \"Тодор Александров\", бул. \"Княз Ал. Дондуков\", бул. \"Васил Левски\", бул. \"Ген. М. Д. Скобелев\". По граничните булеварди, посочващи обхвата на зоната, действа режим на почасово платено паркиране \"Синя зона\".Новата зелена зона () е оградена от следните булеварди и улиците: бул. \"Княгиня Мария Луиза\", ул. \"Белоградчик\", ул. \"Веслец\", ул. \"Клокотница\", ул. \"Будапеща\", ул. \"Козлодуй\", ул. \"Константин Стоилов\", бул. \"Ген. Данаил Николаев\", бул. \"Ситняково\", бул. „Михай Еминеску\", бул. \"Цариградско шосе\", бул. „Евлоги и Христо Георгиеви\", бул. „Драган Цанков', ул. „Митрополит Кирил Видински\", ул. \"Йосиф Петров\", пл. „Велчова завера\", ул. „Стоян Михайловски\", бул. \"Пейо Яворов\", бул. „Никола Й. Вапцаров\", ул. „Атанас Луков\", ул. \"Люба Величкова\", ул. \"Сребърна\", ул. \"Хенрих Ибсен\", ул. „Козяк'', ул. „Св. Осий Кордобски\", ул. \"Св. Атанасий Велики\", ул. „Козяк\", ул. „Света Троица\", ул. \"Никола Образописов\", ул. „Епископ Протоген\", граница на \"Южен Парк\", бул. \"Арсеналски\", бул. „Черни връх\", бул. \"България\", бул. \"Пенчо Славейков\", бул. \"Витоша\"/ до ул. \"Бяла черква\" и обратно до бул. \"България\"/, бул. \"България\", бул. \"Академик Иван Е. Гешов\", ул. \"Хан Пресиян\", ул. \"Здраве\", бул. \"Пенчо Славейков\", ул. \"Св. Георги Софийски\", бул. \"Академик Иван Е. Гешов\", бул. \"Ген. Едуард И. Тотлебен\", ул. \"Йоаким Кърчовски\", ул. „Камен Андреев\", ул. \"Охридско езеро\", ул. \"Гюешево\", бул. „Инж. Иван Иванов\", бул. \"Ал. Стамболийски\", ул. Димитър Петков\" /до ул. „Д-р Калинков\" и обратно/, бул. \"Ал. Стамболийски\", бул. \"Константин Величков\", бул. \"Сливница\", ул. \"Опълченска\". По граничните булеварди посочващи обхвата на зоната, действа режим на почасово платено паркиране „Зелена зона\".Разширението на платените участъци за паркиране е в следните подзони:Синя зонаПодзона 1. Бул. \"Христо Ботев\", бул. \"Тодор Александров\", бул. \"Цар Освободител\", ул. \"Княз Александър I Батенберг\", ул. \"Алабин\".Подзона 2. Бул. \"Христо Ботев\", ул. \"Алабин\", бул. \"Витоша\", бул. \"Ген. М. Д. Скобелев\".Подзона 3. Бул. \"Витоша\", ул. \"Алабин\", ул. \"Граф Игнатиев\", бул. \"Васил Левски\", бул. \"Ген. М. Д. Скобелев\".Подзона 4. Ул. \"Граф Игнатиев\", ул. \"Алабин\", ул. \"Княз Александър I\", бул. \"Цар Освободител\", бул. \"Васил Левски\".Подзона 5. Бул. \"Княз Александър Дондуков\", бул. \"Васил Левски\", бул. \"Цар Освободител\".Зелена зонаПодзона 6. Бул. \"Христо Ботев\", бул. \"Сливница\", бул. \"Княгиня Мария Луиза\", бул. \"Тодор Александров\".Подзона 7. Ул. \"Опълченска\", бул. \"Сливница\", бул. \"Христо Ботев\", бул. \"Тодор Александров\".Подзона 8. Бул. \"Ген. М. Д. Скобелев\", бул. \"Тодор Александров\", бул. \"Христо Ботев\".Подзона 9. Бул. „Ген. Едуард И. Тотлебен\", бул. „Ген. М. Д. Скобелев\", бул. \"Прага\", бул. \"Пенчо Славейков\".Подзона 10. Бул. \"Прага\", бул. \"Ген. М. Д. Скобелев\", ул. \"Проф. Фритьоф Нансен\", бул. \"България\", бул. \"Пенчо Славейков\".Подзона 11. Бул. \"Васил Левски\", бул. \"Цар Освободител\", бул. \"Евлоги и Христо Георгиеви\", ул. \"Проф. Фритьоф Нансен\".Подзона 12. Бул. \"Васил Левски\", бул. \"Янко Сакъзов\", бул. \"Евлоги и Христо Георгиеви\", бул. \"Цар Освободител\".Подзона 13. Бул. \"Васил Левски\", бул. \"Княз Александър Дондуков\", бул. \"Ген. Данаил Николаев\", ул. \"Проф. Милко Бичев\", бул. \"Евлоги и Христо Георгиеви\", бул. \"Янко Сакъзов\".Подзона 14. Бул. \"Васил Левски\", бул. \"Ген. Данаил Николаев\", бул. \"Княз Александър Дондуков\".Подзона 15. Бул. \"Сливница\", бул. \"Васил Левски\", бул. \"Княз Александър Дондуков\", ул. \"Георги С. Раковски\".Подзона 16. Бул. \"Княгиня Мария Луиза\", бул. \"Сливница\", ул. \"Георги С. Раковски\", бул. \"Княз Александър Дондуков\".Подзона 17. Бул. \"Княгиня Мария Луиза\", ул. \"Белоградчик\", ул. \"Веслец\", ул. \"Клокотница\", ул. \"Козлодуй\", ул. \"Константин Стоилов\", бул. \"Сливница\".Подзона 18. Бул. \"Христо Ботев\", бул. \"Княгиня Мария Луиза\"- локално платно пред Централна гара, бул. \"Сливница\".Подзона 19. Ул. \"Опълченска\", бул. \"Княгиня Мария Луиза\", бул. \"Христо Ботев\", бул. \"Сливница\".Подзона 20. ул. \"Здраве\", ул. \"Хан Пресиян\", бул. \"Академик Иван Е. Гешов\", бул. \"България\", бул. „Витоша\" /до ул. „Бяла черква\" и обратно до бул. \"Пенчо Славейков\"/, бул. \"Пенчо Славейков\"Подзона 21. Бул. „Черни връх\", бул. „Джеймс Баучър\", ул. \"Света Троица\", ул.\"Никола Образописов\", ул.\"Епископ Протоген\", граница на Южен парк, ул. „Богатица\", ул. „Славище\", бул. \"Арсеналски\".Подзона 22. Бул. „Джеймс Баучър\", бул. „Свети Наум\", бул. „Черни връх\".Подзона 23. Бул. „Евлоги и Христо Георгиеви\", бул. „Черни връх\", бул. „Свети Наум\", ул. \"Милин камък\".Подзона 24. Бул. „Евлоги и Христо Георгиеви\", ул. „Милин камък\", бул. „Св. Наум\", ул. „Йосиф Петров\", ул. „Митрополит Кирил Видински\", бул. \"Драган Цанков\".Подзона 25. Бул. „Евлоги и Христо Георгиеви\", бул. „Цариградско шосе\", бул. „Михай Еминеску\", ул. „Хан Омуртаг\", ул. „Мизия\".Подзона 26. Бул. „Джеймс Баучър\", бул. „Черни връх\", ул. „Хенрик Ибсен\", ул. \"Козяк\", ул. „Осий Кордобски\", ул. „Св. Атанасий Велики\", ул. \"Козяк\".Подзона 27. Бул. „Джеймс Баучър\", пл. „Велчова завера\", бул. \"Стоян Михайловски\", бул. „П. К. Яворов\", бул. „Никола Й. Вапцаров\", ул. „Плачковица\".Подзона 28. Бул. „Джеймс Баучър\", ул. „Плачковица\", бул. „Никола Й. Вапцаров\", бул. „Черни връх\".Подзона 29. Бул. „Никола Й. Вапцаров\", ул. „Атанас Дуков\", ул. \"Люба Величкова\", ул. \"Сребърна\", бул. „Черни връх\".Подзона 30. Бул. „Пенчо Славейков\", ул. „Св. Георги Софийски\", бул. \"Академик Иван Е. Гешов\", бул. \"Ген. Едуард И. Тотлебен\".Подзона 31. Бул. \"Ген. Едуард И. Тотлебен\", ул. \"Йоаким Кърчовски\", ул „Добруджански край\", бул. „Ген. М. Д. Скобелев\".Подзона 32. Бул. „Ал. Стамболийски\", бул. \"Ген. М. Д. Скобелев\", ул. \"Добруджански край\", ул. „Камен Андреев\", ул. „Охридско езеро\", ул. „Гюешево\".Подзона 33. Бул. „Ал. Стамболийски\", бул. „Инж. Иван Иванов\", бул. „Сливница\", ул. „Опълченска\".Подзона 34. Бул. „Инж. Иван Иванов\", бул. \"Ал. Стамболийски\", ул. „Димитър Петков\" /до ул. „Д-р Калинков\" и обратно/, бул. \"Ал. Стамболийски\", бул. „Константин Величков\", бул. „Сливница\".Подзона 35. Бул. \"Евл. и Хр. Георгиеви\", ул. „Проф. Милко Бичев\", бул. \"Ген. Данаил Николаев\", бул. „Ситняково\", ул. „Черковна\", ул. „Султан Тепе\".С разширението платените места за паркиране стават 28 хил.ПлащанеНачините за заплащане в зоните за почасово платено паркиране са:- Чрез талон за почасово платено паркиране със „скреч“ покритие. Водачът отбелязва година, месеца, деня, часа и минутите, когато оставя колата си.- Той може да плати с SMS на номера, указан за съответната зона на указателните табели (1302 за синя зона и 1303 за зелена). Съобщението трябва да съдържа регистрационния номер на автомобила.- Чрез талон от електронно устройство за самотаксуване тип „паркомат“.Максимално разрешеното време за паркиране в различните зони за почасово платено паркиране е както следва:- За „синя зона“ - в работни дни в часовия интервал от 8.30 ч. до 19.30 ч. и в събота - в часовия интервал от 8.30 ч. до 18.00 ч., максимално допустимото време за паркиране е 2 часа; - За „зелена зона“ - в работни дни в часовия интервал от 8.30 ч. до 19.30 ч. - максимално допустимото време за паркиране е 4 часа.С промени в наредба беше въведено ограничение за издаване до три винетни стикера на домакинство, но те ще важат за две години, а не както сега само една.Глобата за паркиране по пешеходни зони, тротоари и градинки ще е от 50 до 200 лв. 200 лв. е и санкцията за заемане на място за хора с увреждания.", "date": "2018.11.01", "title": "Зелената зона за платено паркиране в София се разширява от днес: ето новите улици и булеварди"}
{"url": "https://offnews.bg/politika/simenov-podal-signal-sreshtu-dabch-no-parvo-go-konsultiral-sas-sarat-691103.html", "text": "Вицепремиерът Валери Симеонов лично е подавал сигнал за злоупотреби в Държавната агенция за българите в чужбина (ДАБЧ), но преди да го предаде на компетентните органи, се консултирал с колегата си Красимир Каракачанов.Това стана ясно от изявление на Сименов пред медиите в Министерския съвет.Пред медии Симеонов даде „малко предистория\": през лятото на 2017 г. е получил сигнал за злоупотреби в работата на агенцията, които касаели именно даването на българско гражданство. „Сигналите бяха от едно лице, което поиска дискретна среща с мен“, каса Симеонов, след което обяви и името на информатора - Катя Матева, към онзи момен все още служител в Министерството на правосъдието, пряко отговаряща за българското гражданство.„На тази среща ми бяха предоставени данни и сигнали, подадени в по-ранен период до ДАНС. Тъй като аз нямах как да преценя достоверността на тези предоставени ми факти и данни, на първо място се консултирах с моя колега и съратник Красимр Каракачанов, тъй като предложението за председател на агенцията беше от тях, и след като го информирах и получих от него съгласие, подадох тези материали на съответните специализирани служби, които са копетентни институции по тези сигнаи“, разказа Симеонов, който не даде възможност за задаване на въпроси и защо не е предал директно сигнала в прокуратурата и ДАНС, а е трябвало да го консултира.И като доказателство за работата си той посочи, че е подал сигнала няколко месеца по-късно в неговия кабинет. Това станало през октомври 2017 година, като той предоставил „писмена информация“ и „устно“ запознал „представителите на компетентните институции“. След около две седмици направил и втора среща, за да се поинтересува как върви работата и с това ангажиментите му по случая приключили.След което обясни, че още като получил сигнала, без да уведомява за това председателя на агенцията, няколко пъти го предупреждавал „много да внимава“ и „да си отваря очите“ за подобни злоупотреби, „тъй като това е изключително позорен шамар не само в лицето на агенцията, но и за България\". \"Доколко той се е съобразил, ще разберем от делата, които са заведени от прокуратурата. Мога да подчертая, че като длъжностно лице съм направил всичко, което е било по силите ми и това, което съм искал да направя“, допълни той.Симеонов не знае доколко неговият сигнал е основата за последната акция в ДАБЧ„Не ми е работа да се интересувам. Аз фактически отговарям на исканията за оставка, които са определено несъстоятелни“, допълни Симеонов, отговаряйки на призивите за оставка на „гласовитите представители“ на БСП, ДПС и Воля.Симеонов обясни, че мотивите за исканата му оставка били заради това, че трябвало да упражнява контрол върху агенцията и че дори бил неин принципал. След котео изясни какви са му правата спрямо агенцията – със заповед на премиера Бойко Борисов му е възложена единствено координация на ДАБЧ.„Смея да твърдя, че до момента стриктно и прецизно си изпълнявам задълженията и доказателства са фактите, че в началото на юни заедо със съдействието на Министерството на правосъдието, МВР и Министерството на външните работи, в моя кабинет успяхме да постигнем законови промени за трудовата миграция, което даде право на достъп на големи групи хора от български произход да се влеят в пазара на труда през 2017 и 2018 година“, обясни Симеонов и допълни, че ако през 2016 година броят на тези хора у нас бил нула, към тази година в пазара на труда са се включии 7700 човека.Като втори резултат от работата си той посочи промените за т. нар. Синя карта за граждани на трети страни с български произход.„Третият резултат, също видим – това е засилването на работата на ДАБЧ с българските общности в чужбина, в мащаби, които одосега не са били налице“, похвали се още Симеонов.Според него исканията за оставка са несъстоятелни, защото той е „администратор, който трябва да координара ДАБЧ“.", "date": "2018.11.01", "title": "Сименов подал сигнал срещу ДАБЧ, но първо го консултирал със \"съратника\" Каракачанов"}
{"url": "https://offnews.bg/sviat/rusia-nalaga-kontrasanktcii-na-ukrajna-691107.html", "text": "Премиерът на Русия Дмитрий Медведев подписа правителствено постановление, с което се въвеждат ограничения, засягащи 322 граждани на Украйна и 68 компании от тази страна, съобщи пресслужбата на кабинета в Москва, цитирана от БТА.Контрамерките са спрямо юридически и физически лица от Украйна и предвиждат замразяване на некешови парични средства, бездокументни (безналични) ценни книжа и имущество на територията на Русия и забрана за прехвърляне на средства (капитали) в чужбина.През февруари 2014 г. Украйна въведе санкции срещу 1228 физически и 468 юридически лица, сред които руски чиновници, политици, шефове на компании, журналисти, някои жители на Донбас, концернът \"Алмаз-Антей\", \"Газпромбанк\", \"Аерофлот\" и др. През 2017 г. Киев наложи санкции на руски компании от сферата на интернет и медиите.Руският президент Владимир Путин подписа на 22 октомври т. г. указ за специални икономически мерки в отговор на антируските санкции на Украйна. Ограниченията, наложени от Москва, обхващат съдии от Конституционния съд на Украйна, генералния прокурор, депутати от Върховната рада, едри бизнесмени, служители от президентската администрация, шефове на институции и на големи компании, известни политици националисти. Списъкът включва Алексей Порошенко - син на украинския президент Петро Порошенко, водача на партия \"Баткившчина\" и бивш премиер Юлия Тимошенко, друг бивш премиер - Арсений Яценюк. Санкционираните украински предприятия са най-вече от химическата и минно-рудната промишленост.Русия може да анулира контрамерките спрямо Украйна, ако Киев отмени своите санкции, отбелязва пресслужбата на руското правителство. Сред целите на руските контрасанкции кабинетът посочва \"нормализиране на двустранните отношения\" с Украйна.", "date": "2018.11.01", "title": "Русия налага контрасанкции на Украйна"}
