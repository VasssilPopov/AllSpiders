{"url": "https://offnews.bg/sviat/sasht-vavedoha-sanktcii-sreshtu-mezhdunarodnia-nakazatelen-sad-v-haga-699406.html", "text": "САЩ обявиха, че въвеждат санкции срещу Международния наказателен съд в Хага и ще отказват визи на лица, които инициират или участват в разследвания и съдебно преследване на американски служители пред съда.Това обяви държавният секретар Майк Помпео, цитиран от Франс прес и БТА.\"Днес обявявам политика на американски визови ограничения срещу служители, пряко отговорни за всякакви разследвания на МНС срещу американски военнослужещи\", каза Помпео пред журналисти.Държавният секретар посочи, че първите забрани за издаване на визи вече са обявени, без да разкрива за колко лица се отнасят.В началото на ноември 2017 г. прокурорката на МНС Фату Бенсуда обяви, че е поискала от съдиите правомощия да започне разследване на военни престъпления, извършени в рамките на афганистанския конфликт, най-вече от американската армия.В безпрецедентна атака срещу тази международна институция, натоварена да се произнася по военни престъпления и престъпления срещу човечеството, на която САЩ не са член, през септември 2018 г. Белият дом заплаши съдиите и прокурорите от МНС със санкции, ако вземат на прицел американци или израелци.Искането за разследване обаче все още е в сила, заяви Помпео. Той каза, че целта на тази нова политика е да бъде накаран МНС да промени насоката си спрямо САЩ и техните съюзници. Биха могли да последват по-нататъшни мерки, включително икономически санкции, предупреди Помпео.\"МНС атакува върховенството на закона в Америка\", каза Помпео и добави, че \"не е прекалено късно да бъде променен курсът и ние настояваме съдът да го направи веднага\".Помпео описа МНС като организация, която има \"широки и непонятни\" правомощия.Помпео визираше конкретно исканията за разследване на американските военни действия в Афганистан. Първият американски дипломат отказа да даде данни колко хора са засегнати от новите санкции на САЩ.", "date": "2019.03.15", "title": "САЩ въведоха санкции срещу Международния наказателен съд в Хага"}
{"url": "https://offnews.bg/obshtestvo/sdvr-prodava-patrulki-na-targ-699391.html", "text": "СДВР обяви търг за продажба на патрулки. Търгът ще се проведена 18 април в сградата на СДВР на ул.”Антим I” № 5 от 09,00 часа. Цените на патрулките започват от 270 лева. Повечето автомобили са \"Опел\" - 63 броя, като първоначалната им цена ще е от 270 до 470 лева. Продават се още един автомобил \"Плимут Сънденс\" - с първоначална цена 340 лева, и един автомобил \"Фолксваген Поло\" със същата първоначална цена От СДВР предлагат и огледи на автомобилите, които ще се извършват на 9, 10, 11, 12, 15, 16 и 17.04.2019 г. от 09,00 ч. до 12,00 ч. и от 13,00 ч. до 16,00 ч. в поделението СПСОВОР – /кв.Обрадовци, бул.”Лазар Михайлов” № 147/.За участие в търга се попълва молба и се внася депозит (по банков път) 10% от началната тръжна цена на техниката, за която се участва. Срока за подаване на молби и внасяне на депозита е в дните на оглед до 16,00 ч. на 17.04.2019 г. Закупилите техника заплащат допълнително 20% ДДС. Разходите по прехвърлянето на техниката остават за сметка на купувача, уточняват от СДВР.За допълнителна информация – тел. 02/9820803.", "date": "2019.03.15", "title": "СДВР продава патрулки на търг"}
{"url": "https://offnews.bg/futbol/zhrebiat-otredi-arsenal-i-napoli-da-krastosat-shpagi-vizhte-vsichki-c-699389.html", "text": "Арсенал и Наполи бяха изтеглени един срещу друг в двубой от четвъртфиналите на турнира Лига Европа. Двата отбора са сред фаворитите за трофея и сблъсъкът им ще е повече от интригуващ. Съдбата отреди още испански дуел на тази фаза на турнира между Валенсия и Виляреал. Айнтрахт ще се изправи срещу Бенфика, а Челси ще има за задача \"палачът\" на Севиля - Славия Прага.Първите мачове ще се играят на 11 април, а реваншите на 18 април.Пълен списък на четвъртфиналите:Арсенал - НаполиВиляреал - ВаленсияБенфика - АйнтрахтСлавия Прага - ЧелсиЖребият за полуфиналите е следният:Арсенал/Наполи - Виляреал/ВаленсияБенфика/Айнтрахт - Славия Прага/ЧелсиПобедителят от втората полуфинална двойка ще бъде символичен домакин на финала в Баку.", "date": "2019.03.15", "title": "Жребият отреди Арсенал и Наполи да кръстосат шпаги, вижте всички четвъртфинали в Лига Европа"}
{"url": "https://offnews.bg/politika/vanshno-s-preporaki-za-balgarite-sled-atentata-v-nova-zelandia-699385.html", "text": "Във връзка с терористичния акт в Крайстчърч, Нова Зеландия, Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби.При атентата загинаха 49 души. По информация на българското посолство в Австралия, акредитирано и за Нова Зеландия, няма данни за пострадали български граждани при терористичния акт.При съмнения за засегнати близки информация може да бъде получена на горещата телефонна линия на новозеландската полиция +64-0800-115-019.При нужда от съдействие българските граждани, пребиваващи краткосрочно или дългосрочно в Нова Зеландия, могат да се обръщат към посолството на България в Австралия на следните телефони:+612 62869700 и +614 38 005 187 (дежурен телефон в извънработно време).Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\":+359 2 948 24 04; +359 2 971 38 56 или на имейл: crisis@mfa.bg.", "date": "2019.03.15", "title": "Външно с препоръки за българите след атентата в Нова Зеландия"}
{"url": "https://offnews.bg/obshtestvo/studentite-po-pravo-na-su-treti-v-sveta-699388.html", "text": "Българските студенти по право от СУ \"Климент Охридски\" се класираха на трето място на нaй-гoлямoто cъcтeзaниe пo пpaвo нa Eвpoпeйcĸия cъюз - Еurореаn Lаw Мооt Соurt Соmреtіtіоn в Италия, в което взеха участие над 90 университета от целия свят.Зa четвърта пopeднa гoдинa cpeд 12-тe финaлиcти бe и oтбopът нa Юpидичecĸия фaĸyлтeт нa Алма матер.Бългapcĸите юpиcти oтcтpaниxa oтбopитe нa няĸoи oт нaй-cтapитe и пpecтижни yнивepcитeти нe caмo в Eвpoпa, нo и в cвeтa - Koлyмбийcĸия yнивepcитeт (CAЩ), Унивepcитeта нa Xaйдeлбepг (Гepмaния), Унивepcитeта нa Льoвeн (Бeлгия), Унивepcитeта нa Eдинбypг (Шотландия), Унивepcитeта нa Coлyн (Гъpция), Унивepcитeта нa Люцepн (Швeйцapия).Taзи гoдинa ĸaзycът зa cъcтeзaниeтo бe пocвeтeн нa aĸтyaлнaтa тeмa зa зaчитaнeтo нa пpинципитe нa пpaвoвaтa дъpжaвa и нeзaвиcимocттa нa cъдeбнитe opгaни в cтpaнитe oт ЕС. Aĸцeнтът беше Eвpoпeйcĸaтa зaпoвeд зa apecт и зaчитaнeтo нa пpинципa нa взaимнo дoвepиe мeждy дъpжaвитe члeнĸи.Отборът на СУ е бил представен на състезанието от Mapия-Maгдaлeнa Mapĸoвa, Дeнницa Mapинчeвa, Beлиcлaвa-Mиxaeлa Kpaчyнoвa и Aлeĸcaндъp Лeшeв.За добрата им аĸaдeмичнa пoдгoтoвĸa заслугата е на дoц. д-p Ивaн Cтoйнeв и на Aннa-Mapия Aтaнacoвa, ĸoятo пpeз 2017 г. зa пъpви път индивидyaлнo, в ĸaчecтвoтo й нa гeнepaлeн aдвoĸaт ycпя дa ce ĸлacиpa дo пoлyфинaл нa cъщoтo тoвa cъcтeзaниe, a oт мeceц e нaзнaчeнa зa cъдeбeн пoмoщниĸ в Koнcтитyциoнния cъд.", "date": "2019.03.15", "title": "Студентите по право на СУ - трети в света"}
{"url": "https://offnews.bg/futbol/liubo-penev-shte-igraem-na-predela-na-vazmozhnostite-si-699390.html", "text": "Старши треньорът на ЦСКА Любослав Пенев коментира предстоящото в събота домакинство на Берое, мач от последния 26 кръг на редовния сезон в Първа лига. Наставникът на “червените” за пореден път изрази увереност, че тимът му има сили да се пребори с Лудогорец за шампионската титла. Към момента \"червените\" са втори с 54 точки и изостават с 5 от разградчани.“Тренировките протичат на едно много добро ниво, атмосферата в съблекалнята е перфектна. Знам в каква ситуация се намира отборът на Берое, но мен най-вече ме интересува какво се случва в нашия отбор. Разбира се, че и ние имаме проблеми, болежки и контузии, но това го има навсякъде. Единственият, който със сигурност отпада от групата, е Жеферсон”, заяви на пресконференцията си Пенев.“Всички отбори и печелят, и губят точки. Да, разликата с Лудогорец е по-малка в сравнение с няколко кръга по-рано, но нашата идея е изцяло да я заличим. За мен лично няма нищо решено. Нито един отбор няма да бъде подценен от нас във фазата на плейофите. Ще играем на предела на възможностите си срещу всеки един от тях”, коментира още треньорът Ел Голеадор.", "date": "2019.03.15", "title": "Любо Пенев: Ще играем на предела на възможностите си"}
{"url": "https://offnews.bg/obshtestvo/pusnaha-internet-stranitca-za-poseshtenieto-na-papa-frantcisk-u-nas-699392.html", "text": "Днес стартира официалната интернет страница за посещението на папа Францис у нас. Папата ще бъде в България от 5 до 7 май. Интернет сайтът за посещението на папа Францис у нас е . , създадена във връзка с апостолическото пътуване на Негово Светейшество папа ФранцискУтвърдена практика е държавата, посрещаща Светия отец, да разполага с официален уебсайт, чрез който да се разпространява важна информация за гражданите и медиите за събитията от програмата на папата.На сайта ще бъдат публикувани актуални новини, снимки и видео от събитията със Светия Отец, които ще се проведат в градовете София и Раковски.", "date": "2019.03.15", "title": "Пуснаха интернет страница за посещението на папа Франциск у нас"}
{"url": "https://offnews.bg/politika/elena-joncheva-prodalzhavame-bitkata-za-istinata-za-sastoianieto-na-p-699386.html", "text": "Търсим истината за състоянието на пътната настилка в България, защото мина повече от половин година от инцидента при Своге, а все още няма експертиза за състоянието на пътя в този участък. Това каза говорителят на ПГ на \"БСП за България\" Елена Йончева, след като внесе писмо за съгласие на АПИ да се вземат проби от 46 участъка на основни пътища у нас. Тя добави, че все още няма и отговор от прокуратурата кое е довело до този инцидент и каква подмяна на част от пътната настилка е виновна за него. \"Продължаваме нашата битка за истината и внасяме второ писмо в АПИ, в което задаваме 46 конкретни точки от магистралите Хемус, Струма, Тракия, Марица, пътя Видин - Кулата и околовръстния път на София, в които искаме да направим анализ на пътната настилка в сертифицирана европейска лаборатория\", уточни Йончева.Тя коментира, че това са точки, които са строени или ремонтирани в последните пет години. Народният представител каза още, че този анализ ще покаже няколко важни неща: каква е дебелината на пътната настилка, рецептите на асфалтовите смеси, дали са използвани неподходящи материали и равността на пътя. Елена Йончева уточни, че техническата експертиза ще даде и информация дали пътищата, които се строят и ремонтират в България в последните години са безопасни за българските граждани. \"За да може това изследване да бъде коректно, изискваме от АПИ: проектни решения в части \"геология\", \"геодезия\", \"пътна\" и \"технологичен ремонт\", по които са изпълнявани различните видове работа; рецептите на асфалтовите смеси на различните пластове; сертификатите за вложените материали; протоколите и актовете при приемане на извършените строително-монтажните работи\", добави говорителят на ПГ на левицата. БСП е в контакт със седем европейски лаборатории от различни държави, защото експертизата трябва да е независима и извършена от лицензирана лаборатория.Заедно с Елена Йончева беше и председателят на БСП Корнелия Нинова, както и депутати от ПГ на \"БСП за България\".Нинова коментира политическата ситуация в страната. Събитията в последните дни доказват правотата на решението ни да излезем от парламента, защото той е изчерпан морално, законодателно и политически\", заяви тя. И коментира, че в последните дни става още по-ясно, че това не е място, на което се пишат закони в интерес на държавата и хората, а място, на което се търгува с една едничка цел - да се задържат управляващите по-дълго на власт.\"Досега имахме тройна коалиция ГЕРБ - ДПС и ОП, а сега вече и търговията с ВОЛЯ на всяка цена крепи мнозинството. Те се борят единствено за власт, докато хората се борят да оцелеят и да живеят нормално. Това е тежка парламентарна агония, която за съжаление ще се отразява всеки ден на българите\", заяви лидерът на левицата. \"Няма да се върнем в парламента, защото остава възможността в изборните комисии да се приемат решения с гласовете на половината плюс един от членовете на СИК, което е предпоставка за манипулации и фалшификации\", отбеляза още Корнелия Нинова. Тя добави, че в изборните списъци остават мъртвите души, остава и невъзможността с касационна жалба да се обжалват решения пред ВАС, както и съмненията за подменяне на вота и фалшификация на изборите.", "date": "2019.03.15", "title": "Елена Йончева: Продължаваме битката за истината за състоянието на пътищата у нас"}
{"url": "https://offnews.bg/temida/spipaha-nad-700-000-kutii-na-okolovrastnoto-red-tcigari-red-butilki-699380.html", "text": "Специализираната прокуратура привлече като обвиняеми две лица за участие в престъпен сговор за нелегален внос от Гърция и държане на акцизни стоки без бандерол – общо 752 000 кутии цигари от марките „Уинстън“, „Реджина“,„LD“, „Фаст“ и „Карелия“, съобщиха от спецпрокуратурата. Те са задържани при операция на ГДБОП и Специализираната прокуратура на 13 март в склад до столичното Околовръстно шосе (недалеч от с. Казичене) при разтоварване на камион с 332 000 кутии цигари „Уинстън класик“. Цигарите били укрити зад „тапа“ от стречирани палети с бутилки, като самите те били пакетирани в същите палети, „маскирани“ зад по един ред бутилки. При претърсване на лекия автомобил на единия от задържаните, паркиран пред склада, са намерени документите на втори камион, пристигнал от Гърция предния ден. За часове вторият ТИР е открит на паркинг в столичния ж.к.„Люлин“. Оказва се, че преди да пристигне на паркинга, е оставил до склада на Околовръството шосе теглено от него хладилно полуремарке. В него са намерени и иззети останалите 420 000 кутии цигари от марките „Реджина“,„LD“, „Фаст“ и „Карелия“. Цигарите били подредени зад „тапа“ от замразени тестени продукти.С разкриването на нелегалната акцизна стока на е образувано досъдебно производство. Събраните доказателства показват, че става дума за престъпна дейност, започнала през ноември 2018 г. Освен за участие в престъпен сговор на двамата задържани при специализираната операция са повдигнати обвинения за държане на акцизни стоки без бандерол в големи размери. Установява се дали цигарите са били предназначени за българския пазар или за черния пазар на друга държава.На обвинените е наложено прокурорско задържане до 72 часа. Утре в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях.", "date": "2019.03.15", "title": "Спипаха над 700 000 кутии на Околовръстното: Ред цигари, ред бутилки в камион (снимки)"}
{"url": "https://offnews.bg/ikonomika/izgrazhdaneto-na-obhodnia-pat-na-pomorie-mozhe-da-zapochne-prez-maj-699382.html", "text": "„Изграждането на обходния път на Поморие може да започне през месец май тази година. Срокът за строителството е 12 месеца.“ Това съобщи в парламента министърът на регионалното развитие и благоустройството Петя Аврамова. Тя обясни, че изпълнението на пътя е предвидено в програмата „Ново строителство“ на Агенция „Пътна инфраструктура“, като общата стойност на проекта е почти 21 млн. лв.За обекта има вече сключен договор с избран изпълнител след проведена обществена поръчка, като за стартиране на строително-монтажните работи е необходимо да приключат отчуждителните процедури, стана ясно от думите на министъра.Очаква се решението на съда по жалба срещу изплатените отчуждения на собственик на три имота в обхвата на пътя. След това ще се процедира издаването на разрешение за строеж и ще започне същинската работа.По време на днешния Парламентарен контрол министърът на регионалното развитие и благоустройството информира, че вече има издадено разрешение за строеж от община Троян за изграждането на нов мост над р. Бели Осъм в града. Предстои подписването на протокола за предаване на участниците в инвестиционния процес на техническия проект и разрешението за строеж, след което ще стартират строителните работи. Съгласно проекта се предвижда изграждане на пътна връзка между път II-35 и път III-357 с дължина 154 м (от км 0+000 до км 0+154.28) и на ново мостово съоръжение над р. Бели Осъм с дължина 43,2 м.Габаритът на новоизграденото съоръжение ще бъде 16,5 м, с две ленти за движение по 3,5 м в посока Беклемето, една лента за движение по 3,5 м в посока Ловеч и два тротоара по 3 м. Към проекта на моста се включва и реконструкция на част от прилежащата пътна инфраструктура. Средствата за реализацията на обекта - 2 320 553 лв. с ДДС, са осигурени от бюджета на Агенция „Пътна инфраструктура“.Срокът за изпълнение на строителството е 12 месеца.Работи се и по изпълнението на проекта за обходен път на град Казанлък след тунела под Шипка, обясни по време на петъчния парламентарен контрол Аврамова.Пътят осигурява връзка на републикански път I-5 по направлението Дунав мост – Русе – Вeлико Търново – Габрово – Шипка – Стара Загора – ГКПП „Маказа“ с републикански път I-6 – в посока ГКПП „Гюешево“. Министърът съобщи още, че към момента се провежда процедура по одобряване на ПУП – Парцеларен план, след което ще бъдат извършени отчуждителните процедури. Предвижда се техническият проект и строително-монтажните работи за обекта да бъдат възложени на инженеринг. Проведена е процедура по оценка на въздействието върху околната среда, има завършен идеен проект.По този начин щяло да се осигури алтернативно захранване с вода от помпената станция за селата Писарово и Люляково, в община Генерал Тошево, от което да се възползват както над 800-те души, живеещи в двете населени места, така и хората притежаващи недвижими имоти и осъществяващи земеделска и стопанска дейност на тази територия.", "date": "2019.03.15", "title": "Изграждането на обходния път на Поморие може да започне през май"}
{"url": "https://offnews.bg/bojni/boian-asenov-se-klasira-za-finala-na-evropejskoto-emi-mari-todorova-s-699401.html", "text": "По-малкият брат на Даниел Асенов-Тайсъна, Боян се класира за финала на Европейското по бокс за мъже и жени до 22 години, провеждащо се във Владикавказ, в категория до 56 килограма. Той успя да победи украинецът Микайло Джиазко в полуфинала с 3-2 съдийски гласа.Мачът беше изключително оспорван, като и двамата боксьори дадоха най-доброто от себе си. Боян обаче бе по-техничният и по-съобразителен боец, което убеди трима от петимата съдии около ринга да го определят за победител. Така българският боксьор се класира за първия си финал на европейско първенство за мъже. Битката за златото е в неделя, а негов съперник ще бъде руснакът Сергей Ярулин.По-рано днес Еми-Мари Тодорова спечели по категоричен начин бронзов медал в категорията до 48 килограма, а утре от 17:00 Даниел Асенов ще се боксира за място на финала в категория до 52 килограма с украинеца Ростислав Билостотски.", "date": "2019.03.15", "title": "Боян Асенов се класира за финала на Европейското, Еми-Мари Тодорова с бронз"}
{"url": "https://offnews.bg/sviat/es-nalozhi-sanktcii-sreshtu-8-ruski-voenni-zaradi-intcidenta-v-kerchen-699396.html", "text": "Европейският съюз обяви, че разширява списъка на санкциите срещу Русия, свързани със ситуацията около Украйна и включва в него 8 руски военни заради инцидента в Керченския пролив от 25 ноември 2018 г., съобщи Интерфакс.Поименно са посочени имената на осмината, сред които това на командващия войските в Южния военен окръг генерал-полковник Александър Дворников и началникът на Граничното управление на ФСС /Федералната служба за сигурност/ в Крим и Севастопол Сергей Станкевич. Под санкциите попадат командирът на катера „Суздалец“ на руските военно-морски сили Сергей Шчербаков, началникът на управлението на ФСС за република Крим и Севастопол Сергей Ромашкин, началникът на пункта на ФСС в Керч Алексей Шатохин, зам.-началникът на бреговата охрана при ФСС в Крим Андрей Шеин, командирът на кораба „Дон“ Алексей Саляев и командирът на „Изумруд“ Андрей Шипицин.На 15 февруари 2019 г. източници на Bloomberg съобщиха, че ЕС разработва нови санкции по отношение на Русия във връзка с инцидента в Керченския пролив. Първоначално се очакваше, че ЕС ще обяви новите санкции на заседанието на Съвета на ЕС на ниво външни министри на 18 февруари, но това не стана. В същото време в Брюксел потвърдиха, че новият пакет санкции се подготвя и ограниченията ще влязат в сила в близко време.„Мога да потвърдя, че съществува политически консенсус по отношение на приемането на по-нататъшни мерки – персонални санкции срещу физически лица, и мисля, че официалното приемане на правния акт ще приключи в близките дни“, заяви Федерика Могерини на пресконференцията от 18 февруари.Руски граничари с прилагане на оръжия задържаха на 25 ноември 2018 г. в района на Керченския пролив украинския буксир „Яни Капу“ и бронираните артилерийски катери „Бердянск“ и „Никопол“, плаващи от Одеса към Мариупол. Няколко украински моряци бяха ранени. Плавателните съдове бяха конвоирани до Керч, а намиращите се на тях 24 украинци, сред които двама от украинската служба за сигурност, бяха арестувани и обвинени в „незаконно пресичане на границата, извършено от група лица по предварителна уговорка или организирана група, с използване на насилие или със заплаха за използването му“.Освен това, в петък ЕС обяви и продължаване с 6 месеца на индивидуалните санкции във връзка със събитията в Украйна. „Съветът на ЕС прие решение да внесе поправки в данните за редица частни лица и организации, подриващи или заплашващи териториалната цялост, суверенитета и независимостта на Украйна, и за продължаване на санкциите с още 6 месеца“, се посочва в документа. Отбелязано е, че решението ще действа до 15 септември 2019 г.", "date": "2019.03.15", "title": "ЕС наложи санкции срещу 8 руски военни заради инцидента в Керченския пролив"}
{"url": "https://offnews.bg/obshtestvo/balgarin-v-tezhko-sastoianie-sled-padane-ot-most-v-pekin-699395.html", "text": "Българин е в тежко състояние след падане от мост в Пекин. Инцидентът е станал на 9 март. 31-годишният Николай Маринов е с тежки счупвания на гръбнака и краката, както и със сериозен кръвоизлив в корема. Днес той е бил подложен на животоспасяваща операция. По данни на посолството ни в Пекин операцията е приключила успешно. Българският посланик Григор Порожанов е разговарял с пострадалия преди операцията в болницата на Медицинския колеж в Пекин. Със съдействието на посолството ни българският гражданин е провел и разговор със своята майка, съобщиха от Министерството на външните работи.Служителите на мисията ни в Пекин са внесли в касата на болницата лични дарения за операцията, възлизащи на 16 500 юана (близо 2400 евро) и са се свързали с българската общност в Пекин с призив за оказване на финансова помощ на пострадалия.Министърът на външните работи Екатерина Захариева лично следи случая, увериха от ведомството. По нейни изрични указания по-рано през седмицата посолството гарантира пред болницата в Пекин, че лечението на българския гражданин ще бъде платено. Стойността на цялостното му лечение е около 300 000 юана (около 40 000 евро). Очаква се част от сумата да бъде покрита и от местния китайски застраховател.Министерството на външните работи е в контакт и с китайското посолство в София, което изрази готовност при необходимост бързо да бъдат издадени китайски визи за роднините на пострадалия.", "date": "2019.03.15", "title": "Българин в тежко състояние след падане от мост в Пекин"}
{"url": "https://offnews.bg/obshtestvo/protest-v-sofia-sreshtu-zastroiavaneto-na-chernomorieto-699405.html", "text": "Около 100 души протестираха в София срещу презастрояването на Черноморието.Повод за протеста станаха зачестилите случаи на строителство по Черноморието, сред които на къмпинг \"Градина\", местността Алепу и край къмпинг \"Арапя\", където бяха изсечени дървета за нуждите на строителен обект. И в трите случая не бяха намерени нарушения на закона.Шествието тръгна от Народното събрание и стигна до Орлов мост, където блокира за кратко движението.Те обявиха, че искат природа, а не бетон и призоваха за забрана на строежите върху дивите плажове.Протестиращите организират и подписка за пълна забрана за строеж върху защитени зони. Те смятат да внесат подписката в парламента. Демонстрантите обявиха още, че ще продължат с протестите до изпълняване на исканията им. ", "date": "2019.03.15", "title": "Протест в София срещу застрояването на Черноморието"}
{"url": "https://offnews.bg/politika/borisov-sabira-shefovete-na-spetcsluzhbite-zaradi-balgarskata-sleda-v-699397.html", "text": "Премиерът Бойко Борисов събира днес директорите на спецслужбите и прокуратурата заради българската следа в атентат в Нова Зеландия, при който загинаха 49 души, съобщи БНР.Мъжът, който пое отговорност за нападението, е оставил манифест от 37 страници, в който обяснява какви са причините за действията му.Той твърди, че с атаката отмъщавал на мюсюлманите за редица атентати по света и исторически събития с вековна давност, като сред посочените от него зверства на мюсюлманите са и боевете при връх Шипка през 1877 г. и битката при Булаир през 1913 г.Надпис на български е имало и върху оръжието на мъжа. Министерство на външните работи препоръча по-рано на българските граждани, пребиваващи в Нова Зеландия, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби.По информация на българското посолство в Австралия, акредитирано и за Нова Зеландия, няма данни за пострадали при атентата български граждани.", "date": "2019.03.15", "title": "Борисов събира шефовете на спецслужбите заради българската следа в атентата в Нова Зеландия"}
{"url": "https://offnews.bg/obshtestvo/parviat-balgarski-kosmonavt-georgi-ivanov-razkaza-na-detca-za-poleta-s-699381.html", "text": "Първият български космонавт Георги Иванов беше гост в мартенското издание на „Училище за авиация“ по повод 40 години от неговия полет.По покана на летище София специално за събитието пристигнаха деца от родния му град Ловеч, с което доброволческата инициатива излезе извън пределите на столицата.Първият български космонавт разказа какво е да бъдеш в Космоса – какви усилия трябва да положиш, за да стигнеш дотам и какво е да видиш Земята от високо, както и за предизвикателствата, пред които са били изправени той и капитанът на полета Николай Рукавишников през 1979.Полетът става основополагащ за бъдещите космически изследвания и развитието на космическата техника и нарежда България сред държавите със сериозен принос в областта на космонавтиката. Тя става шестата страна, изпратила човек в Космоса след СССР, САЩ, Чехословакия, Полша и ГДР. По време на полета е изпълнена и много широка научна програма, която включва различни експерименти в няколко научни области: физика на Космоса, дистанционно сондиране на Земята от Космоса, космическа биология и медицина и микрогравитационни технологии.Децата научиха повече за космическата храна, чието създаване е един от най-големите успехи на страната ни във връзка с космическите полети.След увлекателните разкази на Георги Иванов те се запознаха отблизо и с дейността на софийското летище. В края на срещата всички получиха дипломи за успешното им участие в „космическото“ издание на инициативата.", "date": "2019.03.15", "title": "Първият български космонавт Георги Иванов разказа на деца за полета си преди 40 години"}
{"url": "https://offnews.bg/sviat/hiliadi-uchenitci-protestiraha-sreshtu-promenite-v-klimata-699398.html", "text": "Хиляди германски ученици взеха участие в протестите \"Петъци за бъдеще\" срещу климатичните промени в Берлин, за първи път придружени от родителите си, от учени и колоездачи в централния градски \"Инвалиденпарк\", предаде ДПА, цитирана от БТА.Според полицията в проявата в Берлин са взели участие 5000 души. Подобни акции е имало и в други германски градове.Въпреки ситния дъжд ученици от най-малко 29 полски града излязоха на протест в инициативата \"Петъци за бъдеще\" на шведската екоактивистка Грета Тунберг.Според местните медии близо 1000 млади демонстранти са се събрали пред министерството на енергетиката във Варшава, след огласяно от силна музика шествие през центъра на полската столица.В австрийския град Брегенц 1500 ученици включиха едновременно алармите на мобилните си телефони, за да покажат, че \"времето изтича\" и настъпва моментът да се погрижим за климата, каза организаторът на проявата Александра Зайбал.В центъра на Виена се събраха близо 10 000 демонстранти, протестиращи срещу бездействието на политиците по въпроса за климата.\"Всичко е заради парите, а не заради климата\", се оплака 15-годишният ученик Мориц.В другия край на света, в Индия хиляди студенти в цялата страна пропуснаха училищните занятия днес, за да призоват към действия за справяне с глобалното затопляне и замърсяването на природата, които засягат милиони индийци.Най-масови бяха протестите в Делхи, Мумбай, Хайдерабад и Бангалор, сред общо 36 града в цялата страна, където имаше подобни прояви.Учениците скандираха лозунги с искания правителството да спре използването на въглища и да предприеме мерки срещу промените в климата и замърсяването на въздуха. Тъй като протестите протичат в навечерието на парламентарните избори, един от издигнатите от учениците плакати гласеше: \"Ако не дишаме, няма да гласуваме\".", "date": "2019.03.15", "title": "Хиляди ученици протестираха срещу промените в климата"}
{"url": "https://offnews.bg/politika/bsp-vnasia-iskane-za-probi-ot-50-konkretni-tochki-po-magistralite-ni-699357.html", "text": "Председателят на БСП Корнелия Нинова, говорителят на ПГ на „БСП за България“ Елена Йончева и група народни представители ще внесат днес искане в Агенция „Пътна инфраструктура“ да се разреши взимането на проби от 50 конкретни точки на пътни участъци, построени или ремонтирани през последните пет години. Точките са от магистралите „Тракия“, „Хемус“, \"Марица\" и \"Струма\", както и от път 1-1 и околовръстното шосе на София.Пробите ще бъдат взети от европейски лицензирани лаборатории за проверка на качеството на магистралите.Това е продължение на искането на БСП да бъде направена независима експертиза за качеството на магистралите в България, съобщиха от партията. ", "date": "2019.03.15", "title": "БСП внася искане за проби от 50 конкретни точки по магистралите ни"}
{"url": "https://offnews.bg/kultura/nashite-palkovodtci-gen-stefan-toshev-video-699360.html", "text": "Думите са на генерал Стефан Тошев - български офицер, един от героите от Първата световна война. Документалната поредица „Нашите пълководци“ на сдружение „Българска история“ и ЗАД „Армеец“ разказва за неговите безсмъртни подвизи в седмица си епизод.Стефан Тошев е роден в Стара Загора през 1859 г. През Руско-турската война му се налага да бяга със семейство си, след като през 1877 г. турците опожаряват града. Тъй като родителите му не го пускат да стане доброволец в Опълчението, Стефан бяга и на 18 години става военен преводач. Малко по-късно той избира военната професия и постъпва в току-що откритото Военно училище в София.Сръбско-българската война през 1885 г. го заварва като капитан и командир на Трънския отряд. Още на 3 ноември Тошев влиза в бой с настъпващите сърби и успява да ги задържи, но получава заповед да отстъпи. Капитанът мотивира войниците си с думите: „Хайде момчета, на Сливница ни чакат. Там ще се решава съдбата на България. Ще почиваме в Белград...“Дружината му пристига на позицията в Сливница и участва в атаката на височината Мека Цръв, както и в превземането на Три уши. Тук, начело на атаката, Стефан Тошев е ранен в двата крака и санитарите го откриват на бойното поле в безсъзнание. Като офицер Тошев насърчава инициативата у подчинените си, а неговото верую е: „На нас предстои борба, която ще спечелим само с труд, постоянство, интелектуално и служебно самоусъвършенстване и пълна преданост на святото дело, на което служим.“Тошев е бил бохем по душа, със слабост към веселите компании и хубавите жени. Военното неподчинение също му е било присъщо. През Междусъюзническата война генералът командва Пета армия около Кюстендил и отказва да отстъпи, както иска Главното командване, и се оказва прав. Затова и получава чин генерал-лейтенант.Цялата история за Стефан Тошев и какви решения взима, за да се стигне до гръмкото превземане на Тутракан, вижте във филма на „Българска история“ и ЗАД „Армеец“:", "date": "2019.03.15", "title": "Нашите пълководци: ген.Стефан Тошев (видео)"}
{"url": "https://offnews.bg/kultura/queen-obmisliat-prodalzhenie-na-filma-bohemska-rapsodia-699362.html", "text": "Обсъжда се създаването на продължение на филма „Bohemian Rhapsody“, това твърди Руди Долежал – режисьорът, работил по редица видеоклипове на Queen, сред които “These Are the Days of Our Lives”, “The Show Must Go On”, “Innuendo” и “The Miracle”, сподели, съобщи zrock.bg.На този етап групата не е направила официален коментар по темата. Но през април по ABC ще тръгне “The Show Must Go On: The Queen & Adam Lambert Story”. Документалният филм ще проследи кариерата на Адам Ламбърт от самото й начало, през дните му като участник в “American Idol”, до присъединяването му към Queen.Във филма ще са включени неизлъчвани дотогава кадри на живи изпълнения, както и интервюта с Роджър Тейлър, Брайън Мей и Ламбърт. Със свои интервюта ще се включат и носителят на Оскар за ролята си в “Бохемска рапсодия” актьор Рми Малек, както и Дейв Грол и Тейлър Хокинс от Foo Fighters.Бохемска рапсодия събра повече от 875 млн. долара световни приходи, със скромен бюджет от 52 млн. долара. Той спечели четири статуетки \"Оскар 2019\".", "date": "2019.03.15", "title": "Queen обмислят продължение на филма 'Бохемска рапсодия'"}
{"url": "https://offnews.bg/politika/na-parvo-chetene-vrashtat-niskia-prag-na-preferentciite-699358.html", "text": "Депутатите приеха на първо четене промени в Изборния кодекс, които да върнат ниския праг на преференциите за кандидати за депутати, евродепутати и общински съветници. В отсъствието на БСП \"за\" изненадващо гласуваха 138 народни представители включително и от ДПС, въпреки че на същото заседание бе гласуван и техният законопроект за обезсмисляне на преференциите. , по предложение на ДПС, бяха приети на 15 февруари 2019 г. в Народното събрание на заседание, продължило над 14 часа. Те предвиждаха вдигането на прага за преференциален вот, който към момента за парламентарни и местни избори бе 7%, а за европейски - 5%. Според приетите поправки преференциите за депутати, евродепутати и общински съветници щяха да се зачитат, само ако гласовете са толкова, колкото са нужни за спечелването на мандат. Това де факто обезсмисли единствения мажоритарен елемент във вота.От , докато промените не бъдат отменени. След острата реакция от страна на опозицията, извънпарламентарните партии и обществото, от . Въпреки това . След това стана ясно, , но ще придвижат своя законопроект за връщане на прага на преференциите.Това обаче явно не обезкуражи депутатите от ДПС, които внесоха , както и НФСБ, които заявиха, че ще внесат собствено предложение за завишаване на преференциалния праг. Изненадващо обаче и двете партии днес гласуваха \"за\" законопроекта на ГЕРБ, а предложението на ДПС бъдат повишени праговете бе отхвърлено днес на първо четене.Наред с това предложение, в законопроекта си ДПС също поискаха възможност за агитация на майчин език, както и увеличаване броя на изборните секции в страните от ЕС, гаранции за въвеждане на машинното гласуване и отпадане на уседналостта за местни избори. В пленарната зала от ДПС призоваха текстовете да бъдат приети на първо четене, за да може дори някои от тях да отпаднат, поне машинното гласуване да бъде прието окончателно впоследствие. От ГЕРБ обаче се въздържаха, а от \"Обединени патриоти\" гласуваха против. Тази сутрин кворум за започване на пленарното заседание първоначално не беше събран. Депутатите успяха от втория опит с помощта на народните представители от \"Воля\". От партията на Веселин Марешки вчера заявиха, че напускат пленарната зала, като след това се поправиха, че ще присъстват, но само на важни дебати.", "date": "2019.03.15", "title": "На първо четене: Връщат ниския праг на преференциите"}
{"url": "https://offnews.bg/temida/dashteriata-na-mitio-ochite-e-obvinena-za-uchastie-v-prestapna-grupa-699404.html", "text": "Дъщерята на Димитър Желязков - Митьо Очите беше обвинена от спецпрокуратурата за участие в организирана престъпна група, за чийто лидер е сочен Очите, съобщи bTV.Дъщерята на Митьо Очите твърди, че все още не знае какви са доказателствата и обвинението срещу нея.Станислава каза, че е успяла да се види с баща си след екстрадирането му от Турция. Тогава говорили и за делото срещу него.„Намериха човек, който е лъжесвидетел, директно лъже. А този същият септември месец е задържан за шеф на организирана престъпна група, намерили са растения в него, в групата му, пари, наркотици. Той казва, че е денонощно с баща ми. Притеснявам се, че той не е добре здравословно. Че не го пускат дори и на лекар. Нали говорим за една хуманност - да отидат, да го прегледат”, посочи Станислава.След стрелбата срещу Митьо Очите в Слънчев бряг през 2016 г. Станислава и мъжът до нея - Велислав, бяха разпитани от полицията. Тя е категорична, че не познава подсъдимите по делото. „Виждали сме ги в комплекса, но категорично нямаме нищо общо. Предполагам, че те му направиха засада, докато той отива да вечеря. Това са моите предположения. Той не помни много. Помни, че отишъл на вечеря, оттам много неща му се губят. Аз имах таксиметрова компания, в момента не се занимавам, защото имам бебе на 6 месеца и преди да родя, продадох фирмата си”, обясни дъщерята на Очите.", "date": "2019.03.15", "title": "Дъщерята на Митьо Очите е обвинена за участие в престъпна група"}
{"url": "https://offnews.bg/politika/vmro-kategorichna-zabrana-za-chuzhdo-finansirane-na-veroizpovedaniata-699367.html", "text": "Категорична забрана за чуждо финансиране на вероизповеданията в България целят промените в Закона за вероизповеданията, които „Обединени патриоти\" внесоха днес в деловодството на парламента.В документа има и точка, която предлага отпадането на финансовата амнистия за дълговете на мюфтийството.Ние, Патриотите от ВМРО, сме категорични, че вероизповедания, които получават държавна субсидия, т.е. са официално регистрирани на територията на България, не могат и не трябва да получават финансова помощ от трети държави и/или НПО-та, физически лица и фирми, регистрирани извън страната. Това са предпоставки, които дават възможност за чуждо влияние и в политическия живот у нас. Подобни практики са още по-опасни на фона на тенденциите за пълзящото радикализиране на исляма в целия свят, обясняват от ВМРО. В предложенията, внесени между първо и второ четене на Закона за вероизповеданията, е записано още и религиозните общности да бъдат задължени да декларират всички дарения от физически или юридически лица с български произход за съответните църкви и религиозни училища пред държавата, за да има яснота за реалния им източник.Припомняме, че Патриотите от ВМРО, под ръководството на лидера си, вицепремиер по обществения ред и сигурност и министър на отбраната Красимир Каракачанов, изготвиха и внесоха отделен закон за вероизповеданията, в който тези и други мерки, защитаващи националната сигурност и суверенитета на религиозните общности в България, бяха подробно разписани. В него имаше и разпоредби, които включваха контрол над учебните заведения към религиозните общности и произход на дипломите на самите проповедници. Той, обаче, беше умело задушен и отхвърлен от ГЕРБ, ДПС и БСП, което доведе до законодателен хаос в тази толкова специфична материя, твърдят от ВМРО.", "date": "2019.03.15", "title": "ВМРО: Категорична забрана за чуждо финансиране на вероизповеданията"}
{"url": "https://offnews.bg/obshtestvo/spad-na-registriranite-bezrabotni-i-prez-fevruari-699369.html", "text": "Броят на регистрираните безработни в бюрата по труда продължава да намалява и през месец февруари спадна до 205 013, като снижението спрямо януари е с 2,1%. Спрямо февруари 2018 г. безработните са с близо 25 600 души по-малко.Равнището на регистрираната февруарска безработица също се понижава – то е 6.2%*, като на годишна база се отчита значително намаление от 0.8 процентни пункта. Сравнението с предходния месец показва снижение с 0.2 процентни пункта. Новорегистрираните лица през февруари са 23 466, като от тях 1 695 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали близо 3 000 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др.Освен към безработните, дейността на бюрата по труда продължава да бъде насочена и към заети, учащи и пенсионери, сред които работодателите също търсят своите кадри. Нови 917 души от тези групи са регистрирани през месеца като търсещи работа.През февруари общо 19 478 безработни са постъпили на работа, като 82.4% от тях са устроени в реалната икономика. Други 192 лица от групата на пенсионерите, учащите и заетите, са намерили своето ново работно място.В резултат от изпълнението на активните мерки за насърчаване на заетостта сред безработните, на субсидирани работни места са устроени 3 435 лица: 2 626 – по схеми на Оперативна програма „Развитие на човешките ресурси” и 809 – по програми и мерки за обучение и заетост.Заявените работни места на първичния пазар на труда през февруари са 14 875, като 84.7% от тях са в частния сектор. Най-голям дял свободни работни места са заявени в преработващата промишленост (25.8%), хотелиерството и ресторантьорството (16.8%), търговията, ремонта на автомобили и мотоциклети (11.9%), административните и спомагателните дейности (6.9%), строителството (5.0%) и др.Най-търсените групи професии през месеца са: персонал, зает в сферата на персоналните услуги (бармани, сервитьори, готвачи, камериери и др.); продавачи; оператори на стационарни машини и съоръжения; работници в добивната и преработващата промишленост, строителството и транспорта; водачи на МПС и подвижни съоръжения; квалифицирани работници по производството на храни, облекло, дървени изделия и сродни; работници по събиране на отпадъци и сродни на тях; монтажници; помощен административен персонал по обслужване на клиенти; работници в селското, горското и рибното стопанство и други.*", "date": "2019.03.15", "title": "Спад на регистрираните безработни и през февруари"}
{"url": "https://offnews.bg/evropa/turski-iztrebiteli-sa-narushili-vazdushnoto-prostranstvo-na-gartcia-699368.html", "text": "Двойка турски изтребители са нарушили въздушното пространство на Гърция в сутрешните часове на деня, съобщава електронното издание на атинския всекидневник Kathimerini, цитирано от Агенция Фокус.Уточнява се, че двата F-16 от ВВС на Турция са прелетели над остров Инусес в източната част на Егейско море.Според Генералния щаб на Гърция двата изтребители са направили първото си преминаване през малките островчета малко след 10:00 часа местно време (съвпада с българското време), на височина от 25 000 фута.Няколко минути по-късно са се върнали и са преминали покрай островчето Панагия, на 18 000 фута височина.", "date": "2019.03.15", "title": "Турски изтребители са нарушили въздушното пространство на Гърция"}
{"url": "https://offnews.bg/gimnastika/rozhdenichkata-iliana-raeva-blagodaria-na-vsichki-za-vsichko-koeto-s-699359.html", "text": "Президентът на Българската федерация по художествена гимнастика Илиана Раева днес навършва 56 години. Тя отбеляза събитието с цитат от Джеф Фостър, определяйки се като щастлива.\"Обичам живота си! Щастлива съм със семейството си, роднините си, професията си, колегите си, учителите си, приятелите си и враговете си! Благодаря на всички за всичко, което са ми подарили и причинили! Чувствам се докосната...\", пише Раева.Междувременно, от БФХГ не пропуснаха да честитят рождения ден на легендата със специален текст. Ето какво публикуваха те в официалната си страница във Фейсбук:\"", "date": "2019.03.15", "title": "Рожденичката Илиана Раева: Благодаря на всички за всичко, което са ми подарили и причинили"}
{"url": "https://offnews.bg/ikonomika/do-niakolko-mesetca-shte-sa-iasni-transportnite-proekti-v-novata-opera-699371.html", "text": "През следващите няколко месеца ще дефинираме обхвата на проектите в сектор „Транспорт“, които ще залегнат за изпълнение в периода 2021-2027 г. Това заяви министърът на транспорта, информационните технологии и съобщенията Росен Желязков по време на международна конференция „Европейската солидарност в инвестиционната политика на ЕС“. Събитието се организира от Комисията по регионално развитие на Европейския парламент и Камарата на строителите в България.Той отбеляза, че основният елемент в сектора остава железопътният транспорт, като в следващия програмен период е предвидено да бъдат включени железопътните връзки от София до границите със Северна Македония и Сърбия.„В пътния сектор ще бъде поставен акцент върху изграждане на транспортните връзки в Северна България“, заяви Росен Желязков и допълни, че към момента ОПТТИ финансира подготовката на два пътни проекта, като целта е те да бъдат изградени след 2020 г.Това са автомагистралата „Русе-Велико Търново“ и скоростният път „Видин-Монтана-Враца“.Според транспортния министър, новите разширения на Линия 3 на софийското метро вече имат висока проектна готовност.Пред представителите на медиите министър Желязков заяви, че текстовете на новия Закон за пътните превозни средства са готови и предстои проектът да бъде публикуван за обществено обсъждане. Най-важните промени са свързани с безопасността, регистрирането на автосервизите, създаването на необходимите бази с данни, техническите прегледи и квалификацията на хората, извършващи сервизна дейност. Министърът подчерта, че тези промени не се правят с цел да защитават определени интереси, а да гарантират конкуренцията в секторa, безопасността и екологичността на пътните превозни средства, както и да защитят правата на потребителите и участниците в пазара.По темата с предстоящото заседание на Европейския парламент и опасенията на превозвачите, че пакетът Мобилност I ще бъде включен в дневния ред, министър Желязков коментира, че на 25 март предстои лидерите на парламентарните групи да определят окончателно дали пакетът ще бъде включен за разглеждане в заседанието на 27 март. Министърът обяви, че на 18 март ще проведе работна среща с представители на българските превозвачи, на която ще бъде обсъдена темата преди предстоящото гласуване в Европейския парламент. Той беше категоричен, че българската държава стои зад превозвачите и не е променила позицията си по този въпрос.", "date": "2019.03.15", "title": "До няколко месеца ще са ясни транспортните проекти в новата оперативна програма"}
{"url": "https://offnews.bg/ikonomika/miuftijstvoto-shte-ima-10-godini-da-izplati-zadalzheniata-si-699363.html", "text": "Главното мюфтийство на мюсюлманското вероизповедание в България ще има срок от 10 години да изплати дълговете в размер на 8 млн. лв., които е натрупало към дата 31 декември 2018 г.Това стана ясно от думите на зам.-председателят на ГЕРБ Цветан Цветанов и председателят на парламентарната комисия по финанси Менда Стоянова в Народното събрание днес. По-рано този месец парламентът прие на първо четене законови промени, с които регистрираните вероизповедания се освобождават еднократно от плащане на натрупаните към 31 декември 2018 г. публични вземания с главниците, лихвите и разноските по тях. На практика тази промяна е в полза само на Главното мюфтийство, тъй като другите религии почти нямат данъчни задължения.След острата обществена реакция, от ГЕРБ решиха да направят ново предложение между двете четения на промените в Закона за вероизповеданията, според което дълговете на вероизповеданията, натрупани до 31 декември 2018 г., няма да бъдат опрощавани, а разсрочвани.\"Искаме категорично да заявим - няма опрощаване, има разсрочване\", подчерта Цветанов. Той още акцентира, че от тази процедура ще могат да се ползват всички вероизповедания. На брифинга Стоянова обясни, че процедурата ще следва логиката на вече разписаната в Данъчно-осигурителния процесуален кодекс (ДОПК) процедура за разсрочване на задължения. Стоянова още поясни, че тази в ДОПК е само за стопански субекти и не може да бъде използвана за вероизповеданията. \"За срока на отсрочване тече лихва, изисква се предварително обезпечение в размер на главницата и лихвата до крайния срок на отсрочване. НАП ще е оторизиран да издаде акта и да следи начина, по който се изпълнява цялата процедура\", допълни Стоянова. Според последните промени в Закона за вероизповеданията, които бяха приети в края на миналата година, държавата ще плаща заплатите и осигуровките на свещенослужителите. Стоянова обаче заяви, че субсидиите няма да могат да бъдат ползвани за погасяване на дълговете. Въпреки че в закона няма да е разписано какъв трябва да е източникът на средствата, те ще трябва да бъдат от собствени приходи на религиозните обекти, тъй като даренията и държавните субсидии към тях имат други конкретни цел. Стоянова поясни, че все пак подобни приходи ще освободят ресурс, с който вероизповеданията да погасят задълженията си. ", "date": "2019.03.15", "title": "Мюфтийството ще има 10 години да изплати задълженията си"}
{"url": "https://offnews.bg/futbol/milan-inter-i-zavrashtaneto-na-zidan-v-real-prez-uikenda-po-max-sp-699399.html", "text": "Един от най-очакваните мачове в света на футбола – миланското дерби между Милан и Интер, е акцентът в уикенд програмата на . Двубоят е в неделя от 21:30 часа и ще се предава пряко по Зарядът на второто издание за сезона на Derby della Madonnina е голям, тъй като освен за своята чест, двата гранда излизат и в директна битка за участие в УЕФА Шампионска лига догодина. Милан е на 3-о място в класирането на Серия А към момента, но има само точка преднина пред градския си съперник, който е окупирал 4-ата позиция.През първия полусезон „нерадзурите” победиха „росонерите” с късен гол на Мауро Икарди, но сега аржентинската звезда няма да води атаката на тима заради своя конфликт с ръководството на клуба.Другият сблъсък в европейския футбол, който предизвиква интерес, е от испанската Ла Лига и противопоставя Реал Мадрид и Селта Виго, който ще се излъчи по . Мачът, който ще отбележи повторния официален дебют на Зинедин Зидан като наставник на „кралския клуб”, е с начален час 17:15 в събота. След кошмарната първа седмица на март, когато Реал загуби всички шансове за трофей след две поражения от Барселона и едно от Аякс, ръководството на Реал уволни Сантяго Солари и изненадващо върна Зидан с надеждата да възроди тима.", "date": "2019.03.15", "title": "Милан – Интер и завръщането на Зидан в Реал през уикенда по MAX Sport"}
{"url": "https://offnews.bg/tehnologii/naj-inovativnata-prahosmukachka-sazdavana-niakoga-veche-e-v-balgaria-699370.html", "text": ", най-новата и най-иновативната прахосмукачка-робот на компанията iRobot, вече е налична и в България.“Чрез способността си да научава жилищните планове и да се адаптира, както и да изпразва сама контейнера за боклук, iRobot Roomba i7+ е най-иновативната прахосмукачка-робот създавана някога“, коментира Колин Ангъл, председател и главен изпълнителен директор на iRobot. “Този робот се доближава до мечтата ни за прахосмукачка-робот, с която се впуснахме в това приключение преди 20 години“, добавя още той.С помощта на технология за интелигентно картографиране Imprint™, Roomba i7+ изучава и прави карта на помещението, което трябва да изчисти. Роботът запаметява до 10 жилищни плана и имената на стаите в тях. Така, ако бъде преместен на друг етаж или в друго жилище, той ще разпознае локацията и ще я изчисти, както е инструктиран. Новата Roomba може да почиства конкретно помещение (само всекидневната например) чрез гласова команда или настройка в мобилното приложение iRobot HOME.Патентованата iRobot навигация iAdapt® 3.0 с технология vSLAM® помага на  безпроблемно и ефективно да се придвижва в жилището, като запомня къде вече е почистила. Когато приключи с чистенето, Roomba i7+ сама изпразва контейнера за боклук в първата по рода си самопочистваща база Clean Base™, която се предлага в комплекта. Така потребителите забравят за чистенето за седмици наред.iRobot Roomba е единствената прахосмукачка-робот, която чисти с две гумени четки за различни повърхности, които работят заедно, за да отстранят ефективно мръсотията от твърди подови настилки и килими.  автоматично настройва височината на почистващата глава, така че двете четки да се адаптират към пода. Едната четка разчетква мръсотията от подовите настилки, а втората се движи в срещуположна посока, за да повдигне мръсотията. И вместо четки с косми, които е възможно да пропуснат мръсотия или да се огънат, гъвкавите четки за различни повърхности обгръщат пода и почистват всичко – от прах и леки замърсявания до козина на домашни животни, коса и по-едри боклуци. успешно почиства пространството под мебелите, като използва високо-ефективен филтър, който улавя до 99% полен, акари, кучешки и котешки алергени, а патентовата технология Dirt Detect™ позволява чистенето на по-замърсените участъци. След края на почистващия цикъл Clean Map™ в приложението iRobot Home предлага отчет за свършената робота.", "date": "2019.03.15", "title": "Най-иновативната прахосмукачка, създавана някога, вече е в България (видео)"}
{"url": "https://offnews.bg/politika/deputatite-obsazhdat-izbornia-kodeks-ako-saberat-kvorum-699340.html", "text": "Депутатите обсъждат днес новите законопроекти на ГЕРБ и ДПС за промени в Изборния кодекс, ако съберат кворум.ГЕРБ премахва текстовете, които обезсмисляха преференциите, и връща праговете за пренареждане на листите – съответно 7% за евровота и 5 % от гласовете за дадена листа в парламентарни и местни избори. Движението за права и свободи отново внася предложения за отпадане на ограничението за разкриване на до 35 избирателни секции в страни извън Европейския съюз, за по-високи прагове на преференциите и за видеонаблюдение в изборния процес.Вчера лидерът на Воля Веселин Марешки обяве, че групата на партията напуска Народното събрание. По-късно той уточни, че ще имат консултации с ГЕРБ, след което от „Воля“ окончателно ще решат дали да ревизират решението си и да се върнат в парламента. ГЕРБ и Патриотите имат общо 122 народни представители, ако Воля не се върне кворумът от 121 депутати ще зависи от ДПС, ако двама от управляващите отсъстват от заседание. ", "date": "2019.03.15", "title": "Депутатите обсъждат Изборния кодекс, ако съберат кворум"}
{"url": "https://offnews.bg/obshtestvo/kashpi-s-tcvetia-kolcheta-s-shiroki-glavi-ili-kabarcheta-shte-smeniat-699333.html", "text": "Кашпи с цветя може да сменят ограничителите по столичната улица \"Граф Игнатиев\". Идеята е те да бъдат по-тесни по размер, за да не затрудняват движението на хората. Това е един от вариантите, които се обсъждат в Столична община, след като кметът Йорданка Фандъкова , че перките по Графа ще бъдат сменени. Сред доводите против кашпите надделява този за лошия навик на столичани да гасят фасове в пръстта и да хвърлят дребни боклуци край цветята. Друг вариант са познатите на софиянци колчета тип ковано желязо с широка глава. Те са високи и безопасни, а и са удобни за стопаните на кучета, които лесно могат да ги оставят пред вратата на магазина, ако са решили да съчетаят разходката на домашния любимец и пазаруването. От неправителствената организация \"Спаси София\" предложиха  като алтернатива на сегашните ограничители, които предизвикаха наранявания на граждани. Първият от тях е тактилни ограничители от неръждаема стомана, монтирани върху съществуващата настилка, вторият подмяна на ивица от съществуващите плочи с такива в различен, открояващ се цвят, а третият - фабрично скосени плочи от бял камък, които да маркират границата в споделенето пространство между пешеходци и трамваи. Стоманените кръгове, които могат да се изпълнят в светлоотразителен модел, срещат подкрепа сред част от управляващите в СО, научи OFFNews. Доводът е, че така се прави в онези градове на Европа, на които София би искала да прилича по ред показатели.Модел на \"кабърчетата\" е и сред подготвените от главния архитект Здравко Здравков варианти. ", "date": "2019.03.15", "title": "Кашпи с цветя, колчета с широки глави или кабърчета ще сменят перките по Графа"}
{"url": "https://offnews.bg/kultura/predstaviat-proektite-koito-mozheha-da-krasiat-ploshtada-pred-dvoretc-699323.html", "text": "Днес от 11:00 часа в галерията на Триъгълната кула на ул. „Княгиня Мария Луиза“ 16 ще представят всички проекти, участвали в конкурса за публично изкуство на мястото на бившия мавзолей в София. Те ще бъдат представени от Биляна Генова – директор на дирекция „Култура“ в Столична община и Ирина Дакова - координатор на програма „Навън“. Програма „Навън“ за подкрепа на временни художествени инсталации в градска среда – площадка „Мавзолей“, се реализира за първи път тази година. Тя е създадена в изпълнение на Стратегията „София – творческа столица“, в която основен приоритет е развитието на творческата инфраструктура, обособяването на артистични пространства за изкуство, особено в публична среда.Правилата на програмата предвиждат публично представяне само на одобрените от Творческата комисия проекти. Това са „Мавзолеят“ с автор Васил Симитчиев и „Един човек“ с автор Венелин Шурелов. По конструктивно-технически причини проектът „Мавзолеят“ няма да бъде реализиран и беше оттеглен от автора си. Поради засиления обществен интерес към програмата ще бъдат представени всички 18 проекта:Фондация Аматерас, „Семейство – три тотема“, Тодор Тодоров, скулптура; Фондация ДА ЛАБ, „Един човек“, Венелин Шурелов, инсталация; Васил Симитчиев, „Камбаната“, инсталация; Васил Симитчиев „Мавзолеят“, инсталация; Станимир Цонев Божилов, проф. Олег Гочев и Румен Кожухаров, „Арка на толерантността и на приемствеността“, арт инсталация; Николай Панайотов, „Конуси“, инсталация; Сдружение „Тух арт“, „1990“, обект, Destructive Creation; Христо Гелов, „Отворено – Open“, инсталация; Андрей Врабчев, „Мавзолей“, скулптурна инсталация; Светослав Теодоров Недев, „Либер мунди“, инсталация; Иван Русев, „ Каменен лабиринт с „пеещи колони““, инсталация; Студио A PRIORI, „МЕХ“, Марио Радев, инсталация; Сариев Галерия, „Стрийт лайт София 2019“, Стефан Николаев, инсталация; Камелия Белинчева, „Танц на светлината“, инсталация; Сдружение Проект А, „Погледът на свободата“, Хубен Черкелов, инсталация; Данчо Йорданов „Пропуснати възможности“, инсталация; Тодор Димитров, „Снопът“, инсталация; Добромир Вичев, „Ние“, скулптура.Към настоящия момент  е в процес на съгласуване, според изискванията на Наредбата за именуване и преименуване на общински обекти, поставяне, преместване и премахване на паметници и художествени елементи на територията на Столична община. Следващият етап е одобрението на проекта „Един човек“ от Столичния общински съвет и подписването на договор, с който да се гарантира финансиране на проекта.", "date": "2019.03.15", "title": "Представят проектите, които можеха да красят площада пред Двореца"}
{"url": "https://offnews.bg/politika/obedinenie-vdiasno-ima-edni-4-5-problema-mezhdu-sds-i-dsb-pak-i-dol-699334.html", "text": "СДС се събира на Национален съвет днес, за да обсъжда коалиционната си политика за евровота. Засега е ясно едно -лелеяното дясно обединение не успява да се случи, каквото и да си мисли и пише Жозеф Дол. Защото има едни 4-5 проблема между СДС и ДСБ, плюс още поне две между обитателите на част от \"Раковски\" 134 и \"Да, България\" и \"Зелените\". За да не се обърка никой - последните две и ДСБ образуват \"Демократична България\", а към всички споменати дотук би трябвало да се присъедини и Движение България на гражданите. Би, обаче от ДБГ обявиха краен срок 17 март, така че, ако няма промяна в заявеното от Найден Зеленогорски, те ще ходят на избори сами или с някой друг. СДС иска - като партия-майка, да участва в името на коалицията, към която се присъединява: работен вариант \"Демократична България и СДС\". Как не, ами Зелените пише ли ги, е отговорът. Диалогът продължава с: Ама СДС е марка! и \"Добре де, ама първо се разграничете от ГЕРБ\". Следва: А след изборите какво - с кого ще работим, не е честно към избирателите. Не, ние сме опозиция на това управление, не ни трябва власт на всяка цена. Тук в диалога без начало и край идва писмото на Дол, шефът на ЕНП, което наля масло в огъня на дясното обединение. Той посъветва лидерите на ДСБ Атанас Атанасов, на ДБГ Димитър Делчев, на СДС Румен Христов и на ГЕРБ Бойко Борисов да направят общ фронт за евровата на 26 май. “Призовавам всички членове на политическото семейство на ЕНП в България да направят най-отговорния избор и представят българските граждани в единен фронт. Само обединени ще можем да избегнем разпиляването на гласовете, което ще е от полза единствено за популистите и антиевропейските сили.\", написа Дол до четиримата. Отговори му Атанасов - пръв и категоричен: Не!В текста му се казва, че такъв фронт е абсолютно невъзможен, защото \"ГЕРБ действат в синхрон с популистките и антиевропейски сили на национално и европейско ниво\". Евродепутатите на Борисов са гласували против резолюцията, заклеймяваща Виктор Орбан и партията му ФИДЕС, както и не са подкрепили Лаура Кьовеши за европейски прокурор. Не по-малко обезпокоителен е про-руският курс, който ГЕРБ устойчиво поддържа – противопоставя се на санкциите срещу Русия, отказа да експулсира дори един руски дипломат във връзка със случая Скрипал и отказа да се подкрепи румънската кандидатура на Лаура Кьовеши за европрокурор. Така управляващите от ГЕРБ и „Патриотите“, заедно с фалшивата опозиция на бившите комунисти, затвърждават убеждението в Европа, че не само Унгария, но и България е Троянски кон на Путин в Европейския съюз, пише още ген. Атанасов. Какво да отговори на писмото на Дол, СДС очевидно ще умува на НИС днес. От партията обаче са категорични, че няма да се съгласят евродепутат от коалиция с тяхно участие да бъде не в ЕНП, а в друга група в европарламента. Според тях такива заявки давал Стефан Тафров, водещият кандидат за челно място в листата на \"Демократична България\" от \"Да, България\". Като стана дума за място в листата - спор има и дали кандидатът за евродепутат на СДС може да бъде на четвърто място в общия списък за Брюксел, а на трето да е кандидатът на \"Зелените\". И още една тема за обединение или разделение: Коалиция само за евровота или в по-дългосрочен план?Преговорите ще продължат. Въпросът е кой с кого и защо ще преговаря. ", "date": "2019.03.15", "title": "Обединение вдясно? Има едни 4-5 проблема между СДС и ДСБ, пък и Дол взе, че им писа"}
{"url": "https://offnews.bg/analizi-i-komentari/i-spasitelite-se-nuzhdaiat-ot-spasiavane-699366.html", "text": "Донякъде изненадващо тази година Денят на спасяването на българските евреи по време, когато сме в коалиция с Хитлерова Германия, бе отбелязан с многолюдно шествие на толерантността, инициирано от Организацията на евреите в България „Шалом” и Столична община. То още по-изненадващо завърши с официална церемония на преклонение пред трагедията на 11 343-та евреи от Беломорска Тракия, Вардарска Македония и град Пирот, депортирани в нацистките лагери и почти всичките намерили смъртта си там.Казвам изненадващо, защото спасяването на българските евреи през 1943 година продължава, сякаш, да не е част от културната ни идентичност и да не откриваме в него повод за особена национална гордост. Да звучи някак екзотично, като тема за либерали, интелектуалци и правозащитници, далеч от ценностите на масовия човек. Да влиза в противоречие с наложилия се модел на патриотизъм, който настоява на „българщината” ни, но не и на толерантността ни, нещо повече – приема толерантността като заплаха за българщината. Последното доказателство за това е, че 65% искат в България да живеят само българи, което ни поставя на първо място по расизъм, според проучване на “Галъп” в 10 балкански държави. Плашещо е, че национализмът, избиващ на нацизъм, е успял да промие мозъците на почти две трети от нас. Как можем да очакваме, че те ще се трогнат от спасяването на евреи?Десетилетия наред то бе обект на принудително мълчание и изтласкване от колективната памет – беше немислимо да си представиш образа на Димитър Пешев, например, сред националните икони, да поставиш до хора, борили се за свободата на българите, човек, борил се за свободата на евреи. И хайде, за комунистите е разбираемо да не искат да си го спомнят – Пешев и другите депутати, подписали се с риск за живота си срещу депортирането на българите от еврейски произход, не само, че след Девети септември не се приемат за герои, но са осъдени от Народния съд, половината от тях на смърт. Което не пречи на същите тези комунисти в циничните им самоидеализации да настояват, че баш те са спасили българските евреи.Много по-трудно обаче е да се обясни защо героичният жест, спрял депортирането им, не предизвиква достъпна солидарност и след Десети ноември. Едва по повод седемдесетгодишнината от събитието то влиза в дневния ред на обществото, следствие от персоналните усилия на отделни академични, граждански и политически фигури, става предмет на конференции, медийни формати, дори на телевизионен сериал (отделен въпрос с какво качество). Резултатът обаче пак не е кой знае колко окуражаващ – Израел далеч повече оценява съпротивата на българите тогава, отколкото я оценяват българите днес. Разбира се, ако не броим употребите й за пиар на правителството, който трябва да внуши в международен план, че то е политическият наследник на спасителите.Иначе упорито се възпроизвеждат не само националистичните стигми, но и комунистическите манипулации във възприемането на събитието, което пролича и сега в неглижирането на ролята на Цар Борис III (не без основание синът му се оскърби, че той не бе споменат по време на шествието). Достатъчно е да припомним, че една от хипотезите за смъртта му през 1943-а (на 49-годишна възраст) е, че е бил отровен по поръчка на Хитлер именно защото се противопоставя на депортирането на българските евреи. Трябва да се признае обаче, че колебливостта в отношението към Цар Борис III произтича и от еврейската общност заради това, че през 1940-а подписва насочения срещу нея Закон за защита на нацията.През годините с още по-плътно мълчание от спасяването, разбира се, е покрито неспасяването на евреите от Беломорска Тракия, Вардарска Македония и град Пирот, които тогава са под административното управление на българските власти. В този смисъл, официалната церемония на почит пред тяхната жертва преди дни се случва за първи път, заради участието в нея на представители на политическите институции. Досега по темата си позволяваха да говорят открито главно историци и правозащитници, които едва ли не бяха обявявани за национални предатели. Това се дължи на неспособността ни като общество да се справяме с травматичните епизоди от миналото си, предпочитаме да ги поверим не на работата на паметта, а на работата на забравата. Онова обаче, което не може да си намери мястото в паметта на нацията, го намира в настоящето ѝ и ни заливат вълни на носталгия към комунизма, на антисемитизъм, нищо чудно следващата да е на неофашизъм – в „патриотична” реминисценция към „славните времена”, когато сме владели Беломорска Тракия и Вардарска Македония.", "date": "2019.03.15", "title": "И спасителите се нуждаят от спасяване"}
{"url": "https://offnews.bg/obshtestvo/bebe-na-postradala-v-katastrofa-se-rodi-prezhdevremenno-spasiha-go-le-699341.html", "text": "Лекари от двете университетски болници \"Пирогов\" и \"Майчин дом\" изродиха преждевременно по спешност бебе на ранена в катастрофа родилка.21-годишната бременна пострадала тежко при пътно-транспортно произшествие между две коли на 10 март. Докарана е в „Пирогов\" с опасност за живота. Екипът на Централна реанимация стабилизира състоянието й. За да бъде спасено бебето й, което е едва в 28-ма гестационна седмица, се сформира съвместен екип между акушер-гинеколози от Майчин дом и Пирогов. Лекарите правят всичко, което е по силите им и след продължителна операция израждат момче с тегло 1300 гр., 39 см.Майката и детето са настанени за интензивно лечение и активно наблюдение в реанимациите на двете болници.За последните 6 месеца това е вторият случай на съвместни мерки на двете болници за спешна реакция при множествени травми от автомобилни катастрофи с бременни. Лекарите наблюдават тревожната тенденция на зачестили случаи на пострадали родилки при ПТП и се обединяват в необходимостта от съвместна инициатива за повишено внимание и спазване на правилата за безопасност.", "date": "2019.03.15", "title": "Бебе на пострадала в катастрофа се роди преждевременно, спасиха го лекари от Пирогов и Майчин дом"}
{"url": "https://offnews.bg/futbol/levski-darzhi-pod-oko-dvama-ot-iunoshite-si-699344.html", "text": "Треньорският щаб на Левски следи изкъсо изявите на нападателя Илия Димитров, който играе под наем в Септември и крилото Атанас Кабов, който ще доиграе сезона в Царско село, пише \"Тема спорт\".Нападателят бе пратен в елитния тим с договор до края на сезона. 22-годишният футболист вече има 2 мача, в които се разписа веднъж. През есента Илия изигра 28 минути с 3 мача за \"сините\", носейки победата над Ботев (Пловдив) в първия кръг на първенството.Атанас Кабов бе пратен в лидера във Втора лига. Той игра и в трите пролените кръга, записвайки 186 минути на терена. За това време крилото вкара 1 гол и направи 1 асистенция.Друг преотстъпен в Царско село - Луан Виана сякаш е отписан от Левски. До момента бразилецът не се е появявал на терена за столичния тим. През есента записа 10 минути игрово време при поражението с 1:2 от Лудогорец.", "date": "2019.03.15", "title": "Левски държи под око двама от юношите си"}
{"url": "https://offnews.bg/politika/nova-tcik-shte-ima-sredata-na-drugata-sedmitca-ako-bsp-ne-se-varne-v-699342.html", "text": "Нов състав на Централната избирателна комисия ще има в средата на следващата седмица, а ГЕРБ няма да има мнозинство в нея. Това заяви председателят на правната комисия в парламента Данаел Кирилов по БНТ. След срещата с кандидатите за ЦИК съм донякъде спокоен, но и донякъде притеснен - професионализмът ще се запази, но ще има период, в който новата комисия ще трябва да се стикова в условията на ускорен старт, каза още той. Освен представители на парламентарно представените партии - 18 членове - формациите с евродепутати също имат право да излъчат членове на ЦИК, обясни Кирилов.По думите му е редно членовете на правната комисия от БСП да влязат в пленарна зала, за да гласуват за кандидатите си за ЦИК.Ако те не посочат нито един зам.-председател, на практика на гласуването в НС няма да има нито един техен кандидат. Всички техни кандидати ще бъдат назначени с подписа на президента, допълни Кирилов.", "date": "2019.03.15", "title": "Нова ЦИК ще има средата на другата седмица, ако БСП не се върне в НС, остава без зам.-председател"}
{"url": "https://offnews.bg/sviat/dvama-glavni-menidzhari-na-fejsbuk-napuskat-kompaniata-699347.html", "text": "Двама от главните мениджъри на Фейсбук напускат компанията. С постовете си се разделят главният продуктов мениджър Крис Кокс и Крис Даниълс, който отговаряше за приложението „УотсАп” (WhatsAp). Това обяви главният изпълнителен директор Марк Зукърбърк. Според някои предположения оставките са свързани със скандала около поверителността на данните.В сряда приложенията на Фейсбук бяха засегнати от . Някои потребители нямаха достъп до социалната мрежа и приложенията в продължение на часове. Все още не е ясно колко потребители са били засегнати. От компанията твърдят, че причината е „промяна в сървърна конфигурация”.", "date": "2019.03.15", "title": "Двама главни мениджъри на Фейсбук напускат компанията"}
{"url": "https://offnews.bg/interviu/tekla-aleksieva-smart-kade-ti-e-zhiloto-699346.html", "text": "Текла Алексиева - художникът-фантаст, чиито над 100 фантастични порти-корици отвориха завещаното от тази безсмъртна армия. Оригиналните ѝ корици са на всички книги от легендарната Библиотека „Галактика”, публикувани от несъществуващото вече издателство „Георги Бакалов”, Варна, с невижданите днес тиражи от 100 000. Писателите фантасти свързват името ѝ не само с нейните платна, но и с участието й във фестивали и срещи на родните клубове по фантастика. Името ѝ се превръща в алюзия за фантастично и дори се изписва в кръстословиците като: „Художникът на „Галактика” с 14 букви”.Галактическата Текла майстори живописни изящества („Гара”, „Нощ”, „Ежедневие”, „Кръстопът”, „Нощен обход”, „Задачата”, „Сините пеперуди”), декори и кукли за студио „Бояна”, обложки на албумите („Вкусът на времето” и “XX век” на „Щурците”), пощенски марки, сред които са ухилена до уши и преливаща от символи Баба Марта с мартеничково знаме, Свети Георги с шантав змей триглав и дори взряни в полярните тайни Робърт Пири и Руал Амундсен.Освен с бои и четки, Текла рисува образи, гласове и цветове... с думи. През пролетта на 2019 г. тя представи новата си стихосбирка „Неусетно”.Неусетно? Защо „Неусетно”?Защото е случайно. Мъжът ми, който направи оформлението и предпечата, я кръсти така, като началото на първото стихотворение. Аз нямах нито идея, нито претенции…Художникът Жеко Алексиев... Какво казва той за стихосбирката? Кое стихотворение най-силно го докосна, за кое най-дълго говори?Жеко харесва стихотворенията ми, той е причината, да я издам. Обадиха ми се приятели, които са я чели, казват, че са плакали… че като натиснах Жеко: „Ти защо не плака!?“... Само се засмя…През 2006 г. двамата сте номинирани за националната награда „Христо Г. Данов”. Поводът - илюстрираната от вас книга „Българската цивилизация”. Как се работи в екип с близък човек?Работим като два работника. Разбираме се без думи, караме се, помагаме си, надвиваме се. Слава Богу, накрая успяваме да сътворим нещо, което ни удовлетворява и двамата. Така е във всички съвместни проекти.Нека се върнем в „Неусетно”. „Колко е дълга смъртта?”. „Колко къс е животът?”. Кой е „отговорът единствен” и дали е „погрешно” изписан като Любов?Цялата човешка вселена е от въпроси, някои вярват че Бог е Любов, някои не вярват в Бога. Всъщност верният отговор зависи само от правилно зададения въпрос. А задаваме ли правилно въпроса? - Това е въпросът!„Отходни канали поглъщат боклука... Паркетът е лъснат, стените - в латекс, дунапрен поема всякакъв секс. Боже, непотребни, скрий си Смъртта - ние отдавна сме мъртви неща.” Мъртво нещо ли е човекът?Мъртви са доста хора, тяхна си работа, ние да не сме е важното!„Черен камък подпира вратата, над него смъртта е приседнала.” Кога смъртта остава без царство?„Смертю смерт поправ…“ Исус Христос е възкръснал на третия ден. Смърт, къде ти е жилото?Божествената светлина на лятото, тополи до небето, море от треви, морето в синьо, „герданче с охлюви и мидички”? Къде и кога в миналото би се върнала Текла Вилхелм Алексиева?В прекрасното минало на ранната ми младост.Успя ли Текла да улови неуловимото, онова, което е „като изстрел точно”, незримо, непознаваемо, без име?Ни най-малко. Ако трябва да напиша дефиниция на лириката в някоя енциклопедия, ще напиша: Лириката е зов за помощ.Как би изглеждала картина или стих, ако сетивата ни не са ограничени от човешката форма?Бог знае как! Сетивата само на духовете не са ограничени в човешка форма.Как, макар и “ограничена” от човешката форма, Текла Алексиева създава своите светове и герои? Как се появяват сюжетите?Невъзможно за отговаряне. Всичко става с мислене и измисляне. Има мисъл, има идея, намира се нейният израз и хайде на работа. Музата е за майтапи и закачки...Кой е „човекът с главно Ч”, „чудото с главно Ч”, „човекът с малко Ч”, „чудото с малко Ч” в „Неусетно”?Човекът е биологичен вид. С малко „ч”. Но във всеки човек е Божията искра и той става с главно „Ч”.Казахте „Божията искра”. Умира ли тя със смъртта на физическите ни дрешки?Ох, надявам се, че не умира с нас!...Случвало ли Ви се е внезапно да си спомните хора и места, които никога не сте виждала в настоящия си живот? Хора, за които си казвате: „този човек го познавам отнякъде далеч, не оттук и сега, душата ми го разпознава сред много други”?Да, случвало се е, но не мога сега да преразкажа подобно състояние. Тези моменти са много ефимерни, отлитат така бързо, както са дошли.Винаги ли истинното, любовта, смисълът се изписват в сърцето с „нож, забоден до дръжката”?Винаги!... Защото човек носи първородния грях. Справка – Библията.Една от поетичните Ви героини е бялата самодива, изпиваща с целувки черните очи на любимия си юнак-сокол. Възможна ли е любов като приказка без край, отвъд времето и смъртта?Възможна е.Ще попитам като в приказките - за да стигнем до безкрая на такава любов, колко неизбродими планини трябва да изкачим, с колко зли вещици да се преборим, колко дълго трябва да вярваме?Може да се случи и без вещици и катерене, само с преодоляване на битието, което и без това си е доста трудно за преодоляване. Това е кротка любов. Но има и безумни любови, с безумни страдания, обикновено завършващи трагично. Тези любови са стихийно бедствие.Това означава ли, че някъде в неизброимите светове има две същности, които са създадени една за друга, търсят се една друга и са свързани в едно завинаги? Как бихте ги нарисувала?Ако измисля как да нарисувам такъв казус, ще го нарисувам с възторг!... Само че още нищо не съм измислила, пък и не съм го мислила. Но всяка идея може да се нарисува по десет хиляди начина!В какво е щастието и смисъла на Пътуването за Текла Алексиева?Имала съм щастливи моменти в живота, несвързани с Пътуване, просто продължителен период на житейски комфорт. Обаче два пъти съм сънувала, че съм щастлива и това беше невероятно чувство и с нищо несравнимо усещане. Наяве подобно не ми се е случвало...„Неусетно” е илюстрирана с Ваши рисунки на картите таро: тук са красивият крилат ангел на „Умереността”, „Влюбените” и „Отшелникът”, „Звездата” и „Силата”, „Колелото на съдбата” и „Страшният съд”, „Смъртта” и „Справедливостта”, „Лудият” и „Обесеният”, „Дяволът” и „Кулата”, „Светът”. Защо точно те?Нямам никакви тайни подтекстове... Реших, че след като пиша за всичко из живота и мислите си, то таро-картите са подходящи за илюстриране на всичко, което ти хрумне – нали могат да се тълкуват по много начини.Значи разковничето е „тълкуване по много начини”? В това ли е част от смисъла на изкуството? Таен език, който парадоксално всяка душа дешифрира различно?Изкуството е отражение на живота, по-точно на живота на артиста. При мен няма нищо криптирано, каквото мисля, това правя - рисувам, пиша, действам… А тълкуването на картите таро става само когато са в комбинация. Тази комбинация в стихосбирката в голяма степен случайна, не отразява нещо конкретно, затова всеки може да я тълкува по свое усмотрение.Ако приемем, че животът е код, който тълкуваме „по много начини” и почти никога вярно, как бихте назовала автора на кодовете, онзи, който ни е „кодирал”?Кодирал ни е Господ! Как да отговоря в няколко реда на най-сложния въпрос на битието! Дори няма да се опитам…Рисувала сте картини, пощенски марки, обложки на албуми, корици на книги. Различен ли е брегът и емоцията на трите?Нямам нито претенции, нито предпочитания - рисуването е една и съща дейност във всички жанрове. Като готвенето на различни манджи. Трябва да умееш да готвиш, да обичаш хората за които готвиш, а гозбата може да бъде и постна, и местна, и проста, и сложна, и дори да не е от любимите ти, пак трябва да стане вкусна.Има ли автор и книга, за които бихте искала да нарисувате корица?Кратко и ясно - не!Най-обичните Ви фантасти?Обичам много книги, много автори, но Станислав Лем и неговата книга „Соларис” са ми любими. Чела съм я сто пъти.Казахте Лем. Една от любимите ми Ваши картини е „Соларис”. Чужд свят и две фигури - мъжка и женска. Тя го е прегърнала с нежност и обич, той е станал част от нея, тя от него. Усещането е за свързване завинаги. Какво си казват те? Какво си казват героите на Текла Алексиева в нейния „Соларис”?Посланието на „Соларис” е съвсем друго - кой е човекът, къде е и защо е. Да, там има любов, има и надежда, има и безнадежност. Прекрасното и важното е, че има надежда.Бих поставила Ваши картини в една галерия с тези на Салвадор Дали и Рене Магрит. Магрит вижда в настоящето неща и хора, които присъстват край нас, но всъщност са невидими, скрити парадоксално от онова, което показват. Какво и кого не виждаме? Какво остава скрито до края на земния ни път?Това е голяма хвалба, не ме карайте да се изчервявам! Виждаме и с очите, и със сърцето, и с разума, но мирозданието е огромно, по-огромно от фантазията ни, пък и най-разюзданата фантазия не може да надмине човешкото в нас. Е, мъчим се да прогледнем по-надалеч. Как - с изкуството, то е неделимо от човека, то е с него откакто свят светува, но досега никъде не е постигнат Отговорът с главно О, затова все и все правим изкуство…„Кой ще уплаши до смърт лешояда,и кой отвъд и сам през смъртта, би пренесъл в зъби любовта?”Това е известно само на Ласло Наги. А стихотворението му е прелестно!Както и Вашият превод на стихотворението му, включен в „Неусетно”. Каква е историята?Обикновена случка. Имаше конкурс, обявен от вестник „Литературен фронт”, за превод на това стихотворение. И се заех да го превеждам. Не спечелих конкурса, но спечелилият превод не беше точен и не ми хареса.Как един творец пали огъня си? Вдъхновение, божествена лудост, ярост, 24 часа труд и безсъние?При мене няма лудости, аз съм много спокоен човек, може разбира се да се уморя страхотно от някоя работа, но това е естествено състояние за всеки, който си обича работата.„Безпределно те обичам, и безкрайно да сме двама”. Ако Любовта е Смисълът, как стигаме, цитирам, до „най-късия път” между две души, които вървят заедно „във вечността на безкрая”?За смисъла нищо не знам. Човек си мечтае за разни хубави работи, пише си за тях, мъдрува си, нищо конкретно, това са общи усещания.Като например: „Зад прозореца ситният сняг Ще избелва тъмните утриниЩе мирише на кафе и на хляб - Пролетта ще дочакаме сигурно!”. Ще я дочакаме ли? Онази Непобедимата?Нищо подобно! Казала съм го в първото стихотворение от стихосбирката си:Неусетно стигнахме годината,когато вместо пролетта, дойде отново зимата…Освен за хората днес, това безпролетно „отново” напомня за болните и умиращи борове и брези на Витоша, а и на други наши планини. За тях тази пролет ще е последна или една от последните. Душата на гората вие като вълчица горе.Те мрат отдавна горите по Витоша! Това е жестоко!... Имам снимки отпреди 7-8 години, едни сиви масиви, да ти се скъса сърцето! Мисля, че страдат и буковите гори...И пчелите измират, и отровата на нахалната ни цивилизация пълзи навсякъде.", "date": "2019.03.15", "title": "Текла Алексиева: 'Смърт, къде ти е жилото?!...'"}
{"url": "https://offnews.bg/futbol/gonzo-sred-variantite-za-nov-trenior-na-beroe-699343.html", "text": "Лошото представяне на Берое по всяка вероятност ще коства поста на треньора Александър Томаш. При загуба от ЦСКА в последния кръг на редовния сезон в Първа лига, наставникът най-вероятно ще бъде сменен, пише \"Тема спорт\".Заралии регистрираха две поредни загуби - 1:4 от Локомотив (Пловдив) на \"Лаута\" и 0:1 у дома от Витоша (Бистрица). Пораженията отприщиха вълна от недоволство от страна на феновете към треньора Томаш.Ръководството на старозагорци вече работи върху няколко варианта за заместник на наставника. Предстоящата пауза в първенството е отлична възможност рокадата да бъде извършена.Сред обсъжданите имена за нов треньор са били Георги Иванов-Гонзо, Милен Радуканов и Стефан Генов. С най-големи шансове изглежда е легендата на Левски.", "date": "2019.03.15", "title": "Гонзо сред вариантите за нов треньор на Берое"}
{"url": "https://offnews.bg/obshtestvo/dazd-sem-i-abro-podpisaha-sporazumenie-za-zashtita-na-detcata-ot-nepo-699349.html", "text": "Тристранно „Споразумение за защита на децата от съдържание, което е неблагоприятно или създава опасност от увреждане на тяхното физическо, психическо, нравствено и/или социално развитие“ бе подписано между Държавната агенция за закрила на детето, представлявана от председателя д-р Елеонора Лилова, Съвета за електронни медии, представляван от председателя г-жа София Владимирова и Асоциацията на българските радио- и телевизионни оператори (АБРО), представлявана от председателя г-н Атанас Генов.Присъстваха и представители на Българската национална телевизия, Българското национално радио, журналисти от други медии.Срещата премина в добра делова атмосфера. Председателят на ДАЗД д-р Лилова изрази удовлетворението си от подписването на документа, като подчерта факта, че тристранката е активизирала целия си потенциал и с това си действие е обединила усилията си, а целият път по Споразумението е извървян във взаимност и разбирателство, с оглед благото на респондента, а именно децата на България. Тя допълни, че предстои съсредоточаване на усилията в посока онлайн-медийно отразяване на децата.На срещата бе засегната и идеята за бъдещи образователно-обучителни форуми за журналисти, що се отнася до етичното отразяване на децата в медийното пространство, като бе споменато, че ДАЗД би могла да зададе основния курс на методическите и практически насоки в тази област. Участниците споделиха своите позитивни нагласи и що се отнася до бъдеща ревизия на Закона за радиото и телевизията, и в частност включването на текстове за децата и тяхното медийно отразяване.За първи път от началото на съществуването си (2011 година) стратегическото споразумение се подписва в срок. Всички страни се обединиха около становището, че от изключителна важност за навременното подписване на Споразумението (преди 31 март 2019 г.) са прякото общуване между страните, добрият диалог между тях, отзивчивостта и желанието за взаимност в нелекия процес на изготвяне на документа.", "date": "2019.03.15", "title": "ДАЗД, СЕМ и АБРО подписаха споразумение за защита на децата от неподходящо съдържание"}
{"url": "https://offnews.bg/obshtestvo/kak-shte-se-uvelichavat-pravata-ni-kato-potrebiteli-s-novite-pravila-v-699126.html", "text": "Подготвя се законодателен пакет от 2 директиви, предложени от ЕК. Това е т.нар. New Deal for Consumers, чието финално гласуване предстои вероятно още в рамките на този Европейски парламент. След това ще има и известен период за въвеждане  националните законодателства, обяснява Игнат Арсенов. Промените ще сближат още повече правилата за гаранции и рекламации при пазаруване онлайн и офлайн.Настоящото европейско законодателство дава 2 години гаранция за всяка стока, като отделните държави могат да въведат и по-дълъг срок. За стоките втора употреба гаранцията трябва да е поне 1 години (в България тя е 2 години). \"Разбира се, трябва да се вземе предвид естественият живот на една стока и дали е разумно да има такава гаранция. Например, един дамски чорапогащник няма как да има 2 години гаранция. Същото важи за батерия\", посочва Игнат Арсенов.Към момента, ако се появи дефект до първите 6 месеца от закупуване на стоката, се счита, че тя е с фабричен дефект. След шестия месец търговецът може да оспори това, а потребителят трябва да докаже фабричния дефект, като отиде в независим сервиз и заплати за това. Това понякога се доказва трудно.Сега шестмесечниият срок се увеличава между 1 и 2 години. Така потребителите ще се възползват в пълна степен от 2-годишната гаранция, тъй като поне през половината от нея или през целия ѝ срок ще се приема, че повредената стока е проявила фабричен дефект.Ще има разлика и в обезщетенията за потребителите. Сега те избират между ремонт или замяна с нова стока, като търговецът може да им отказва едното или другото. В бъдеще потребителят ще може да избере. А ако желанието му не бъде удовлетворено, ще може да си поиска парите обратно, обяснява специалистът.Въвеждат се още няколко хипотези. Ако търговецът в разумен срок (досега беше 1 месец, но сега ще се скъси) не поправи стоката или не я замени, потребителят ще има право директно да си поиска парите. А ако дефектът е голям - стоката директно се заменя с нова или парите се връщат. Според законодателството до момента търговецът може да върне парите едва след като стоката е била ремонтирана 3 пъти и отново се е повредила.Периодът, в който стоката е в сервиз, не се брои към гаранционния. Ако 3 пъти по 1 месец е артикулът е бил на поправка, срокът на гаранцията се увеличава от 2 години на 2 години и 3 месеца.Потребителите ги харесват и все повече ги ползват, но възникват и проблеми, казва директорът на ЕПЦ. Например - не винаги са наясно кой носи отговорност - платформата или търговецът. Някои потребители не знаят дали се договарят с търговец или с физически лица. Във втория случай законодателството за защита на потребителите не важи.Новата директива ще изисква от платформите при предлагане на оферта да излиза ясно съобщение дали договаряме с търговец или с физическо лице.Предвижда се и по-голяма отговорност на платформите. Те ще бъдат задължени, например, да премахват търговци, които нарушават правилата. Въвеждат се стриктни правила . Това важи в случаите, когато не ги подредим лично - по цена, актуалност, разстояние и пр., посочва Игнат Арсенов. Когато ползваме препоръчано подреждане (по подразбиране), платформите подреждат офертите по не много ясни правила - не посочват дали най-отпред са платилите за реклама или тези с най-много резервации например. Сега ще имат законово задължение да обяснят как подреждат предложенията. Това важи и за рейтингите - ще трябва да информират потребителя как са направени. Защита за търговците: няма да се връщат употребявани стоки без основаниеСпоред потребителското законодателство в момента, когато една стока се поръча онлайн, потребителят има право да я върне в 14-дневен срок дори без рекламация и без да посочва основание за това. Може дрехата да не ни стане или цветът да не съответства на това, което сме видели на екрана. Макар някои търговци да поставят условие, че приемат обратно стоки само ако опаковката не е нарушена, всъщност потребителят има право да разруши опаковката и дори да носи дрехата, например. А след това да я върне до 14 дни и да си получи парите, припомня Игнат Арсенов. Търговецът може да възрази, че потребителят е намалил стойността на вещта и да върне по-малко пари, вкл. и нула. Но не може да откаже връщането на стоката.Новата директива предвижда, че ако иска да я върне, потребителят няма право да ползва стоката, а само да я изпробва - както в магазин. \"Купуваме обувки, пробваме ги, но не ходим по улицата с тях, нямат следи от употреба, не ги късаме. Дреха не се пере, не се глади. Ако купим косачка, например, не си косим тревата, а може само да я включим в електрическата мрежа да видим дали работи\", обяснява специалистът.Промяна има и в сроковете за връщане на парите.\"Досега търговците имаха проблеми със срока за връщане на парите. Потребителят има право до 14 дни да се откаже от договора, а след това до 14 дни да върне стоката. Търговецът, от своя страна, има 14 дни да върне парите. И се получаваше така, че търговецът понякога трябва да върне пари преди да си е получил стоката обратно. Новите предложения са търговецът да може да изчака доставката и едва тогава да върне парите на потребителя\", коментира Арсенов.", "date": "2019.03.15", "title": "Как ще се увеличават правата ни като потребители с новите правила в ЕС"}
{"url": "https://offnews.bg/politika/api-bsp-da-ne-ni-vavlicha-v-politicheski-razpravii-699403.html", "text": "Агенция \"Пътна инфраструктура\" обяви, че не иска БСП да я въвлича в политически разправии. Изявлението дойде, след като БСП внесе писмо за съгласие на АПИ да се вземат проби от 46 участъка на основни пътища у нас заради тежката катастрофа край Своге. \"Продължаваме нашата битка за истината и внасяме второ писмо в АПИ, в което задаваме 46 конкретни точки от магистралите Хемус, Струма, Тракия, Марица, пътя Видин - Кулата и околовръстния път на София, в които искаме да направим анализ на пътната настилка в сертифицирана европейска лаборатория\", обясни говорителят на ПГ на \"БСП за България\" Елена Йончева.Повече от три месеца БСП не са посочили експертите си, с които в професионален разговор да се търсят законови, нормативни и технически решения за организиране на исканата от тях проверка на пътищата, коментира инж. Дончо Атанасов, член на Управителния съвет на АПИ по повод внесеното от БСП писмо.Пътната агенция е професионална и експертна администрация, а не политическа, и затова трябва да се водят експерти разговори. Не може да бъдем въвличани в политически разправии, посочи Атанасов.Той подчерта, че агенцията работи по два основни закона - за устройство на територията и за пътищата, и досега са правени всякакви проверки на пътищата. Двата закона дават нормативната база, по която могат да бъдат извършвани проверки от кого, кога и по какъв начин.Инж. Атанасов допълни, че агенцията не се притеснява от проверка, защото през 2014 г. независима лаборатория, определена и ангажирана от Европейската комисия е направила пълна ревизия на пътищата, построени с периода 2007-2013 г. със средства от оперативните програми.Той посочи, че в списъка от пътища на БСП има участъци, строени преди 30 години, други ремонтирани преди 10 и 15 години, а голяма част от отсечките са преминали и гаранционния период.Надявам се, че парламентарната група ще излъчи експерти - пътни инженери, юристи, икономисти, с които ще седнем да уточним всички възможности за извършване на исканата проверка, за да се запази авторитета на България, каза инж. Атанасов.", "date": "2019.03.15", "title": "АПИ: БСП да не ни въвлича в политически разправии"}
{"url": "https://offnews.bg/tenis/federer-predpochita-turnira-v-indian-uels-pred-tozi-v-maiami-699354.html", "text": "Швейцарската легенда в мъжкия тенис Роджър Федерер сподели, че преди време е харесвал повече турнира в Маями от този в Индиън Уелс, но сега е точно обратното.Вчера Маестрото се класира безпроблемно за 1/4-финалите на настоящата надпревара. Федерер победи Кайл Едмънд с 6:1, 6:4 за час на корта. Така в следващата фаза ще играе с приятната изненада Хуберт Хуркач.\"В ранните ми тенис години предпочитах турнира в Маями пред този в Индиън Уелс. Харесвах атмосферата на големия град, заедно с неговите вибрации. Днес обаче предпочитам спокойни места и определено настоящият турнир ми по допада.Това е и заради турнирния директор Томи Хаас с когото сме много добри приятели, а също така и заради децата. И за тях е по-добре, когато играя на по-спокойно място като Индиън Уелс.За мен това място е много специално. Има природа, планини, пустиня, всичко е просто страхотно. И да играеш тук е просто супер. Мисля, че това е един тенис рай с цялата тази природа, която има около нас. Хората са направили прекрасни градини с много растения и зеленина, чувството е просто чудесно.Има страхотни кортове, страхотни съоражения, а и чудесни места на които можеш да излезеш да хапнеш и да пийнеш. Феновете наистина се забавляват, но и ние играчите го правим\", каза Федерер.", "date": "2019.03.15", "title": "Федерер предпочита турнира в Индиън Уелс пред този в Маями"}
{"url": "https://offnews.bg/sviat/izvergat-izbil-49-miusiulmani-v-nova-zelandia-otmashtaval-i-za-shipk-699352.html", "text": "В терористичния акт в Нова Зеландия, при който бе открита стрелба срещу две джамии и по последни данни има 49 загинали, се появи и българска връзка.Мъжът, който пое отговорност за нападението, е оставил манифест от 37 страници, в който обяснява какви са причините за действията му.Човекът, който в Туитър се представя като Брентън Тарант от Австралия, заявява, че отмъщавал на мюсюлманите за редица атентати по света и исторически събития с вековна давност - като кланетата на християни в Европа при османското нашествие.Сред посочените от него зверства на мюсюлманите са и боевете при връх Шипка през 1877 г.На друг от пълнителите на автомата на терориста е написано \"Битката при Булаир 1913 г.\"Доколко терористът познава историческите събития е доста съмнително. Защитата на прохода Шипка завършва с победа на българските опълченци и руските войски и има важна роля за Освобождението на България.Второто събитие, свързано с нашата история - битката при Булаир, се провежда на 8 февруари (26 януари стар стил) 1913 г. между българската Седма пехотна рилска дивизия под командването на генерал-майор Георги Тодоров и османските Дивизия Мюретеби и Двадесет и седма пехотна дивизия под командването на Али Фетхи Окяр, образуващи 10-ти турски корпус. Боят се води в района на Булаир и старата крепост Цимпе. Той също завършва с победа за България.Нападенията срещу двете джамии са станали в град Крайстчърч в петъчния ден за молитва. По-рано новозеландските власти потвърдиха за 40 загинали и 20 тежко ранени при стрелбата.„Това може да бъде описано само като терористично нападение, добре планирано\", обяви министър-председателят на Нова Зеландия Джасинда Ардърн. Тя допълни, че две взривни устройства, свързани със заподозрени превозни средства, вече са открити и обезвредени.По информация на българското посолство в Канбера към 9:30 ч. българско време няма данни за загинали български граждани при стрелбата срещу двете джамии в Нова Зеландия. Мисията ни е в постоянен контакт с новозеландските власти, които извършват проверка на самоличността на извършителите и пострадалите.", "date": "2019.03.15", "title": "Извергът, избил 49 мюсюлмани в Нова Зеландия, отмъщавал и за Шипка и Булаир"}
{"url": "https://offnews.bg/temida/ot-deloto-sreshtu-ivancheva-koj-j-e-pisal-v-teftercheto-diulgerov-li-699355.html", "text": "Чужд почерк в тефтерчето на отстранената кметица на \"Младост\" - едно от основните доказателства в делото за подкуп срещу Десислава Иванчева, бившата й заместничка Биляна Петрова и предишният управник на района Петко Дюлгеров , е открит сред записките. Това стана ясно от графологичната експертиза, представена в съдебната зала днес. Затова съдът назначи допълнителна експертиза, която да установи дали чуждият почерк не е на Дюлгеров, сочен като посредник при подкупа, поискан от строителния предприемач Александър Ваклин.Според прокуратурата в тефтерчето на Иванчева са водени записки, свързани с подкупа – сметки за квадратурата на проектите на Ваклин и евнетуалните суми, които да му се поискат. Разследващите посочиха:В – 12.500х15I 12 500 х 15 – 187 50040 000 х 10 – 400 000 ….\"Според назначената експертиза обаче цифрата 40 000 не е писана от Иванчева, затова съдия Иво Хинов възложи да се провери дали отговорът на въпроса \"Кой е писал в тефтерчето на Иванчева\" не е \"Петко Дюлгеров\". ", "date": "2019.03.15", "title": "От делото срещу Иванчева: Кой й е писал в тефтерчето, Дюлгеров ли?"}
{"url": "https://offnews.bg/futbol/barsa-i-iunajted-e-gvozdeiat-v-shampionskata-liga-vizhte-ostanalite-1-699374.html", "text": "Барселона срещу Манчестър Юнайтед е черешката на тортата в 1/4-финалите на Шампионската лига. Това отреди жребият, който беше изтеглен преди минути в централата на УЕФА в Нион.Останалите двойки противопоставят Аякс – Ювентус, Ливърпул – Порто и Тотнъм – Манчестър Сити.Мачовете ще се играят на 9 и 10 април, реваншите ще се състоят на 16 и 17 април.Победителят от Мач №3 (Тотнъм - Манчестър Сити) - Победителят от Мач №1 (Аякс - Ювентус)Победителят от Мач №4 (Барселона - Манчестър Юнайтед) - Победителят от Мач №3 (Ливърпул - Порто)Символичен домакин на финала ще бъде победителят от Полуфинал №1", "date": "2019.03.15", "title": "Барса и Юнайтед е гвоздеят в Шампионската лига, вижте останалите 1/4-финални двойки"}
{"url": "https://offnews.bg/kultura/grafa-za-otminalite-momenti-i-silata-da-prodalzhish-napred-v-posledna-699350.html", "text": "“Последната песен” е името на новия сингъл на Графа, а видеото му ни пренася в диви райски кътчета на Индия.  Сингълът носи дълбок емоционален заряд, който въздейства мигновено на слушателя. Музиката, текстът, дълбочината на изпълнение на Влади Ампов, съчетават усещането за носталгия към миналото и вярата в бъдещето, която ни дава сили да продължим по дългия път пред нас.Графа избира необикновената индийска земя за визуализация на посланието на “Последната песен”. Клипът е заснет в Гоа и при езерото Самбхар в Раджастан. В сюжета му непрекъснато се преплитат темите за християнската вяра, семейните ценности, сбогуването, смисъла на живота и вечността. Зрителят се наслаждава на красиви природни кадри, храмове с многовековна история, среща с индийската култура и традиции.В момента Графа работи по новия си албум, който очакваме в началото на лятото. През април му предстои концерт в столичния София Лайв Клуб (12 април) и  мини турне в градовете Благоевград (15 април), Габрово (16 април) и Свиленград (23 април).", "date": "2019.03.15", "title": "Графа за отминалите моменти и силата да продължиш напред в 'Последната песен' (видео)"}
{"url": "https://offnews.bg/obshtestvo/parzhene-s-vazduh-stapka-kam-po-zdravoslovno-hranene-699299.html", "text": "Последните няколко години бяха белязани от голяма промяна в начина на живот на всички на планетата. На преден план дойдоха мотиви като здравословно хранене, рециклиране, опазване на биоразнообразието и още много други.Най-личната тема и с най-директен ефект е тази, касаеща начина на хранене. Тенденции като вегетарианство, веганизъм, кето диети, пречиствания със сокове и още много други направиха поява като израз на стремежа на хората да започнат да водят по-полезен начин на живот. Естествено, има и много по-меки течения, които също са част от това система на мислене, включваща идеи като готвене с по-малко мазнини, консумация на екологично-чисти продукти и спиране ползването на продукти, съдържащи палмово масло.Един от лайтмотивите в битката за здравословен живот, около когото се обединиха домакините, е използването на . По този начин мечтата за ястия със страхотен вкус, които не съдържат олио, стават реалност. С опциите за пържене и печене, този кухненски уред бързо стана любим на тези, които искат да подобрят своята диета, а в някои случаи и тази на околните, защото този процес запазва много повече витамини и хранителни вещества в храната, отколкото при приготвяне по друг начин. Използвайки силата на циркулация на въздуха, пърженето с въздух прави храната хрупкава отвън и крехка отвътре, и също така представлява чиста и икономична алтернатива на пърженето с малко или изцяло без олио.Уредът за готвене на пара приляга и на привържениците на мултифункционалността, позволявайки готвенето на почти всички любими ястия с един-единствен уред. Методът нашумя впечатляващо много за последните няколко години и дори вдъхнови издаването на книги с рецепти за готвене именно с такъв уред.Естествено, не е нужно да имаме под ръка каталог с указания, за да измислим как да приготвим нещо вкусно и здравословно. Разнообразната храна е една от стъпките по пътя към здравословния начин на хранене. Рецепти се раждат и от любимите ни продукти, внимание и грижа за собственото ни благосъстояние. Най-важното е да се отнасяме към тялото си с любов и грижа, а добрата храна е един от начините да го направим.", "date": "2019.03.15", "title": "Пържене с въздух - стъпка към по-здравословно хранене"}
{"url": "https://offnews.bg/tehnologii/kakvi-sa-riskovete-ot-polzvaneto-na-smart-ustrojstva-699376.html", "text": "„Ние отвсякъде сме заобиколени от всякакви нови технологии, с продукти, които притежават все по-интелигентни (smart) характеристики. Може би повече от всякога сме близо от онова, което навремето гледахме само в научно-фантастичните филми – холограмни изображения, гривни, които ни показват каква е кондицията на организма, мобилни устройства, през които можем да си купим от потребните за ежедневието неща до стоки, които си позволяваме само няколко пъти в живота.”Това каза председателят на Комисията за защита на потребителите Димитър Маргаритов в сутрешния блок на БНТ в Международния ден на потребителите, който тази година се провежда под мотото „Надеждни смарт устройства”.Той добави, че най-честите оплаквания на потребителите са в сферата на комуникациите и призова и клиентите, и търговците на смарт технологии да са по-запознати с качествата и характеристиките на този тип продукти.Той даде пример с неочаквано високите сметки на по-възрастни хора, които възникнаха като казус с навлизането на пазара на непознатите за тяхното поколение смартфони и предлагането им от мобилните оператори при преференциални условия в пакетите с телекомуникационни услуги. Причините обикновено са, че са включени услуги, които тези хора не ползват или пък самите те неволно са направили ненужни за тях абонаменти.Другият въпрос по отношение на смарт устройствата се отнася до тяхната поддръжка и съвместимостта помежду им.Той призова търговците на смарт устройства да обясняват на потребителите подробно за качествата и характеристиките на продуктите, които предлагат. А при проблем – ако няма адекватна реакция на търговеца - като замяна или поправка на стоката - могат да се обърнат към КЗП, която да направи нужната проверка.Във връзка със сигурността на данните на потребителите при ползването на смарт устройства Маргаритов подчерта, че всяка технология е съпътствана с рискове за компрометирането на нейното функциониране. Той обясни, че още отсега – преди масово такива технологии да са навлезли в употреба сред потребителите – вече на европейско ниво се мисли за това как законодателството да отговори на тези рискове.„КЗП не налага големи санкции, но невинаги размерът на глобата гарантира, че нарушението няма да се повтори. Наложената глоба има не само парично отражение, но и нанася вреда върху имиджа”, отбеляза Маргаритов.На финала на разговора той обясни, че всяка година потребителите са по-защитени от предходната. Според Маргаритов хората са станали по-активни, а доверието в Комисията за защита на потребителите се увеличава.", "date": "2019.03.15", "title": "Какви са рисковете от ползването на смарт устройства"}
{"url": "https://offnews.bg/politika/volia-v-sriada-shte-stane-iasno-dali-parlamentat-ima-nuzhda-ot-hapche-699373.html", "text": "Ръководствата на парламентарните групи на ГЕРБ и Воля ще се срещнат в сряда, когато Веселин Марешки и колегите му ще изпитват управляващите на законодателни инициативи и управленски приоритети, за да решат дали да продължат парламентарната си работа.Вчера лидерът на партия \"Воля\" Веселин Марешки заяви, че от партията напускат пленарната зала. ГЕРБ и \"Обединени патриоти\" имат общо 122-ма народни представител и в тази парламентарна сесия осигуряването на кворума често е предизвикателство, особено след като \"БСП за България\" отказа да участва в пленарните заседания. Това решение на \"Воля\" би поставило сформирането на кворума в ръцете на ДПС. По-късно вчера обаче Марешки заяви, че от партията все пак остават в пленарната зала, но не и за \"маловажни дебати\". Тази сутрин в интервю за БНТ той още обясни, че от партията се държат по този начин, \"за да ги свалим на земята и да им припомним, че когато са се явявали на избори, са имали обещания за полицай във всяко село, справяне с демографската криза\".Днес Цветанов обясни, че вчера е провел разговор с Марешки, в който обсъдили \"изпълнението на ангажиментите в законодателната част, които са пряко свързани с управленската ни програма\". На работната среща в сряда се очаква дискусията да продължи, за да може Марешки да прецени дали е редно партията му да продължи парламентарната си работа. Цветанов заяви, че от ГЕРБ ще демонстрират резултатите, които са постигнали за 2 години участие в българския парламент, и ще представят предвидените приоритети до края на мандата им. По думите на Цветанов от \"Воля\" се интересуват най-вече от политики в сферата на здравеопазването, образованието и доходите на гражданите. На въпрос дали това е извиване на ръце от страна на \"Воля\", Цветанов отговори, че всъщност \"Родолюбците\" се държат \"изключително отговорно\". \"Всяка една от парламентарните групи има своята политика, своята визия, има своите ангажименти към избирателите, когато те са правили своята предизборна кампания, и това че всеки отстоява своите принципи, по никакъв начин не трябва да го тълкуваме като извиване на ръце\", допълни Цветанов.Според него също няма никакъв проблем със сформирането на кворума. В духа на действията си от вчера, тази сутрин от \"Воля\" първоначално не се явиха в пленарната зала, но след това размислиха и се регистрираха. Така тази сутрин парламентът не събра кворум за започване на заседанието при първото преброяване - в залата бяха регистрирани 119 при необходими 121 народни представители. Следващото преброяване започна 10 минути по-късно, когато стана ясно, че от \"Воля\" са влезли в пленарната зала, събирайки кворум над 125 депутати.Трудностите с кворума според Цветанов обаче били просто техническа грешка. Той обясни, че имало извънреден председателски съвет, който приключил към 09:04 ч., и затова някои от народните представители влезли в залата по-късно. \"Двама колеги просто закъсняха - бяха на вратата, но вече регистрацията беше преустановена\", допълни Цветанов.Патриоти и родолюбци в схваткаВ кулоарите на Народното събрание депутатът от \"Воля\" Пламен Христов коментира, че от партията не са променили решението си, въпреки че са помогнали на управляващите за кворума. Той допълни, че са амбицирани да постигнат сделка за българския народ, от която той да бъде доволен.Христов още заяви, че откакто взели решението, е трябвало да се справят с нападките на лидерите на ВМРО и НФСБ Красимир Каракачанов и Валери Симеонов, че \"и без хапчетата на Марешки слънцето ще изгрее\".\"В 9.00 ч. след като днес не се регистрирахме стана ясно, че има нужда от хапчетата на г-н Марешки, ако използвам терминологията на министър Каракачанов. След като се регистрирахме на втория път спасихме министър Каракачанов да ходи да търси лечение при ДПС\", каза още Христов.Той допълни, че от партията не се опитват да си вдигат цената, защото е ясно, че тя не е никак ниска в българския парламент.\"Стана ясно, че ние сме необходими, така че предстоят разговорите в сряда. Тогава ще видим дали българският парламент продължава да има нужда от хапчетата на Марешки или не\", изтъкна Пламен Христов, като допълни, че \"Воля\" търси сделка, но не за себе си, а за българския народ.От \"Обединени патриоти\" не закъсняха с отговора - зам.-председателят на ВМРО Искрен Веселинов определи действията на \"Воля\" като \"евтин цирк\". Той допълни, че няма за какво управляващите да са благодарни на \"Воля\" за сформирането на кворума, тъй като ходенето на работа е съвсем нормално нещо.\"Мисля, че най-естествено поведение на всеки един депутат е да работи, неестественото е другото\", каза още той. Веселинов допълни, че при \"пълна мобилизация\" ГЕРБ и \"Обединени патриоти\" могат и сами да си осигуряват кворум.", "date": "2019.03.15", "title": "ВОЛЯ: В сряда ще стане ясно дали парламентът има нужда от хапчетата на Марешки"}
{"url": "https://offnews.bg/ikonomika/bojko-atanasov-e-noviat-shef-na-kfn-699351.html", "text": "Парламентът избра Бойко Атанасов за председател на Комисията по финансов надзор (КФН).Кандидатурата му бе единствена и получи единодушната подкрепа на 134 народни представители.Номинацията на Бойко Атанасов за поста дойде от представителите на „Атака“ в парламента, а той заема овакантеното от Карина Караиванова място, която се оттегли от ръководството на комисията, за да се присъедини към екипа на Европейската банка за възстановяване и развитие (ЕБВР).След като бе избран, Бойко Атанасов благодари на депутатите за гласуваното му доверие и положи клетва от парламентарната трибуна.Новият шеф на КФН има магистърска степен по Планиране и прогнозиране на икономическите системи. Между 1996 и 2006 година е заемал различни длъжности в данъчната администрация към Министерството на финансите. От 2006 до 2017 година работи в системата на Националната агенция за приходите (НАП), включително до 2017 г. като изпълнителен директор на НАП.От май 2017 до октомври 2017 е заместник-министър в Министерството на финансите с ресор оперативно ръководство и координация на дейността на дирекция „Данъчна политика“ в МФ и наблюдение и координация на дейността на НАП, агенция „Митници“, Агенцията за държавна финансова инспекция и Държавната комисия по хазарта. ", "date": "2019.03.15", "title": "Бойко Атанасов е новият шеф на КФН"}
{"url": "https://offnews.bg/zdrave/obstruktivnata-sanna-apneia-saniat-kojto-mozhe-da-ubiva-699206.html", "text": "Нормална делнична сутрин. Събуждате се в обичайния час, разсънвате се с дълъг душ и силно кафе. Чувствате се отпочинали, бодри и работоспособни. Качвате се в колата си и се устремявате към предизвикателствата на на деня. Поддържате нормална скорост, избягали сте задръстванията, лентата ви е напълно свободна, шофирането ви доставя истинско удоволствие. Минути по-късно отваряте очи и разбирате, че колата ви е връхлетяла върху мантинелата. Нямате никакъв спомен какво се е случило и как сте се озовали там. Това не е сюжет от криминален филм, в който вие сте в главната роля. Това е сънна апнея. И тя невинаги завършва с щастлив край върху мантинелата.Среща при около 30% от хората и лесно може да се обърка с умора. Заболяването води до дихателни нарушения по време на сън. Характеризира се с многократно повтарящи се паузи в дишането поради колапс на горните дихателни пътища. Паузите са с продължителност до 10 секунди и са с честота от около 5 в рамките на час. Обструктивна сънна апнея (ОСА) е системно заболяване с прогресиращ ход и социално значими последствия.Пациенти с това заболяване правят тежки катастрофи десет пъти по-често, защото заспиват на волана за 10 – 15 секунди. За последните осем години над 5000 души у нас са загинали заради сънна апнея.Как да се различи усещането за умора от сънната апнея отговоря доц. д-р Марио Милков, представител на Медицински Университет Варна и председател на Българското дружество по ОСА:Според кардиолога д-р Боряна Чомпалова, сънната апнея вреди и на сърцето:Острата сънна апнея е напълно лечимо заболяване, но за да се диагностицира, е необходимо извършването на профилактичен скрининг. В България все още няма закон, който да задължава водачите на МПС да преминават този тип преглед. Българското дружество по обструктивна сънна апнея и хъркане – Варна обаче иска да промени това.Техният проект „Остани буден на пътя“ е част от тазгодишното издание на дарителската програма „Избери, за да помогнеш“, като целта му е да популяризира значимостта на заболяването и извърши безплатни профилактични прегледи в градовете Варна, Велико Търново, Шумен и Сливен (около 1000 активни водача на МПС). Можете да го подкрепите с дарение през платформата .В световния ден на съня можете да планирате своя преглед:", "date": "2019.03.15", "title": "Обструктивната сънна апнея –  сънят, който може да убива"}
{"url": "https://offnews.bg/obshtestvo/remont-promenia-marshruta-na-tri-tramvaia-699316.html", "text": "Три трамвая променят маршрутите си, заради започващ ремонт на ул. \"Каменоделска\". От 20 март до 11 май трамвайни линии № 3, 4 и 18 ще се движат: Трамвайна линия № 3 – в посока кв. „Орландовци“ от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“;Трамвайна линия № 4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно;Трамвайна линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.Разкрива се временна автобусна линия № А-ТМ4 с маршрут от пл. „Централна гара“ по бул. „Княгиня Мария Луиза“, наляво по ул. „Козлодуй“, наляво по ул. „Каменоделска“ до автостанция „Орландовци“ – двупосочно.Автобусна линия № А-ТМ4 ще спира на всички съществуващи автобусни спирки по маршрута, както и на трамвайните спирки по ул. „Каменоделска“ и ул. „Козлодуй“.", "date": "2019.03.15", "title": "Ремонт променя маршрута на три трамвая"}
{"url": "https://offnews.bg/politika/ninova-kam-potrebitelite-parlamentat-i-dejstvitelnostta-dva-proti-699377.html", "text": "Председателят на БСП Корнелия Нинова и народните представители от ПГ на „БСП за България” Петър Витанов, Димитър Данчев и Жельо Бойчев и общинският съветник в София Милка Христова се срещнаха с ръководството на Федерацията на потребителите в България по случай Световния ден на потребителите.Представителите на Федерацията благодариха на БСП, която, по думите им, е единствената, проявила интерес към проблемите на потребителите. „Не можете да си представите каква мъка има по хората”, заяви изпълнителният секретар на Федерацията Емил Георгиев, който разказа за събдите на хората, които се борят срещу злоупотребите на „Топлофикация-София” . Нинова участва в приемния ден на федерацията и разговаря с посетители, които я запознаха с проблемите си за сметки за ток, вода и други услуги.Най-големият проблем е тежкият лобизъм в законодателството. „Законът поставя големите фирми и монополите в силна позиция, а най-ощетеният, малкият човек, няма закрила”, каза тя. „Това се превърна в държавна политика от управляващите. Никой не търси сметка на големите как определят цените, какви уж инвестиции правят. Държавата трябва да се намеси, защото вече е непосилно за хората да плащат последните си пари, за да пълнят джобовете на корпорации и концесионери. Това ще се промени. Вместо политика за големите, на гърба на потребителя - политика за малките, с ясни правила и контрол. Това, което виждам тук днес и онова, което се случва в парламента, са два противоположни свята. Тук хората са изтерзани от бедност и несправедливост, в парламента се търгуват за кворум, за да оцелее правителството на Борисов. Управляващите са алчни за власт на всяка цена. Хората са жадни за справедливост и нормален живот”, заяви още тя.„Имаме кауза, няма да се предадем, но имаме нужда от сериозна подкрепа”, коментираха от ръководството на Федерацията. От своя страна, Корнелия Нинова коментира, че от БСП са готови да си сътрудничат с Федерацията и поканиха техни експерти за нови срещи по конкретни наболели теми, включително и по Закона за храните и Закона за търговските вериги. „БСП остава отворена за сътрудничество, за да защитим заедно хората”, заключи Нинова.", "date": "2019.03.15", "title": "Нинова към потребителите: Парламентът и действителността – два противоположни свята"}
{"url": "https://offnews.bg/obshtestvo/niama-da-ima-voda-v-chasti-ot-chetiri-stolichni-rajona-699314.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Крум Попов“ в кв. „Лозенец“ налага спиране на водоподаването от 9:00 до 18:00 ч. на ул. „Крум Попов“ от ул. „Криволак“ до ул. „Милин камък“.Във връзка с подмяна на уличен водопровод на ул. 271 в местност „Орион“, община „Връбница“, се налага спиране на водоподаването от 9:00 до 21:00 ч. на ул. „Владимир Зограф“ от ул. „Танкист“ до жп прелеза, ул. 271, ул. 214, ул. 215.Заради подмяна на спирателен кран на ул. „Иглика“ в кв. „Курило“ се налага спиране на водоподаването от 9:00 до 19:00 ч. ул. „Иглика“, ул. „Копривщица“, ул. „Светъл път“, ул. „Момина сълза“, ул. „Козница“.Без вода във връзка с подмяна на сградно водопроводно отклонение на ул. „Монтевидео“ в кв. „Овча купел“ ще бъдат от 10:00 до 15:00 ч. в района на ул. „Бойчо Бойчев“ №16, ул. „Монтевидео“ №21А. ", "date": "2019.03.15", "title": "Няма да има вода в части от четири столични района"}
{"url": "https://offnews.bg/obshtestvo/martensko-vreme-oblatci-dnes-tri-dni-slantce-i-do-20-gradusa-posle-699332.html", "text": "Предимно облачно ще е времето през първата половина на деня, след обяд обаче облачността се разкъсва и намалява.Максималните температури днес ще са между 9 и 14 градуса. Край морето преди обяд ще превали дъжд, вятърът ще е слаб и от запад, а вълните от 2 - 3 бала. Термометрите ще се качат до 10 градуса. В планините пък ще има валежи от слаб сняг, ще духа умерен северозападен вятър. Максималната температура на 1200 м ще бъде около 3 градуса, а на 2000 м - около минус 4 градуса.Баба Марта ще покаже непостоянния си характер във вторник, когато пак ще има повече облаци, кратки валежи и понижение на температурите. ", "date": "2019.03.15", "title": "Мартенско време: Облаци днес, три дни слънце и до 20 градуса, после пак по-хладно"}
{"url": "https://offnews.bg/obshtestvo/sv-agapij-i-shestima-machenitci-zaedno-s-nego-bili-posecheni-s-mech-699315.html", "text": "Църквата почита днес св. Агапий и шестима мъченици с него. Св. Агапий и Публий, Тимолай, Ромил, двама Александровци и двама Дионисиевци са пострадали в Кесария Палестинска от началника Урбан, по времето на император Диоклетиан. Един ден тия седем юноши гледали как мъчат християните: едни в огън, други на бесилка, трети на зверовете, и като виждали с какво търпение християните понасят всички мъки, вързали си ръцете назад и тъй вързани дошли пред Урбан и му казали: \"И ние сме християни!\". Увещанията и заплахите на Урбан отишли напразно. Към младежите се присъединил и знатният кесарийски грежданин Агапий, който и дотогава много бил страдал за Христа, и започнал още повече да възпламенява у тях вярата и любовта към Господа.Всички били с меч посечени в 303 година.", "date": "2019.03.15", "title": "Св. Агапий и шестима мъченици заедно с него били посечени с меч"}
{"url": "https://offnews.bg/futbol/bojko-borisov-za-gola-si-slantceto-sveteshe-v-ochite-na-vrataria-699356.html", "text": "Министър-председателят Бойко Борисов посочи слънцето като основна причина за попадението му при победата с 2:1 по време на финала в зона \"София\" от първенството за ветерани между отборите на Витоша Бистрица и Пирин.Премиерът бе герой за тима си, след като именно той откри резултата с красив гол пряк свободен удар, а освен това на няколко пъти изведе свои съотборници в чисти голови положения.С отличните си намеси обаче се отличи и вратарят на \"орлетата\" Михаил Ролев. Победното попадение за домакините заби бившият халф на ЦСКА - Светослав Петров.\"Пирин имаше много силни футболисти. Аз даже вратаря Ролев не го познах първоначално. Отидох после да се запозная с него, гледал съм го толкова много пъти.При гола ми слънцето светеше в очите на вратаря, вятърт духаше, а и не обърна внимание на фалца\", каза Борисов пред Vitoshanews.", "date": "2019.03.15", "title": "Бойко Борисов за гола си: Слънцето светеше в очите на вратаря"}
{"url": "https://offnews.bg/obshtestvo/mon-s-nov-proekt-sreshtu-otpadaneto-na-uchenitci-699365.html", "text": "МОН стартира нов проект „Подкрепа за успех\" на стойност близо 130 млн. лв., който ще обхване 1500 проблемни училища в цялата страна, за да намали броят на отпадналите деца от образователната система.Проектът ще обхване 120 хил. ученици от 1-ви до 7-ми клас, които спадат към уязвими групи или имат проблеми с усвояването на учебния материал. Продължителността му ще е 30 месеца и основната цел е намаляването на процента на напуснали училище ученици по необективни причини.Помощта ще се извършва под формата на допълнитено обучение, като директорът на всяко училище ще решава как да се провеждат часовете и разпределението на учениците по групи.За целта 10 500 учители ще бъдат обучени, за да могат да определят от рано проблеми при обучението на децата. Предвижда се и работа с родители и социални работници за задържане на децата в училищата.15% от стойността на проекта ще бъдат отделени за допълнителни занимания по интереси на децата, като основният акцент ще са дигиталните умения и гражданското образование.За учениците от прогиманзиален етап ще има и кариерно ориентиране, което има за цел да ги мотивира да продължат образованието си.По неофициални данни за тази учебна година има 450 деца завърнали се от чужбина и вкарани в учебната система. Програмата предвижда интегрирането и на тези ученици чрез часове по български език и история.", "date": "2019.03.15", "title": "МОН с нов проект срещу отпадането на ученици"}
{"url": "https://offnews.bg/sviat/erdogan-atentatat-v-nova-zelandia-e-sreshtu-turskia-narod-i-lichno-sr-699379.html", "text": "По време на погребалната церемония, организирана по повод кончината турската професорка Берил Дедеоглу президентът на Турция Реджеп Ердоган засегна темата за терористичния акт в Нова Зеландия, съобщи , позовавайки се на турски медии. Според силния човек в Анкара враждебното отношение към исляма вече е преминало бариерата на персоналните атаки, добивайки измеренията на мосово изтребление.Ердоган остро осъди въоръженото нападение срещу мюсюлманите, които се събрали на петъчна молитва в Нова Зеландия и допълни:Според Ердоган, ако не бъдат взети мерки, тези атаки неизбежно ще се увеличават.Както вече съобщихме мъжът, който пое отговорност за нападението, е оставил манифест от 37 страници, в който обяснява какви са причините за действията му.Човекът, който в Туитър се представя като Брентън Тарант от Австралия, заявява, че отмъщавал на мюсюлманите за редица атентати по света и исторически събития с вековна давност - като кланетата на християни в Европа при османското нашествие.Сред посочените от него зверства на мюсюлманите са и боевете при връх Шипка през 1877 г.На друг от пълнителите на автомата на терориста е написано \"Битката при Булаир 1913 г.\" Освен това върху оръжията има и други надписи, свързани с българската история. На пълнителите се четат и имената на Константин II Асен и Фружин. Двамата са синове на последните български царе Иван Срацимир и Иван Шишман. Те са останали в историята като организаторите на първото въстание срещу османските нашественици след завладяването на България.", "date": "2019.03.15", "title": "Ердоган: Атентатът в Нова Зеландия е срещу турския народ и лично срещу мен"}
{"url": "https://offnews.bg/sviat/ataki-sreshtu-dzhamii-v-nova-zelandia-s-desetki-zhertvi-obnovena-699339.html", "text": "Въоръжени нападения са извършени срещу две джамии в Нова Зеландия. Има десетки жертви, задържани са четирима. Нападенията са станали в град Крайстчърч в петъчния ден за молитва. Новозеландските власти потвърдиха за 40 загинали и 20 тежко ранени при стрелбата. „Това може да бъде описано само като терористично нападение, добре планирано\", обяви министър-председателят на Нова Зеландия Джасинда Ардърн. Тя допълни, че две взривни устройства, свързани със заподозрени превозни средства, вече са открити и обезвредени. Според местни медии първият задържан е крайнодесен радикалист от Австралия и е написал манифест срещу имигрантите и исляма. Полицията действа в отговор на много сериозен и трагичен инцидент в централната част на Крайстчърч\", посочи представител на силите на реда по-рано, цитиран от БТА.  Загиналите в стрелбата са най-малко 27, посочва сайтът \"Отаго дейли таймс\", цитиран от ТАСС. В болниците на града са закарани поне 30 души, допълва изданието. По информация на българското посолство в Канбера към 9:30 ч. българско време няма данни за загинали български граждани при стрелбата срещу двете джамии в Нова Зеландия. Мисията ни е в постоянен контакт с новозеландските власти, които извършват проверка на самоличността на извършителите и пострадалите.При необходимост от съдействие българските граждани могат да се свържат с посолството в Канбера на следните телефони: +612 62 86 97 00, +614 38 00 51 87", "date": "2019.03.15", "title": "Атаки срещу джамии в Нова Зеландия с десетки жертви (обновена)"}
{"url": "https://offnews.bg/obshtestvo/zam-kmet-v-obshtinsko-zhilishte-hubavo-e-zashto-pak-ne-shtom-ima-t-699353.html", "text": "Заместник-кметът на Хасково Милена Янузова живее в общинско жилище за социално слаби, без да отговаря на условията за ползването му, съобщи БНР. Мислех, че съм във ведомствено жилище. Ако нямах друга опция, в смисъл, ако нямаше общинско жилище, щяхда си наема квартира. Ако има опция, защо не. Между другото, жилището е много хубаво, обясни Янузова. Тя уточни, че информацията за наема е публична - 70 лв., но е склонна да плаща и повече. Общината разполага с 495 жилища. За социално слаби те са 105, а за тях чакат стотици жители на града, които отговарят на критериите за ползването им. Преди няколко дни Върховната административна прокуратура , че са открити множество нарушения при позлването на общински жилища. ", "date": "2019.03.15", "title": "Зам.-кмет в общинско жилище: Хубаво е, защо пък не, щом има такава опция"}
{"url": "https://offnews.bg/obshtestvo/napadateliat-ot-nova-zelandia-bil-v-balgaria-prez-noemvri-2018-g-699402.html", "text": "Нападателят от Крайстчърч е бил в България през ноември 2018 г., а след това е посетил други балкански държави. Това стана ясно след заседанието на премиера Бойко Борисов с ръководителите на спецслужбите и прокуратурата по повод българската следа в атаката в Нова Зеландия, при която загинаха 49 души.Нападателят Брентън Тарант обяви, че с атаката отмъщавал на мюсюлманите за редица атентати по света и исторически събития с вековна давност, като сред посочените от него зверства на мюсюлманите са и боевете при връх Шипка през 1877 г. и битката при Булаир през 1913 г.Тарант е обиколил доста градове у нас, сред които София и Пловдив. Бил е в България между 9 и 15 ноември 2018 г., като е влязъл в страната през летище София с полет от Дубай, съобщи главният прокурор Сотир Цацаров.На 10 ноември той е наел автомобил и е посетил Дряново, Плевен, Благоевград, Пловдив, Асеновград, Бачково, Банско.На 15 ноември е заминал за Букурещ, където е наел отново автомобил, с който е пътувал до Унгария. Проверяват се кредитни карти, за да се провери пълният маршрут на стрелеца.Нямаме друга информация, освен че е идвал на туризъм. Очаква се допълнителна информация от партньорски служби и от новозеландските власти, за да бъде продължено разследването на посещението на Тарант у нас, допълни вътрешния министър Младен Маринов.Няма данни за терористична дейност и връзки у нас, подчерта Цацаров.По думите му Тарант е посетил Балканския регион и през 2016 г. Тогава той е пътувал с автобус до Сърбия, Черна гора, Босна и Хърватска.Новозеландският гражданин е посетил България като турист, няма установена връзка с България. Също така искам да подчертая, че осъждаме всеки такъв акт, извършен срещу невинни хора, независимо от тяхната религия. По никакъв начин не желаем този акт да бъде свързван с България и българската история. Ние сме толерантен народ, живеем в мир и разбирателство с различни етноси и религии, коментира външният министър Екатерина Захариева иизрази съболезнования на семействата на жертвите в атентата.", "date": "2019.03.15", "title": "Нападателят от Нова Зеландия бил в България през ноември 2018 г."}
{"url": "https://offnews.bg/obshtestvo/kartar-spasiava-afrika-po-viasat-nature-video-699274.html", "text": "\"Картър спасява Африка\" е неразказаната история на мисията на един човек да спаси родната си земя Африка - най-опасният и див континент на планетата. От тежко въоръжени бракониери, които убиват слонове заради бивните им, до избиването носорози заради роговете им, Африка е в постоянна заплаха.Дали ако един човек разкрие истината, това ще промени нещата? Гледайте детектива на дивата природа и професионален ловец Айвън Картър, който ще ви отведе на фронтовата линия на войната за опазване на дивата природа.Поредицата започва в петък, 15 март, в 20:30 ч, по научнопопулярния канал .", "date": "2019.03.15", "title": "Картър спасява Африка по Viasat Nature (видео)"}
