{"url": "https://offnews.bg/futbol/treniorat-na-tcska-posochi-programata-maksimum-pred-tima-671893.html", "text": "Наставникът на ЦСКА Стамен Белчев обяви целите пред тима за 2018 година. Това са шампионската титла, купата на България, участие в евротурнирите и влизане в групите на ШЛ или ЛЕ.“Ръководството не ми е поставило като цел шампионска титла. Всеки треньор в ЦСКА сам трябва да си поставя най-високите цели - шампионската титла, Купата на България, участие в турнирите и влизане в групите.С моя щаб сме си поставили да изпълним тази цел. Вярвам, че ще я изпълним. През лятото, когато видях момчетата с какво желание работиха, как всички повярваха, че можем да станем шампиони”, каза Стамен Белчев пред бТВ.Треньорът допълни, че е искал коледният му подарък да е елиминиране на Лудогорец за Купата и той вече е факт.“Това исках да ми е коледния подарък, да продължим за Купата.”, каза Белчев.", "date": "2017.12.27", "title": "Треньорът на ЦСКА посочи програмата максимум пред тима"}
{"url": "https://offnews.bg/futbol/chistkata-na-gerena-prodalzhava-671900.html", "text": "Ръководството на Левски и полузащитникът Георги Ангелов постигнаха договорка за разтрогване на договора на юношата на \"сините\", който ще продължи кариерата си в чужбина, съобщава БТА. Той замина днес за Полша, където трябва да премине медицински изследвания.Ангелов беше привлечен на \"Георги Аспарухов\" през лятото от старши треньора Николай Митов и спортния директор Даниел Боримиров. 27-годишният халф влезе като резерва на голмайстора Жуниор Мапуку при победата над Сутиеска с 3:1 в турнира Лига Европа, а на реванша изигра цял мач и помогна за 0:0.След това той записа по 90 минути при нулевото равенство срещу Локомотив (Пловдив) и победите с по 2:0 срещу Витоша и Дунав, но след пристигането на Делио Роси няма и минута за \"сините\" на терена.През кариерата си Георги Ангелов премина през Банско, Монтана и Верея, като именно с екипа на старозагорците се разписа от дузпа във вратата на Левски в баража за евротурнирите в края на миналия сезон. Дни по-късно той разтрогна с Верея и се върна в родния си клуб.Това е пети футболист, който напуска \"сините\" през зимата. Досега си тръгнаха Франсис Нар, Бабатунде Адениджи, Симон Сандберг и Мики Орачев.", "date": "2017.12.27", "title": "Чистката на \"Герена\" продължава"}
{"url": "https://offnews.bg/sviat/ukrajna-i-proruskite-separatisti-zapochnaha-naj-goliamata-razmiana-na-671899.html", "text": "Украинските власти и проруските сепаратисти започнаха днес най-голямата размяна на военнопленници в продължаващия близо четири години конфликт, която може да засегне общо 380 души, съобщи Франс прес, цитирана от БТА.Първа група от петнайсетина украински военнопленници пристигна с автобус на територия под контрола на Киев, съобщи журналист на АФП от мястото на събитието.Сепаратистите се очаква да предадат днес на Украйна общо 74 души, държани като пленници в двете територии под техен контрол в Донецка и Луганска област, а в замяна ще получат 306 души, държани в плен от украинските власти.Тази операция - първата размяна на пленници за последните 15 месеца между двата лагера - се провежда на фронтовата линия край град Горловка, на около 40 км североизточно от сепаратистката \"столица\" Донецк.Тя стана възможна след дълги преговори с участието на руския президент Владимир Путин, украинския му колега Петро Порошенко и руския патриарх Кирил. Освобождаването на военнопленниците е ключова точка от подписаните през февруари 2015 г. мирни споразумения от Минск.Четиридесет и трима души от всички 306 души, които Украйна трябва да върне на сепаратистите, са си излежали наказанията и са освободени, така че няма да участват в организираната размяна, съобщи представителка на украинския парламент.Освен тях, по думите й, има около 10-15 души, които не искат да се върнат на територията под контрола на бунтовниците.По информация на кореспондент на ТАСС от мястото на събитието Киев е завършил размяната на пленници с т.нар. Луганска народна република. На украинската страна са били предадени 16 задържани лица, а Киев се е съгласил да освободи 75 души, но двама от тях са предпочели да не се връщат.Предстои да бъде осъществена размяната на пленници с т.нар. Донецка народна република.Представителят на Украйна в хуманитарната подгрупа на Контактната група Виктор Медведчук заяви, че Киев е предал общо 237 от 306 пленници. По думите му останалите са се отказали да се върнат в територията под бунтовнически контрол или са били освободени.", "date": "2017.12.27", "title": "Украйна и проруските сепаратисти започнаха най-голямата размяна на военнопленници"}
{"url": "https://offnews.bg/sviat/izrael-s-plan-da-krasti-zhp-stantcia-na-tramp-v-jerusalim-671895.html", "text": "Израелският министър на транспорта лансира план за разширяване на високоскоростната жп линия в Йерусалим, която предстои да бъде открита скоро, до Западната стена, където да има бъдеща станция на името на президента  Доналд Тръмп, предаде Асошиейтед прес, цитирана от БТА.Високоскоростната линия Тел Авив-Йерусалим ще бъде открита през пролетта.Планът на министър Израел Кацав за разширяването й включва две подземни станции и прокопаването на тунел, дълъг над 3 км, под центъра на Йерусалим и Стария град.Говорител на министерството заяви, че проектът се оценява на над 700 милиона долара и ако бъде одобрен, реализирането му ще отнеме четири години.", "date": "2017.12.27", "title": "Израел с план да кръсти жп станция на Тръмп в Йерусалим"}
{"url": "https://offnews.bg/futbol/blago-dzhizasa-se-okaza-nenuzhen-na-koleda-671894.html", "text": "Популярният с прозвището Благо Джизъса бивш футболен национал Благой Георгиев остана без отбор в дните по Коледа. От настоящия му клуб Оренбург решиха да го освободят предсрочно.Това е лоша новина за 36-годишния любимец на публиката, защото в момента той лекува контузия и това допълнително ще го затрудни при евентуалното намиране на нов тим.Благо се превърна във водещ футболист за Оренбург по време на престоя на отбора в елита на Русия, но в решителния мач за спасение той пропусна дузпа и така съставът се завърна във втория ешелон. Георгиев прояви лоялност и остана, но сега е на улицата.Тази есен бившият халф на Славия записа 7 мача за отбора.", "date": "2017.12.27", "title": "Благо Джизъса се оказа ненужен на Коледа"}
{"url": "https://offnews.bg/obshtestvo/utre-ni-chakat-do-18-gradusa-novata-godina-idva-s-polozhitelni-temper-671902.html", "text": "Времето на Коледа беше хубаво и се очаква то да се задържи приятно и по време на новогодишните празници.Днес температурите варираха от 3 до 16 градуса, а утре те ще бъдат даже още по-високи - на места до цели 18 градуса по Целзий, показва справка в сайта на НИМХ към БАН.Утре в София денят ще започне с 0 градуса, но по-късно температурите ще достигнат 10 градуса. Температурите в Благоевград и Сандански ще са сходни, като и в трите града се очакват слаби превалявания.Най-студено ще е във Видин - там термометрите няма да посочат повече от 8 градуса през деня.В цялата останала част на страната се очаква много хубаво и слънчево време, което ще предложи температури над 10-12 градуса. Във Велико Търново се очакват цели 18, в Бургас - 16, в Пловдив и Варна съответно 13 и 14 градуса по Целзий.Хубавото време ще продължи и през 2018 г.В петък средната температура за страната през деня ще бъде 9 градуса, в събота - 5, а в деня преди Нова година пак ще се повиши до 9 градуса. Първият ден на 2018 г. ще бъде също топъл за сезона и термометрите ще покажат близо 10 градуса, на 2 януари - 11, а на 3 януари - 7 градуса.Вечер и сутрин градусите ще се движат в диапазона от -2 до 4 градуса.", "date": "2017.12.27", "title": "Утре ни чакат до 18 градуса, новата година идва с положителни температури"}
{"url": "https://offnews.bg/obshtestvo/52-hil-balgari-se-kazvat-stefan-226-hil-cherpiat-za-imen-den-dnes-671897.html", "text": "Близо 52 хил. българи се казват Стефан, а малко под 226 хиляди е общият брой на празнуващите днес имен ден, съобщи НСИ.Освен хората, носещи името Стефан, празнуват Стоян, Таня, Стоянка, Станка, Венцислав, Станимир, Стойчо, Стойка и др.В страната са родени 46 483 българи под името Стоян, а като Таня - 22 652.21 хил. души у нас се казват Стоянка, името Станка носят пък 18 897 жени.430 000  са били именниците, които са черпили в дните около Коледа.", "date": "2017.12.27", "title": "52 хил. българи се казват Стефан, 226 хил. черпят за имен ден днес"}
{"url": "https://offnews.bg/obshtestvo/sled-goliamoto-praznuvane-zasilen-trafik-kam-sofia-vhodovete-na-grad-671901.html", "text": "След коледните празници трафикът към София е интензивен, а входовете на града са натоварени.Натоварено е движението в късния следобед и вечерните часове по автомагистралите \"Тракия\", \"Хемус\", \"Струма\" преди вливането им в столицата, предава БНТ.На входа на София след с. Владя са обособени две ленти за движение в посока София.На всички пътни артерии в страната има заселено полицейско присъствие.В по-голямата част на страната пътните настилки са сухи заради приятното време, което варира от 3 до 16 градуса по Целзий. Въпреки това от АПИ предупреждават за мокри пътища на места, а в по-високите и усойни части на страната за заледени.На магистрала \"Тракия\" видимостта е намалена заради мъгла в района на Карнобат, Пловдив и Пазарджик.", "date": "2017.12.27", "title": "След голямото празнуване: Засилен трафик към София, входовете на града са натоварени"}
{"url": "https://offnews.bg/sviat/snezhni-buri-v-sasht-135-sm-zatrupaha-pensilvania-671886.html", "text": "Снежни бури връхлетяха САЩ,, на места паднаха рекордни количества сняг. В град Ери, Пенсилвания, беше обявено извънредно положение, след като там паднаха рекордните за близо 60 години 135 см сняг. Властите предупредиха, че пътищата са опасни и непроходими. Много от тях са затворени. Детските градини и магазините не работят. Редица полети от международното летище в Ери са отменени.Над 30 см сняг паднаха и в Колорадо, Монтана и Уайоминг, съобщи бТВ. Днес се очакват нови снеговалежи.", "date": "2017.12.27", "title": "Снежни бури в САЩ, 135 см затрупаха Пенсилвания"}
{"url": "https://offnews.bg/futbol/mutko-veche-niama-da-otgovaria-i-za-svetovnoto-671896.html", "text": "Изпадналият в немилост пред международните спортни организации руски вицепремиер Виталий Мутко оваканти още един пост в рамките на само седмица.След като се оттегли от поста президент на футболната федерация, Мутко вече не е и председател на организационния комитет на Мондиал 2018, който ще се проведе в Русия. Функциите му ще поеме сегашният генерален директор на организационния комитет Алексей Сорокин.\"Аз ще се съсредоточа върху работата си в правителството. Сорокин ще представлява Русия и във ФИФА. Работата е много, но съм сигурен, че всичко ще бъде свършено в срок и на 30 май ще предадем всички документи във ФИФА\", коментира Мутко пред Р-Спорт.Политикът е персона нон грата за олимпийското движение и получи забрана да посещава игрите в Пьончан във всякакво качество заради ролята му в страхотния скандал, показал системната употреба на допинг в руския спорт преди и по време на игрите в Сочи 2014.Във ФИФА също не бяха във възторг от работата с Мутко и след решението на МОК прекратиха всякаква комуникация с него. Именно това е и причината за скоростното освобождаване на постове от Мутко, който минава за най-близкият сътрудник на президента Владимир Путин по въпросите на спорта.", "date": "2017.12.27", "title": "Мутко вече няма да отговаря и за световното"}
{"url": "https://offnews.bg/sviat/bivsh-sobstvenik-na-fabrika-v-moskva-nahlu-s-orazhie-v-neia-ima-ubit-671887.html", "text": "Бивш собственик на фабрика в Москва нахлу с оръжие в нея и простреля охранител, който е починал от раните си. Мъжът е произвел още изстрели, полицията е блокирала завода.Според непотвърдена официално информация двама са ранени. Няма взети заложници, нападателят оказва съпротива, информира представителят на Главно следствено управление Юлия Иванова, цитирана от ТАСС. Около сградата на \"Меншевик\" има десетки полицейски автомобили, коли на Бърза помощ и пожарни.Нападателят се е барикадирал във фабриката, полицията се готви за щурм. Свидетел твърди, че е видял хора да скачат от прозорците на фабриката, за да се спасят, информира РИА Новости. Районът е отцепен от спецчасти. ", "date": "2017.12.27", "title": "Бивш собственик на фабрика в Москва нахлу с оръжие в нея, има убит и ранени"}
{"url": "https://offnews.bg/izvan-terena/stoichkov-pristigna-v-plovdiv-za-krashteneto-na-vnuchkata-si-671898.html", "text": "Легендата на българския футбол Христо Стоичков пристигна в родния си град Пловдив, за да се срещне с областния управител Здравко Димитров.Двамата се поздравиха за празниците и си пожелаха здраве и благополучие във всяко добро начинание, информира \"Марица\".Областният управител подари на Стоичков специална ръчно изработена кама, на чието острие беше изписано послание. Димитров и Стоичков разговаряха за спортното си минало и размениха спомени, свързани с клуб ЦСКА.Стоичков беше придружен от двамата си зетьове, а на срещата присъстваха и заместник-областният управител Петър Петров, футболният съдия Атанас Узунов, легендарният и бивш халф на Ботев (Пловдив) Петър Зехтински и тесен кръг приятели на Камата.Стоичков раздаде автографи и се снима с всички за спомен.Камата е в България с цялата фамилия заради кръщенето на внучката Миа, което е планирано за днес на неназовано място.На кръщенето ще присъстват не само родителите на Миа – Мика и Айкут, но и другата щерката на Камата – Христина и любимият й Лука. Както, разбира се, и Марияна – съпругата на Стоичков.Миа се роди през септември миналата година, а по настояване на майка й тържеството ще се проведе на българска земя.", "date": "2017.12.27", "title": "Стоичков пристигна в Пловдив за кръщенето на внучката си"}
{"url": "https://offnews.bg/politika/vmro-mezhdunarodni-lobita-natiskat-balgaria-da-uzakoni-tretia-pol-671890.html", "text": "Под хуманното, защитаващо правата на хората заглавие „Конвенция на Съвета на Европа за превенция и борба с насилието над жени и домашното насилие“, известната като Истанбулска Конвенция, налага учебни програми за изучаване на хомосексуализъм и травестизъм и създава възможност за налагане на еднополови „бракове“. Ние от ВМРО – Българско национално движение категорично се противопоставяме на ратифицирането на този документ, се казва в съобщение на партията.В текста пише още: Под заглавие за домашното насилие, Конвенцията налага учебни програми за изучаване на „нестереотипни роли на пола“ като хомосексуализъм и травестизъм. Тя съдържа редица скандални текстове, атакуващи такива основополагащи категории за българите като мъжки и женски пол, семейство от мъж и жена, правата на родителите, правото на свободно вероизповедание и др. Истанбулската конвенция също така насърчава изучаване на „нестереотипни роли на пола“ като хомосексуализъм, травестизъм и др. подобни, и то на всички образователни нива – от детската градина до университетите. Член 3 например въвежда определение за пол и полова идентичност като нещо различно от биологичния пол на човека: „Пол означава социално изградени роли, поведения, дейности и характеристики, които определено общество смята за подходящи за жените и мъжете“.На практика това дава възможност за узаконяване на еднополовите бракове – ако един от двамата брачни партньори при законно сключен брак смени своя пол, автоматично според Истанбулската конвенция се създава еднополово „семейство“. А както е известно, българската Конституция признава пол от мъж и жена и семейство от мъж и жена. Това означава да се даде възможност за осъдително решение от Европейския съд по правата на човека срещу България, ако бъде ратифицирана тази Конвенция, която уж се занимава само с домашното насилие.Гласуването на Истанбулската конвенция ще задължи България да дава статут на бежанец на всеки чужденец с „особености на пола“. С други думи, всеки трансексуален от трета държава може да получи гарантиран статут на бежанец у нас, тъй като в родината си е преследван заради „особености на пола“. Междувременно в писмо до зам.-министър председателя по обществен ред и сигурност Красимир Каракачанов над 30 граждански, християнски и други организации за защита на семейството се обърнаха с молба за недопускане на ратификация на Истанбулската конвенция. Поради цялата сложност на ситуацията, вицепремиерът, който е и лидер на ВМРО – Българско национално движение, Красимир Каракачанов даде отрицателно становище на скандалните текстове в съгласувателната междуведомствена процедура, като пусна и писмо до Началника на кабинета на премиера Бойко Борисов, в което категорично се противопостави на приемането на тази Конвенция. В писмото се настоява тази Конвенция да бъде подложена на широк обществен дебат и едва тогава да бъде разглеждана по същество.Уточняващи текстове и юридически усложнения от приемането на Истанбулската Конвенция:Едно от сериозните негативни последствия от въвеждането на „социален пол“ е зачестилата практика трансексуални мъже-спортисти да се състезават в женски дисциплини и да доминират сред жените при вдигането на тежести, бягането, борбата, колоезденето, американския футбол, баскетбола, смесените бойни изкуства и др.Истанбулската конвенция ще доведе до обвинения в насилие срещу родители, ако откажат да третират своето момиче като момче, при положение, че дъщеря им е пожелала това. В такъв случай родителите ще загубят и правото си образоват децата си в съответствие с техните морални убеждения.Разпоредбите на Истанбулската конвенция ще нарушат също свободата на религията. Те ще принудят свещенослужителите, които са обвързани с абсолютно задължение за тайна на изповедта, да нарушат своята религиозна свобода.Конвенцията има за цел да премахне всяка \"традиция, основаваща се на стереотипни роли на половете\". Двойственият възглед за човечеството (мъжко-женско), в т.ч. и брака може да бъде окачествен като \"традиция, основана на стереотипни роли на половете\" в учебни програми.Всички тези двусмислени и спорни трактовки ще бъдат тълкувани именно от механизъм за мониторинг, който би могъл да подкопае националната компетентност и да отвори врата за атака към българската Конституция специално в частта за брака и семейството, посочват организациите в писмото си до Каракачанов. Те обръщат внимание на факта, че днес насилието срещу жени и домашното насилие представляват престъпление във всички държави-членки на Европейския съюз. Само една част от тези страни са ратифицирали спорната Конвенция от Истанбул. Много от тях изразяват опасения, свързани с потенциалното бъдещо правно тълкувание на текстовете, включени в нея.Ето част от текстовете в Истанбулската Конвенция:1. Учебен материал за „нестереотипни роли на пола“ в официалните учебни програмиЧл. 14 ал.1 “Страните предприемат, където е подходящо, необходимите стъпки за включване на съобразен с развиващите се възможности на учащите се учебен материал по въпроси като равнопоставеност между жените и мъжете, нестереотипни роли на пола, взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност, в официалните учебни програми и на всички образователни равнища.”Приемането на Истанбулската конвенция може да доведе до изучаване на „нестереотипни роли на пола“ като хомосексуализъм, травестизъм и др. на всички образователни нива – от детската градина до университетите.2. Изкореняване на традиции, основани на „стереотипните роли за мъжете и жените“.Гл. 1 ч. 4 ал. 3 Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете.Традиционните роли на жената и мъжа се приемат като основа на предразсъдъци и ще бъдат подложени на законен институционален натиск, ако бъде гласувана Истанбулската конвенция.3. Насърчаване на промени в поведенческите модели на жените и мъжетеГл. 3 чл. 12 ал. 1 Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете.Традиционните роли на мъжкия и женския пол ще бъдат подложени на натиск за поведенчески промени в социалните и културните модели – натиск, който засега се нарича „насърчаване“.4. Статут на бежанци за хора с „особености на пола“Гл. 7 чл. 60 ал 2 Страните осигуряват тълкуване, отчитащо особеностите на пола, на всяко от основанията на Конвенцията, а когато бъде установено, че преследването, от което се опасява лицето, е на едно или повече от тези основания, кандидатите следва да получават статут на бежанец съгласно съответните приложими инструменти.Гласуването на Истанбулската конвенция ще задължи България да дава статут на бежанец на всеки чужденец с „особености на пола“. С други думи, всеки травестит в Иран например може да получи гарантиран статут на бежанец у нас, тъй като в родината си е преследван заради „особености на пола“.Въвежда се постоянен механизъм за мониторингГл. 9 Член 66 Експертна група за действие срещу насилието над жени и домашното насилиеал.1 Експертната група за действие срещу насилието над жени и домашното насилие (наричана по-нататък „GREVIO“) следи за изпълнението на настоящата Конвенция. Гл. 9 чл.68 ал. 1 Страните представят пред Генералния секретар на Съвета на Европа доклад за законодателни и други мерки, въвеждащи в сила разпоредбите на настоящата Конвенция, съставен на основата на изготвен от GREVIO въпросник, който да бъде разгледан от GREVIO. Гл. 9, чл. 68 ал.4 GREVIO определя подходящите средства за провеждане на тази процедура по мониторинг. Тя може по-специално да приеме въпросник за всеки кръг на оценяване, който да служи като основа за процедурата на оценка на изпълнението от страните. Този въпросник се изпраща до всички страни. Страните отговарят на въпросника, както и на всяко друго искане за информация от GREVIO.", "date": "2017.12.27", "title": "ВМРО: Международни лобита натискат България да узакони третия пол"}
{"url": "https://offnews.bg/analizi-i-komentari/edin-narod-e-tolkova-goliam-kolkoto-sa-golemi-mechtite-mu-671888.html", "text": "Всеки от нас мечтае, иначе не би бил човек. Всъщност мечтата (мисленето също, но не задължително) е една от основните харатектеристики, които отличават човека от камъните, цветята и дърветата. Камъкът не иска да става по-голям, цветето по-красиво, дървото по-зелено – те просто са това, което са. А мечтата, тя е мост между натояще – битието такова, каквото е – и бъдеще – това, което още не е, но може да бъде. Тя е невидима сила, която с лекота може да променя материалния свят. Една мечта, родена току що в главата на един човек, е способна да разхубави или обезобрази лицето на земята.Винаги ми е било интересно да надникна в мечтите на другите. Гледам телевизия, слушам радио, чета вестници и се ровя в социалните мрежи, за да разбера за какво мечтаят сънародниците ми. Мнозина са докарани до просешка тояга и в борбата си за оцеляване мечтаят за неща, които в средноразвитите държави се приемат за даденост и никой дори не ги забелязва, камо ли да мечтае за тях. Те, подобно на въздуха и водата, са от първа необходимост и човек мечтае за тях само когато липсват. Едни мечтаят за коледни добавки от по десетина лева, други мечтаят да видят дупката на улицата пред дома си закърпена, трети искат да видят блока си саниран.Из социалните мрежи също се реят мечти, само че там те са далеч по-рафинирани, няма и следа от споменатите по-рано злободневни копнежи. Във Facebook и другите платформи със сходни функции хората публикуват снимки, на които са около отрупани с кюфтета и ракия маси и сред препълнени с фасове пепелници, а под тях пишат „мъдрости“ от рода на „Кога сме най-зле, все така да сме!!!“. Съдържанието, което се крие зад тези думи, е мечтателно. Мечтаят си хората за едно по-добро бъдеще, за време, в което пиенето и яденето никога няма да свършат и няма, например, да се случват само по празниците.Разбира се, не всички българи мечтаят единствено или предимно за коли, бижута и оригинални маратонки. Сред нас има и хора, които мечтаят за кариера. Виждам много селфита на перхидролени девойки с издути устни, които жадуват да се превърнат в миски – ако не Мис България, то поне Мис Джуки или Мис Силикон.А какво разкрива големият интерес към риалитата от страна на новото поколение? Показва нагледно за какво мечтаят много от младите българи и на кого искат да приличат. Достатъчно е да си припомним тримата финалисти от последния сезон на „Биг Брадър“: Джино Книгата, Динко Миротвореца и Коцето Швепса. Сигурен съм, че вече доста от четящите (с право) негодуват заради споменаването на това измислено предаване. Нека се направим че такива личности като тези вътре не съществуват в „реалния“ свят, че никой не ги гледа и никой не мечтае да стане като тях, и да обърнем внимание на мечтите на каймака на нацията: политиците.Нали и политиците са хора, и те мечтаят! И те като всички други се радват, когато видят мечтите си осъществени. Много пъти съм чувал лично премиерът да говори за осъществените си мечти: за положения нов асфалт на еди коя си улица, за построената сграда в еди кой си квартал. Неотдавна пък вицепремиерът даде обширна пресконференция, на която тържествено разкри една своя осъществена мечта: поставянето на нови тоалетни на ГКПП Калотина. Минавал оттам веднъж, разказа вицепремиерът, усетил липсата на тоалетна, разбулил пробойни в битието и си представил ситуация в бъдещето, в която тази липса е запълнена и на празното място стои бяла спретната къщурка с табелка „Toilets“ отпред. Веднъж родена в главата на вицепремиера, било само въпрос на време мечтата да изскочи от устата му, пременена като заповед, и да се материализира в нещо, което може да се пипне и види в цялата му прелест.Две основни групи мечти населяват главите на голяма част от българите. Първата е мечтата за миналото. Много наши сънародници мечтаят бъдещето – това, което още не е – да стане като миналото, като онова комунистическото минало, което повечето народи не искат дори да споменават. Седят си те в панелките и си представят как вчера ще стане утре.Другата огромна мечта на голям брой българи е печалба от лотарията. Манията по търкане на билетчета разкрива не само мечтите на търкащите – достатъчно е трябва да изгледа няколко интервюта на спечелили, за да види какви мечти са осъществили – но и възгледите им за постигането на тези мечти. При този нов вид шарлатанство липсва пътят, който човек извървява в опит да постигне мечтата си чрез физически и интелектуален труд, търпение и постоянство. Влиза в тото пункта махмурлията Драган, рошав, навлякъл лекедисания анцуг, подпетил плетените обуща, трие и хоп, ето го същия Драган, напълнил джобовете с банкноти, станал за секунди богаташ, позира за снимка, хили се и показва на света опадалата си зъбена ограда.Това, което триещите не осъзнават, е, че усилията по превръщането на една мечта в реалност са далеч по-интригуавщи от самото ѝ осъществяване. Именно преодоляването на трудностите по пътя превръща живота в приключение. Всеки истински ловец ще потвърди, че преследването на дивеча е далеч по- интересно, отколкото натискането на спусъка. И до днес има ловци, които веднъж хванали на мушката жертвата си, я оставят да живее и започват да бродят горите в преследване на друга цел.Липсата на приключения обаче съвсем не е най-лошото, което може да сполети триещия, ако не дай си боже спечели. Когато мечтата стане реалност и бъдещето стане настояще в рамките на секунди, последиците за спечелилия са пагубни, тъй като внезапната промяна в битието в никакъв случай не води до промяна в личността на човека. Иначе казано, спечелилият Драган по-нищо не се различава от Драган преди печалбата, а и е абсолютно неподготвен за гигантската промяна, която заобикалящият го свят неусетно е претърпял. Това явление могат да потвърдят тотомилионерите, ако, разбира се, бъдат питани. Само година-две след постигането на голямата им мечта животът на много от тях е в пъти по-окаяно състояние, отколкото преди печалбата.В България, разбира се, също има хора, които мечтаят за образование, за вълнуваща и смислена кариера, за пътешествия из необятния свят и за нови предизвикателства, както и такива, които отделят огромна част от времето си, за да помагат на хора в нужда и да спасяват животи. Всички те дават най-доброто от себе си, за да осъществят мечтите си, но проблемът е, че такива „ненормални“ мечти нямат голямо влияние във вселената на мечтите. Общото ни бъдеще, това, което още не е, но което ще бъде, се определя най-вече от мечтите на мнозинството. Ако множеството мечтае за кабинков лифт и ски писта, то, повярвайте ми, рано или късно ще превърне мечтата си в реалност, независимо че има една групичка, която си представя бъдеще, в което децата и внуците им също ще могат да се радват на разходките из дълбините на старата гора.По този начин „ненормалните“ мечти често биват потъпквани от тези на мнозинството. Ако един човек мечтае за нова библиотека, отрупана с книги, за по-добро образование или за богат културен живот, но хората в населеното място, начело с кмета, мечтаят за бутафорни крепости с трето качество материали или общински хотел, в който не се мярка жива душа, то мечтата на този човек е обречена. Тя няма как да се материализира в това градче, сред тези мечтатели и при този кмет. Това обаче изобщо не означава, че мечтата е умряла, премазана от мечтата на мнозинството, защото тя ще се прояви на индивидуално ниво. Човекът ще намери друго населено място – близо или далеч – в което има качествено образование, модерна библиотека и пъстър културен живот.„Човек е толкова голям, колкото са големи мечтите му!“, казваше ми една учителка. И други са го казвали, но именно нейните думи са се запечатали в съзнанието ми и не мога да ги изгоня оттам. Сърдя ѝ се, защото откакто ги изрече пред мен, съдя за големината на хората не по ръст и тегло, а по мечтите им, в резултат на което често попадам в плен на разочарование, защото из цялата страна се разхождат хора, големи колкото една кола, една кръпка асфалт, една софра.Ако човек е толкова голям, колкото са големи мечтите му, един народ е толкова голям, колкото са големи мечтите на хората, които го съставят. Ако пък мечтите са мост към бъдещето, нека само си представим с такива мечти какво бъдеще ни очаква!", "date": "2017.12.27", "title": "Един народ е толкова голям, колкото са големи мечтите му"}
{"url": "https://offnews.bg/sviat/erdogan-se-razsardi-na-borisov-ne-pomaga-na-turtcia-za-es-671891.html", "text": "От шестмесечната програма на България, която поема председателството на Съвета на Еъропейския съюз от 1 януари 2018 г. се вижда, че тя е игнорирала Турция. Това пише турският вестник „Хюриет“, цитиран от obzornews.bg. Според турската медия България, която е член на ЕС и за пръв път ще поеме председателството на Съюза е предприела линия на игнориране на Турция по пътя й към членството в Европейския съюз. Изданието припомня, че България ще поеме председателството от Естония и че сред основните приоритети ще бъде процесът на разширяване.„В пътната карта на България за следващите шест месеца пише единствено, че „по време на председателството на България с Турция ще се работи в името на диалога и продължаването на сътрудничеството“, допълва изданието.Според Хюриет по време на българското Европредседателство интересът към Западните Бълкани ще се повиши значително.Според Хюриет България стои дистанцирано от Турция по отношение на нейното членство в ЕС. Изданието допълва, че страната ни отдава голямо значение на споразумението за реадмисия между Брюксел и Анкара.„Друг важен момент, на който България отдава значение в сътрудничеството с Турция е борбата с тероризма“, пише Хюриет и допълва:Изданието акцентира и върху думите на премиера Бойко Борисов.", "date": "2017.12.27", "title": "Ердоган се разсърди на Борисов: Не помага на Турция за ЕС"}
{"url": "https://offnews.bg/obshtestvo/blizki-i-kolegi-na-rejndzhara-anton-petrov-pochetoha-zhertvite-ot-kerb-671892.html", "text": "Близки, колеги и приятели на офицерски кандидат Антон Петров се събраха днес на гроба му в Русе, за да почетат паметта му. Преди 14 години русенският рейнджър загина заедно с още четирима свои другари при атентата срещу база „Индия“ в Кербала. Антон Петров си отиде само две седмици, след като навърши 26 години. По традиция на 27 декември майката на русенеца Иванка Петрова прави панихида, на която винаги идват и бойните другари на Антон, служили заедно с него в 68-а бригада „Специални сили“ в Пловдив, съобщи БГНЕС. С падане на колене, венци и цветя и традиционната запалена цигара те отдават почит на своя брат, загинал за честта на пагона. „Ние се прекланяме пред неговата памет днес, но ние се прекланяме по този начин и пред една частица от славната история на специалните сили, славната история на българската армия“, каза в словото си бригаден генерал Явор Матеев, началник на 68-а бригада „Специални сили“.Той поднесе думи на съчувствие към близките на Антон и от името на военния министър Красимир Каракачанов. Антон Петров загина на 27 декември 2003 г., на 156-ия ден от началото на мисията им в Ирак. На този ден в района на база „Индия“ местни бунтовници взривиха кола бомба. На място загинаха Георги Качорин, Иван Инджов, Антон Петров и Свилен Киров, по-късно в болницата в Багдад почина Николай Саръев.", "date": "2017.12.27", "title": "Близки и колеги на рейнджъра Антон Петров почетоха жертвите от Кербала"}
{"url": "https://offnews.bg/sviat/korab-se-blasna-v-podvizhen-most-nad-rejn-27-postradali-671876.html", "text": "Круизен кораб се удари в подвижен мост над река Рейн в германския град Дуисбург, пострадали са 27 души. Състоянието на петима от тях е по-тежко, но няма опасност за живота им. Лекари са оказвали първа помощ на пострадалите на мястото на катастрофата. Причините за инцидента се изясняват, корабът е повреден от удара, съобщава електронното издание на Die frankfurter allgemeine zeitung. На борда на \"Швейцарския кристал\" е имало 129 души, те са били превозени от друг кораб след инцидента.Заради катастрофата магистрала А42 е била затворена между Камп-Линфорт и Дуисбург-Норд. Според властите малко вероятно е причината за удара да е бързото спускане на моста. На съоръжението ще бъде извършена проверка. ", "date": "2017.12.27", "title": "Кораб се блъсна в подвижен мост над Рейн, 27 пострадали"}
{"url": "https://offnews.bg/obshtestvo/slancheviat-dekemvri-prodalzhava-magli-v-iugoiztochna-balgaria-671859.html", "text": "Мъгли ще има в Югоизточна България днес почти през целия ден, над останалата част от страната слънчевият декември продължава. Ще духа слаб южен вятър.Максималните температури ще са между 9 и 14 градуса, в районите с мъгла малко по-ниски. Над планините ще бъде предимно слънчево. Ще духа умерен, по високите и открити части до силен вятър от югозапад. Максималната температура на височина 1200 метра ще е около 6 градуса, на 2000 метра – около нула градуса.По Черноморието ще преобладава слънчево време. В сутрешните часове на отделни места ще се образува ниска облачност или мъгла, по-трайни в южните райони. Ще духа слаб вятър от югозапад. Максималните температури на въздуха ще са 10-12 градуса. Температурата на морската вода е 8-10 градуса. Вълнението на морето ще бъде 2-3 бала.", "date": "2017.12.27", "title": "Слънчевият декември продължава, мъгли в Югоизточна България"}
{"url": "https://offnews.bg/zdrave/214-hil-pantcienti-e-priela-pirogov-prez-2017-g-671905.html", "text": "От началото на 2017 г. до момента през УМБАЛСМ „Н. И. Пирогов“ са преминали 214 000 пациенти, от които приети за лечение са 44 000. В сравнение с 2016 г. пациентите през тази година са с 3 хил. повече.Увеличава се броят на пациентите над 65 години, а до момента през болницата са преминали 8 900 неосигурени лица, като само за последните четири дни - 127 души.Това обяви по време на традиоционния коледен брифинг изпълнителният директор на УМБАЛСМ „Н. И. Пирогов” проф. д-р Асен Балтов, цитиран от \"Фокус\".Той обобщи и данните за приетите и преминалите през лечебното заведение през четирите почивни дни околоКоледа. За този период са извършени 60 оперативни интервенции по спешност. Най-натоварено е било в токсикологията, където са приети 41 пациенти. От тях трима души са употребили антифриз по погрешка, а осем са прекалили са алкохола. Едно семейство е прието след натравяне при горене на въглища.Проф. Балтов изброи някои от медицинските успехи за 2017 г. – уникалната за Югоизточна Европа операция надоц. Николай Янев, чрез която той спаси лицето онкоболен пациент и заради която беше отличен като Лекар на 2017 г., както и операциите, които извърши д-р Цветко Георгиев – завеждащ Отделението по хирургия на новороденото и вродените аномалии, чрез които интервенции спаси две бебета и им даде шанс да посрещнат първата си Коледа.Той увери, че ръководената от него болница се готви за европредседателството и има готовност да подсили екипите си при нужда.", "date": "2017.12.27", "title": "214 хил. панциенти е приела 'Пирогов' през 2017 г."}
{"url": "https://offnews.bg/obshtestvo/i-pak-na-trapezata-stefan-stoian-tania-cherpiat-za-imen-den-671868.html", "text": "Стефановден е, 225 635 души слагат масата днес и посрещат гости за имен ден. Името Стефан носят 51 578 души, Стоян са кръстени 46 483, трети по брой сред празнуващите днес са дамите, назовани Таня - 22 652. Честит имен ден ще чуват още Стоянка, Стефана, Стефка, Стефания, Стефи, Фани, Венцислав, Венцислава, Запрян, Стамен, Стамена, Станимир, Станимира, Стоил, Стоилка, Станка, Станчо, Цоньо и Цонка. Купонът се очаква да е като за последно, защото това е последният празник за годината преди посрещането на Новата 2018. Името Стефан е от гръцки произход и означава \"венец\". На третия ден от Коледа на трапезата по традиция се слагат свинско със зеле и баница с месо. Свети Стефан е първият мъченик за християнската вяра. Той е бил първият архидякон в Ерусалимската църква.В нея влизали хора от всички среди, а Св. Стефан посочвал дейност и призвание на отделните й членове. Хора от различни страни и народи получавали храна, богати дарявали имотите си. Юдейските началници обаче започнали силно да се тревожат и да взимат строги мерки срещу апостолите, които помагали на народа и проповядвали. Те ги наказавали, затваряли ги в тъмница, забранявали им да проповядват, възбуждали срещу тях народа, наричайки ги разорители на Мойсеевия закон. Те оклеветили и архидякон Стефан и го пребили с камъни.В 415 г. мощите на първомъченика Стефан били открити чрез видение, което имал един свещеник. Те били поставени в Сионския храм в Ерусалим. ", "date": "2017.12.27", "title": "И пак на трапезата - Стефан, Стоян, Таня...черпят за имен ден"}
{"url": "https://offnews.bg/futbol/arsenal-protiaga-raka-na-zakasal-bivsh-igrach-671903.html", "text": "Трагичната житейска история на Емануел Ебуе разтърси футбола в Англия. Бившият играч на Арсенал е разорен след развода си и от милионите му няма и помен.Някогашният железен защитник дори е обмислял самоубийство, след като бившата му жена прибира цялото му имущество и той е останал съвсем сам, като при това е диагностициран и със СПИН.Ебуе игра за Арсенал между 2005 и 2011 година, след което изкара четири сезона в Галатасарай. От турския тим вече му предложиха работа като треньор в ДЮШ на клуба, като инициативата беше на треньора Фатих Терим. От Арсенал също протегнаха ръка на Ебуе.\"Всички сме трогнати от трудностите в живота на Емануел. Проучваме въпроса и сме готови да му помогнем по някакъв начин да си стъпи на краката\", коментира пресаташето на Арсенал.", "date": "2017.12.27", "title": "Арсенал протяга ръка на закъсал бивш играч"}
{"url": "https://offnews.bg/obshtestvo/opasni-magli-v-denia-na-goliamoto-pribirane-671880.html", "text": "Опасни мъгли в деня на голямото прибиране ще има днес през целия ден в Югоизточна България. Засиленият трафик в последния почивен ден ще е затруднен от намалена видимост. Днес е забранено движението на тежкотоварни камиони с тегло над 12 тона от 14 до 20 ч по магистралите и първокласните пътища. На влизане в София през Владая ще бъдат отворени две ленти, съобщи АПИ. Предупреждението към шофьорите е да съобразяват скоростта с пътните условия. При катастрофи по Коледа загинаха 16 души. Вчера сутринта верижни катастрофи блокираха магистрала „Хемус” в района на виадукт „Елешница”, посока Варна. Причината отново е шофиране с несъобразена с пътните условия скорост.", "date": "2017.12.27", "title": "Опасни мъгли в деня на голямото прибиране"}
{"url": "https://offnews.bg/futbol/turtci-napirat-za-as-na-levski-671881.html", "text": "Турският Касъмпаша е отправил запитване, за да закупи правата на Габриел Обертан от Левски.Наскоро Асен Букарев, изпълняващ длъжността координатор по спортните въпроси, обяви, че интерес към френския ас на \"сините\" не липсва, пише \"Меридиан Мач\"Това не е първият случай, в който името на Обертан се свързва с трансфер в турската Суперлига.След първите мачове на техничаря с екипа на Левски, когато Габриел правеше каквото си иска с противниковите отбрани, се заговори, че грандовете в местната лига са се насочили към услугите му.Цената, която от Левски ще поискат за Обертан варира между 1 и 1,5 млн.евро. Касъмпаша се намира на 11-то място с актив от 19 точки.", "date": "2017.12.27", "title": "Турци напират за ас на Левски"}
{"url": "https://offnews.bg/izvan-terena/stojko-sakaliev-shte-se-probva-v-triatlona-671879.html", "text": "Един най-любимите на феновете бивши футболисти на ЦСКА Стойко Сакалиев планира участие в стартове по триатлон.Дошлият на \"Българска армия\" от бургаския Нефтохимик Сакалиев тренира усилено колоездене от близо година и се намира в отлична форма.Саката показва и добри резултати в бягането, но трябва да поработи върху плуването, пише \"Кота Спорт\".Плановете на Сакалиев са скромни - той иска да участва и завърши поне в един старт догодина, а за повече ще мисли след това.", "date": "2017.12.27", "title": "Стойко Сакалиев ще се пробва в триатлона"}
{"url": "https://offnews.bg/sviat/vzriv-v-supermarket-v-sankt-peterburg-13-sa-raneni-obnovena-671904.html", "text": "13 души бяха ранени днес при експлозия в супермаркет в Санкт Петербург, съобщи местната полиция, цитирана от БТА.Следственият комитет на Руската федерация е възбудил наказателно дело за \"опит за убийство на две и повече лица\". На място е изпратен екип от следователи.По предварителни данни експлозията станала в развлекателния комплекс \"Гигант Хол\" на първия етаж на магазина, намиращ се на бул. \"Кондратиев\", в 18.30 часа местно време /15.30 по Гринуич/.В резултат на взрива няма сериозни разрушения в супермаркета. Повредени са само касов апарат, частично таван и една стена, заявил пред ТАСС източник от силите за сигурност.Експлозията е била причинена от самоделно взривно устройство с мощност 200 грама тротилов еквивалент, напълнено с поразяващи елементи, заяви говорителката на следствения комитет на Руската федерация Светлана Петренко. Тя добави, че следователите разглеждат всички версии на случилото се.", "date": "2017.12.27", "title": "Взрив в супермаркет в Санкт Петербург, 13 са ранени (обновена)"}
{"url": "https://offnews.bg/obshtestvo/tcvetia-na-kakrinskoto-hanche-kadeto-levski-e-zaloven-predi-145-godin-671882.html", "text": "Гражданско поклонение по повод 145 години от залавянето на Васил Левски организира община Ловеч днес. В местността Пази мост от 11 часа ще бъде представен разказ за срещата на Апостола с турските заптиета на път за село Къкрина. След това ще бъдат поднесени венци и цветя на паметника на Васил Левски в двора на Къркинското ханче, съобщи БНР.  Там националният герой е заловен на 27 декември 1872 година. Именно от ханчето започва и безсмъртието на Апостола.То е превърнато в музей през 1931г. и е първият у нас, посветен на Левски и делото му.", "date": "2017.12.27", "title": "Цветя на Къкринското ханче, където Левски е заловен преди 145 години"}
{"url": "https://offnews.bg/zdrave-i-krasota/8-babini-leka-sreshtu-grip-ot-tcelia-sviat-671056.html", "text": "Различните култури от векове търсят лекове в природата. Ето осем популярни средства от различни краища на света за борба с грипа и настинките.1. Куркума - ИндияКуркумата е ключова съставка в аюрведа, система от традиционна хиндуистка медицина, която се използва от почти 3000 години. Коренът се използва за облекчаване на редица заболявания като настинка, главоболие, бронхит и т.н. Прахът, получен от корена, се използва в индийските домакинства, които го сваряват на чай и добавят мляко.2. Ряпа - ИранРепите често се използват като съставка в иранската кухня и хората казват, че действат като отхрачващо средство при респираторни заболявания.Можете да опитате да направите автентичен ирански сироп за кашлица в издълбана ряпа, пълна с мед за успокояващ ефект, или можете просто да я смелите.3. Чесън - Мексико, ИспанияЧесто мексиканците и испанците пият чай от чесън, когато са болни.Въпреки че дъхът ви няма да е най-приятният, си струва да опитате антибактериалните свойства, като добавите лимон и мед.4. Масло от риган - ГърцияМаслото от риган се използва в гръцката народна медицина като лекарство за респираторни инфекции. Първи Хипократ е използвал продукта за лечение на болести. Маслото е познато като деконгестант и лекарство за възпалено гърло.Можете да го купите в магазините или сами да си направите маслото в домашни условия. Макар че не е много вкусно, има голям ефект.5. Джинджифил - КитайДжинджифилът е популярен като почти универсален лек. Използван в традиционната китайска медицина повече от 2000 години, джинджифилът може да стимулира кръвообращението и лекото изпотяване, които са от полза при лечението на настинка и болно гърло. Изпробвайте корен на джинджифил за чай, към който може да добавите мед и лимон. 6. Лук - ЯпонияЯпонците използват нарязан лук, за да изчистят синусите си при хрема. Химическо съединение в лука, наречено кверцетин, има антихистаминови (антиалергични) и противовъзпалителни свойства, които се борят с хремата. Просто нарежете лук и го подушете.7. Ром - ФранцияФренската напитка грог, която включва ром и кафява захар, ще ви помогне за облекчаването на болката или дискомфорта, причинени от грипа.  Смесете ром, гореща вода, кафява захар и щипка канела.8. Цвят от бъз - ШвейцарияШвейцарският алхимик и лекар Параселсус открива лечебните предимства на този цвят още през 15-ти век. Използва се за лечение на синузит, като помага да се намали подуването на мукусните мембрани. Сироп от бъз, направен от цвета на растението, лимон и захар, ще ви помогне да се излекувате по-бързо от настинката.", "date": "2017.12.27", "title": "8 бабини лека срещу грип от целия свят"}
{"url": "https://offnews.bg/obshtestvo/trima-v-pirogov-obarkali-rakiata-s-antifriz-semejstvo-se-natrovilo-ot-671885.html", "text": "Трима души са приети токскологията на Пирогов, след объркали шишето с ракия със съседното с антифриз. Още осем са препили като за световно и са настанени в болницата по Коледа, съобщи директорът на спешния институт проф. Асен Балтов. В клиниката е постъпило и семейство, натровило се от отопление с въглища. През празничните дни през Пирогов са преминали 1900 пациенти, 300 са приети в болницата, извършени са 60 хирургични интервенции по спешност. Най-натоварено е било в токсикологията, където са постъпили над 40 души, 15 от които с тежки алергични реакции, уточни проф. Балтов. Петима от приетите са с чернодробни проблеми предизвикани от препиване. Други петима от пациентите са със сериозни здравословни проблеми, предизвикани от преяждане. Това се случва всяка година на Коледа и Нова година въпреки предупрежденията на лекарите, коментират медиците.", "date": "2017.12.27", "title": "Трима в Пирогов объркали ракията с антифриз, семейство се натровило от печката с въглища"}
{"url": "https://offnews.bg/futbol/dzhordzh-uea-specheli-izborite-za-prezident-na-liberia-671884.html", "text": "Бившият футболист на Челси, Монако, Манчестър Сити и Милан Джордж Уеа е новият президент на африканската държава Либерия.Той победи и на втория тур на изборите за държавен глава, след като като остави на първи тур на цели 10 процента зад себе си настоящия държавен глава Джоузеф Бокаи, който ръководеше Либерия в последните 12 години.Първият тур на изборите се проведе през октомври, а вторият трябваше да се проведе през ноември. Бокаи обаче оспори резултатите във Върховния съд, което наложи забавянето на провеждането му.Уеа е един от най-добрите африкански футболисти от 90-те години и носител на \"Златната топка\" за 1995 година. В момента той на 51 години.", "date": "2017.12.27", "title": "Джордж Уеа спечели изборите за президент на Либерия"}
{"url": "https://offnews.bg/futbol/mourinio-300-miliona-evro-za-transferi-sa-malko-671878.html", "text": "Мениджърът на Манчестър Юнайтед Жозе Моуриньо определи като недостатъчни похарчените от \"червените дяволи\" 300 милиона евро за трансфери на нови играчи под негово ръководство.\"Клубът е едно, а футболният отбор - съвсем друго. Намираме се във втората година на преустройството на състава на отбор, който не беше един от най-добрите в света. Конкурентите от Манчестър Сити купуваха бекове на цената на нападатели.Когато говорите за големи клубове, то имате предвид тяхната история, а не актуалния състав.300 милиона евро са малко, цената на играчите, от които се интересуват големите клубове е различна\", коментира Моуриньо след равенството 2:2 с Бърнли. Португалецът работи втори сезон на \"Олд Трафорд\".За това време той подсили състава с Пол Погба, Хенрик Мхитарян, Ерик Байи, Виктор Линдельоф, Ромелу Лукаку и Неманя Матич. Златан Ибрахимович пък пристигна със свободен трансфер.", "date": "2017.12.27", "title": "Моуриньо: 300 милиона евро за трансфери са малко"}
{"url": "https://offnews.bg/112/turtcia-zalovi-343-bezhantci-na-pat-za-balgaria-i-gartcia-671877.html", "text": "343 мигранти и бежанци, подготвяли се да минат нелегално у нас и в Гърция, заловиха турските граничари. Групата била разкрита при контролни обходи на екипи на гранични войски и на войници от 54-а механизирана пехотна бригада към жандармерията, съобщи БТА. Част от бежанците се укривали в околностите на селата Боснакьой, Йени Кадън и Орхание край турско-българската граница, друга група е открита край турско-гръцката граница.Сред нелегалните има сирийци, палестинци, афганистанци, иракчани, граждани на Мароко, Либия, Алжир, Шри Ланка и Непал. След проверка на самоличността те били предадени на Дирекцията по миграция в Одрин.", "date": "2017.12.27", "title": "Турция залови 343 бежанци на път за България и Гърция"}
{"url": "https://offnews.bg/obshtestvo/novi-pravila-za-registratcia-na-koli-ot-dnes-671883.html", "text": "Нови правила при регистриране на моторните превозни средства влизат в сила от днес. Продавачите на коли вече няма да бъдат длъжни да представят пред „Пътната полиция\" договор за покупко-продажба.Причината е, че полицията и нотариусите вече трябва да са свързани с електронна система, а регистрацията на колата ще прави купувачът, съобщи БНТ. Регистрацията на закупената кола трябва да се направи в срок от един месец, досега такъв определен срок нямаше.  Правилата важат както за регистрирани у нас автомобили, така и за закупени от чужбина.Над 350 000 превозни средства сменят собственика си у нас за година.", "date": "2017.12.27", "title": "Нови правила за регистрация на коли от днес"}
