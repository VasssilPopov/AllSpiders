{"url": "https://m.offnews.bg/news/Futbol_18793/Kadar-na-Liteks-poema-Slaviia_655292.html", "text": "Бившият футболист и треньор на Литекс Златомир Загорчич е новият наставник на Славия. Той ще замени на поста досегашния ръководител Владимир Иванов, пише sportal.bg.Президентът на Славия Венци Стефанов е взел това решение, тъй като в последните мачове в Първа лига тимът от Овча купел демонстрира доста слаби игри.Целта е рокадата да даде импулс на “белите” за важната битка за запазване мястото си в елита на родния футбол. Разбира се, и добро представяне през следващия сезон.Загорчич е бивш футболист на Литекс и националния отбор на България. Той има 23 мача за “трикольорите”, като може да се похвали с участие на Евро 2004 в Португалия.Треньорската кариера на Загорчич стартира през 2012 година с престой във Войводина. След това през сезон 2013/14 той бе начело на Литекс, последва престой в Долни Стрим и още един такъв във Войводина.", "date": "2017.05.11", "title": " Кадър на Литекс поема Славия"}
{"url": "https://m.offnews.bg/news/Politika_8/Borisov-naznachi-oshte-chetirima-zam-ministri_655299.html", "text": "Премиерът Бойко Борисов назначи още четирима зам.-министри. В Министерството на околната среда и водите е преназначен Красимир Живков. Той заема тази длъжност от 2014 г.Деница Сачева, която беше заместник-министър на труда и социалната политика по време на втория кабинет на Борисов, поема поста в Министерството на образованието и науката.Заместник-министър на транспорта, информационните технологии и съобщенията става Димитър Геновски. Дълги години той е заместник-изпълнителен директор в „Български пощи” ЕАД. Магистър е по икономика от Стопанската академия „Д. А. Ценов“ в Свищов.Амелия Гешева е назначена за заместник-министър на културата. От 2016 г. до момента е заемала длъжността заместник-кмет на община Пловдив с ресор „Култура и туризъм“. Магистър е по публична администрация от Техническия университет във Варна, има придобита магистърска степен и от ПУ „Паисий Хилендарски“.", "date": "2017.05.11", "title": " Борисов назначи още четирима зам.-министри"}
{"url": "https://m.offnews.bg/news/Politika_8/Tereza-Mej-pozdravi-Borisov-Ochakvam-razshiriavane-na-partniorstvoto_655282.html", "text": "Британският премиер Тереза Мей поздрави министър-председателя Бойко Борисов по повод избирането му за трети мандат.„Обединеното кралство високо цени нашето тясно сътрудничество с България в много области - справянето с външните и вътрешни заплахи за Европа, защитата на международната основаваща се на правила система и стимулирането на развитието на свободната търговия“, отбелязва тя в поздравителния си адрес. Тереза Мей посочва още, че очаква с надежда възможността за разширяване на партньорството с България по време на мандата на Борисов. Тя изтъква, че съществуват редица области, където вече се работи в тясна връзка, но вижда пространство за още по-тясно сътрудничество - например в подкрепата на общите интереси при справянето с миграцията, гарантирането на сигурността на границите, стимулирането на съдебната реформа, утвърждаване на правоприлагането и борбата с трансграничната престъпност.„Обединеното кралство напуска Европейския съюз, но ние ще се стремим към дълбоко и специално партньорство със сигурен и проспериращ ЕС. Същевременно съм убедена, че трайните здрави двустранни отношения между Обединеното кралство и България ще бъдат максимално в интерес на нашите две страни, Европа и света“, пише още Тереза Мей.", "date": "2017.05.11", "title": " Тереза Мей поздрави Борисов: Очаквам разширяване на партньорството с България"}
{"url": "https://m.offnews.bg/news/Izvan-terena_18817/Dzhoni-Futbola-s-marihuana-i-tri-goli-gadzheta-na-plazha_655281.html", "text": "Една от най-големите надежди на американския футбол Джони Мензиел накара всички мъже по света да му завиждат. Нищо че в момента е безработен. Куотърбекът доби популярност като Джони Футбола и дори регистрира прякора си като търговска марка.Та щастливецът се озова на плажа в Мексико с три голи гаджета. Как? Годеницата му Бре Тиеси реши да отпразнува в известен курорт 26-ия рожден ден. Тя покани свои приятелки, като едната от тях е Джордън Озуна, бившата на Джъстин Бийбър.Джони и трите дами влязоха във водата, но момичетата решиха, че горнищата им пречат. Така просто ги захвърлиха. Щастливецът не ги последва, пазейки се от вълните. Но пък се наслаждаваше на гледката отстрани. Клюкарите отбелязаха, че Футбола има селскостопански загар.За капак преди голото изпълнение Джони се разходи по пясъка, дърпайки цигара. Съседи на плажа коментираха, че всъщност завитото нещо въобще не прилича на обикновен фас, а си е чиста марихуана.Джони Мензиел беше една от най-големите звезди на колежанския футбол, после навлезе и в НФЛ. Миналия март обаче беше освободен от Кливлънд Браунс след серия скандали.Сега е свободен агент, но не е ясно дали въобще има намерение да продължава със спорта. Ако се съди по лекото му коремче, животът го дърпа в друга посока.", "date": "2017.05.11", "title": " Джони Футбола с марихуана и три голи гаджета на плажа"}
{"url": "https://m.offnews.bg/news/Kultura_33/Ruski-medii-Kristian-Kostov-sashto-e-pial-v-Krim-sled-aneksiraneto-mu_655278.html", "text": "по време на престоя си в Крим Кристиан не е бил придружен от родителите си и от тях не е поискано позволение за участието му на концерта.Българският участник в \"Евровизия\" Кристиан Костов също е пял в Крим, след като полуостровът беше анексиран от Русия през пролетта на 2014 г., разтръбиха руски медии часове преди участието на Костов в полуфинала в Киев. Така те направиха паралел с недопуснатата руска участничка до конкурса.Припомня се, че Костов е пял на сцената на детския лагер \"Артек\" на 1 юни 2014 г.Кристиан е роден на 15 март 2000 г. и по време на участието си в Крим е бил на 14 години. Той има руско гражданство и московско жителство. Разликата между Самойлова и Костов е, че по време на посещението си в Крим българският представител е бил малолетен, т.е. не може да бъде търсена отговорност за действията му.За това, че и Кристиан Костов е пял в Крим след анексирането му от Русия, обърна внимание роденият в Украйна влогър Анатолий Шарий, който пита какво ще направят сега хората от Службата за сигурност на Украйна (СБУ).Именно заради участие в Крим през 2015 г. Киев отказа да допусне в Украйна Юлия Самойлова, която трябваше да бъде руският представител в \"Евровизия\". Причината е, че според украинските закони всеки, който посети \"временно окупираните територии\" без разрешение на киевските власти, подлежи на санкция, в това число забрана за достъп до страната. Българската делегация на Евровизия излезе със специално съобщение по този повод. То гласи, че Големият финал на конкурса е в събота, като букмейкърите поставят българския участник на трето място сред възможните победители. ", "date": "2017.05.11", "title": " Руски медии: Кристиан Костов също е пял в Крим след анексирането му (видео)"}
{"url": "https://m.offnews.bg/news/Kultura_33/Kristian-Kostov-v-top-3-na-veroiatnite-pobediteli-v-Evroviziia-spore_655256.html", "text": "Букмейкърите поставиха българския участник в \"Евровизия\" Кристиан Костов на трето място сред възможните победители в песенния конкурс, съобщи РИА Новости. Българинът е на трето място според подборката от различни букмейкърски сайтове, публикувани на сайта oddschecker.com, с коефициент 16/1. Според букмейкърите Костов непременно ще стигне и до финала, след като тази вечер излезе на полуфинала на \"Евровизия\", като коефициентът за това е 4/5. На първо място сред вероятните победители в \"Евровизия\" букмейкърите поставят италианеца Франческо Габиани със среден коефициент 6/5. Втори в класацията пък е участникът от Португалия Салвадор Собрал с коефициент 15/8. Според прогнозата на Google за победителите на тазгодишното издание на конкурса Кристиан Костов също може да попадне в челната тройка. На първо място в тази класация се нарежда песента „Requiem\" на Алма от Франция с 266 точки. Втори с 257 е победителят от Сан Ремо италианецът Франческо Габани с „Occidentali's Karma\". Според класацията на Google българинът ще е трети с 240 точки.Днес се провежда вторият полуфинал на \"Евровизия\". Кристиан Костов ще излезе на сцената в Киев под номер 15 и ще изпълни своята песен \"Beautiful Mess\".Големият финал на конкурса е в събота. След първия полуфинал за финала се класираха участниците от Молдова, Азербайджан, Гърция, Швеция, Португалия, Полша, Армения, Австралия, Кипър и Белгия. 10-те финалисти ще се присъединят към Голямата петица (Германия, Италия, Франция, Испания и Великобритания) и домакините от Украйна, които имат запазено място на финала.", "date": "2017.05.11", "title": " Кристиан Костов в топ 3 на вероятните победители в \"Евровизия\" според букмейкърите"}
{"url": "https://m.offnews.bg/news/Intcidenti_6/Prebiha-Grigor-Zdravkov-ot-Legiia-Antimafiia_655260.html", "text": "Нападнаха и пребиха шефа на Легия „Антимафия” Григор Здравков, съобщи БНР. Инцидентът е станал вчера вечерта около 22 ч.Здравков е нападнат близо до дома си от трима мъже.„Прибирах се след среща с колеги от Легията. Трима човека с палки ме нападнаха. Знам кой стои зад поръчката.Това са кръгове, свързани с наркотрафика и контрабандни канали в митниците”, разказа Здравков.Полицията разследва сигнала за нападението.", "date": "2017.05.11", "title": " Пребиха Григор Здравков от Легия „Антимафия”"}
{"url": "https://m.offnews.bg/news/Politika_8/Ninova-napregna-svoite-ili-partiiata-ili-parlamenta_655259.html", "text": "Лидерът на БСП Корнелия Нинова готви промени в Изпълнителното бюро на партията на предстоящия пленум в неделя. Целта е членовете на ръководоството на БСП да не бъдат и депутати. Избранниците от БСП са под напрежение, тъй като трябва да се разделят с мястото си в ИБ или с банката в пленарна зала. \"Няма никаква драма. Но не трябва да има съвместяване на постовете народен представител и член на Изпълнителното бюро. Естествено, че ще останат някои хора, които да бъдат мост между парламентарната група и БСП. Винаги съм бил човек, който е носил \"промяната\" и не се съмнявайте, че ще подходя принципно по този въпрос\", заяви Кирил Добрев, чието име се спряга като организационен секретар на столетницата. Антон Кутев добави, че \"плановете са да има разделение на постовете и депутатите вече да не са част от Изпълнителното бюро на БСП\". \"Винаги при промени в Изпълнителното бюро на БСП има напрежение в партията. Според мен промени ще има. Личното ми мнение е, че Корнелия Нинова ще се опита да отдели депутатската група от Бюрото, най-вероятно не изцяло. Аз също смятам, че не трябва да е изцяло\", каза Кутев. Най-голямото напрежение обаче е около левия депутат Красимир Янков - той не е съгласен с идеята на Нинова, тъй като трябва да се раздели с Бюрото, за да остане в парламента. \"Не може да се разделя механично отговорността на човек от ръководството, който е и в Народното събрание. Политиката на партията се формира в нейните органи, има и оперативни решения, които се взимат от Изпълнителното бюро и те се претворяват в българския парламент\", каза той. Според него идеята народните представители да не съвместяват постове в Изпълнителното бюро е неработеща. Янков коментира, че няма конфликт с Корнелия Нинова. „Ако става въпрос за различни мнения, за начина, по който трябва да функционират органите в партията, за начина, по който трябва да се взимат решения – политически и организационни, това е друг въпрос. Другите депутати, които ще трябва да се разделят с местата си в ИБ, за да останат в парламента, са Александър Симов, Иван Ченчев, Стоян Мирчев и Весела Лечева. Самата Нинова днес коментира вътрешните размествания в БСП кратко и ясно: \"Няма напрежение. Всичко ще стане ясно в неделя\". ", "date": "2017.05.11", "title": " Нинова напрегна своите - или партията, или парламента"}
{"url": "https://m.offnews.bg/news/Bojni_18771/Noviiat-shampion-v-borbata-izbiagal-u-nas-za-da-prodava-diuneri_655234.html", "text": "Страхотен скандал в родния Египет разпали борецът Тарек Абделслам. Младежът спечели европейската титла в категория до 75 килограма на класическия стил по време на първенството в Сърбия.Според медии в родината му Терек избягал в България заради безпаричие. Той искал да продава у нас дюнери, за да се изхранва и да плати операцията си, се казва в информация на bTV.\"След победата си на финала в Сърбия Абделслам развя българското знаме в екстаз. Забележителният му успех дойде само няколко месеца след като бе натурализиран\", посочва електронното издание albawaba.com.В материала се твърди още, че Тарек е пристигнал у нас, за да работи в... заведение за дюнери. По това време се е отказал от борбата, след като египетската федерация отказала да поеме възстановяването му след травма на врата.\"В продължение на 6 месеца опитвах да ги убедя да платят за лечението ми, но без резултат. Отговориха ми, че евентуална операция ще означава край на кариерата ми\", споделя самият състезател пред местната телевизия DMC.\"Трябваше сам да намеря парите. Просто никой не се интересуваше от мен. Почувствах, че няма никаква полза от това, което правя. Затова реших да прекратя кариерата си и да работя в България.\"Именно така Абделслам бил забелязан от представители на българската федерация и в крайна сметка получил гражданство. Той се отплати за доверието със страхотно представяне още в първото си голямо състезание.Експертите и феновете в Египет са на мнение, че Тарек има потенциала да засенчи Карам Габер - най-успешният местен борец в класическия стил, който има в колекцията си злато, сребро и бронз от олимпийски игри.От египетската централа категорично отхвърлиха твърденията на новия европейски шампион и твърдят, че федерацията е поела всички разноски по лечението му.Министърът на спорта Халед Абдел-Азиз заяви пред репортери, че Абделслам е бил в добро състояние, когато е заминал за България заедно с отбора на Египет за участие в тренировъчен лагер. Медиите дори публикуваха копия от документи, доказващи плащанията от страна на федерацията.\"В момента, когато спечелих финала в Сърбия, исках да развея египетското знаме\", признава с мрачен тон Тарек, който ни отсрами с единственото злато при мъжете на европейското първенство в Нови Сад.", "date": "2017.05.11", "title": " Новият шампион в борбата избягал у нас, за да продава дюнери"}
{"url": "https://m.offnews.bg/news/Politika_8/Kumitcata-na-Tcvetanov-stana-zam-ministar-na-sporta_655236.html", "text": "Кумицата на зам.-председателя на ГЕРБ Цветан Цветанов стана заместник на Красен Кралев в Министерството на младежта и спорта (ММС). Ваня Колева, която в периода 2014 г. – януари 2017 г. беше парламентарен секретар на ведомството, беше  от премиера Бойко Борисов в сряда.Цветанов и съпругата му Десислава са  през септември миналата година, става ясно от официалната интернет страница на партия ГЕРБ. От съобщението на сайта разбираме, че церемонията се е провела в манастира “Свeта Бoгopoдица” в Арбанаси, а двамата младоженци се врекли отново, \"след 33-годишен граждански брак\". Съпругът Николай Колев е бивш национален състезател по колоездене и осми на световното първенство в Лестър от 1982 г. Ваня Колева е завършила е Треньорския факултет – лека атлетика, в Националната спортна академия „Васил Левски“. На последните парламентарни избори тя беше на 12 място в листата на ГЕРБ от Добрич.", "date": "2017.05.11", "title": " Кумицата на Цветанов стана зам.-министър на спорта"}
{"url": "https://m.offnews.bg/news/Futbol_18793/Manchestar-IUnajted-v-efira-dnes_655239.html", "text": "17,00 - Локо ГО - Пирин, България, Първа лига, пряко Диема19,30 - Берое - Нефтохимик, България, Първа лига, пряко Диема Спорт22,05 - Манчестър Юнайтед - Селта, Лига Европа, полуфинал, реванш, пряко БНТ HD22,05 - Лион - Аякс, Лига Европа, полуфинал, реванш, пряко bTV Action", "date": "2017.05.11", "title": " Манчестър Юнайтед в ефира днес"}
{"url": "https://m.offnews.bg/news/Sviat-_12/Uvolneniiat-shef-na-FBR-iskal-da-razsledva-po-obstojno-vrazkite-na-Tra_655255.html", "text": "Дни преди да бъде уволнен от Доналд Тръмп директорът на ФБР Джеймс Коми е заявил пред конгресмени, че се нуждае от повече ресурси за разследването на агенцията относно възможно сътрудничество между предизборния щаб на президента и Русия с цел да се наклонят в негова полза изборите от 2016 г., твърди източник от Конгреса, предава Ройтерс. От администрацията на Тръмп отричат уволнението да е свързано с разследването срещу щаба на републиканеца и го обясняват с нарушения в работата, свързани с дадени грешни сведения относно използвания от Хилъри Клинтън личен имейл за служебна кореспонденция по времето, когато тя бе държавен секретар. Същевременно демократите определиха случая като опит да се попречи на разследването за щаба на Тръмп и да се прикрият нередности, свързани с Русия.В прощално писмо до ФБР Коми твърди, че е окачвал да бъде уволнен с или без причина: \"Отдавна смятах, че президентът може да отстрани директора на ФБР по каквато и да било причина или изобщо без такава\", пише той, цитиран от БТА.   Коми отбелязва, че в бурни времена американският народ трябва да гледа на агенцията като на остров на компетентност, почтеност и независимост.", "date": "2017.05.11", "title": " Уволненият шеф на ФБР искал да разследва по-обстойно връзките на Тръмп с Москва"}
{"url": "https://m.offnews.bg/news/Politika_8/Zaharieva-prizova-turskiia-poslanik-da-meri-dumite-si_655238.html", "text": "Новият външен министър Екатерина Захариева призова посланика на Турция у нас Сюлейман Гьокче да мери думите си. Пред Нова тв тя коментира изявите на дипломата, като отправи призив да бъде по-премерен, защото обратното вреди на двустранните отношения.\"Турският посланик да внимава в изказа си. Когато говори непремерени неща, това вреди на отношенията ни\", каза Захариева без да уточнява кои изказвания на посланика визира. По думите ѝ българският национален интерес определя да имаме добри отношения със съседите.\"Призовавам турският посланик да мери думите си\", каза Захариева, уточнявайки, че това важи и за останалите дипломати от други държави. В последната си публична изява в интервю за Нова тв посланик Гьокче каза, че Турция не се меси във вътрешните работи на България. \"Тези твърдения са необосновани, манипулативни и изкривяващи фактите\", заяви на 25 април той. Според него единствената заплаха за националната сигурност за страната ни е тероризмът. \"България нищо не знае за тероризма и се надявам никога да не разбере за него, защото това е нещо ужасно”, заяви тогава Сюлейман Гьокчe.Заради участието му в предизборен клип на партия ДОСТ той беше привикан за обяснения в Министерството на външните работи при служебното правителство на Огнян Герджиков. Заради обвинения, че Турция се меси във вътрешните работи на страната, съпредседателят на Обединените патриоти и сега вицепремиер Валери Симеонов  от страната. ", "date": "2017.05.11", "title": " Захариева призова турския посланик \"да мери думите си\""}
{"url": "https://m.offnews.bg/news/Liubov-i-seks_18813/Greshka-v-svatbena-pokana-prevarna-mladozhentcite-v-kanibali_655196.html", "text": "Когато планирате сватба, един от детайлите, който отнема много време е какви ястия ще има на трапезата. Почти всяка жена мечтае за този ден и понякога прекалява в подготовката. Често крайният резултат е красива зала, прекрасна рокля и елегантни покани.Но колкото и да се подготвяме, можем да допуснем някоя грешка. С повече късмет тя е незабележима, но понякога е наистина огромна. Или в този случай – граничеща с канибализъм, пише www.delish.com.Една двойка обаче се престарала в подбора на менюто и това личи от поканата. На нея има 3 възможности за избор на меню, които включват говеждо, свинско или... човешко месо. Освен скандалното предложение, в поканата има и уточнение - човешкото е от деца до 12 години.Нелепият резултат явно се е получил, защото младоженците са искали да дадат възможност на гостите да отбележат, че с тях ще дойде дете, за да могат да му осигурят подобаващо меню, но вероятно само са успели да ужасят поканените.За тяхна радост тази грешка била забелязана преди поканите да бъдат разпечатани, но въпреки това снимка на предварителните такива обиколи социалните мрежи, а една от претенциите на избрал \"човешко\" гласи: \"Ще искам 10-годишно, не много препечено, ако обичате“.", "date": "2017.05.11", "title": " Грешка в сватбена покана \"превърна\" младоженците в канибали"}
{"url": "https://m.offnews.bg/news/Na-tozi-den_18758/Tcarkvata-pochita-svetite-bratia-Kiril-i-Metodij_655237.html", "text": "На 11 май църквата почита паметта на Светите равноапостоли Кирил и Методий - създатели и разпространители на първата славянска азбука - глаголицата, канонизирани като светци за превода и популяризирането на Библията на старославянски език и разпространяване на християнството сред славяните.От 1863 г. 11 май се установява като църковен празник на светите равноапостоли Кирил и Методий. След Освобождението 11 май става общоучилищен празник на славянските първоучители.Тогава се заражда идеята за химн. През 1892 г. в Русе Стоян Михайловски, тогава учител в Мъжката гимназия, написва \"Върви народе възродени\". През май 1901 г. учителят от Петокласното Ловчанско училище Панайот Пипков написва музиката.С въвеждането на Григорианския календар през 1916 г. празникът, отбелязван от държава и Църква, вече се чества на 24 май. След 1969 г. се провежда изкуствена секуларизация чрез отделяне на църковния от светския календар, затова днес имаме два празника - църковен (11 май) и светски (24 май).Днес професионален и патронен празник има Националната библиотека \"Св. св. Кирил и Методий\", .Днес празнуват и всички с имената Кирил, Кирилка, Киро, Кирчо, Методи, Методий. По предварителни данни на НСИ за 2016 г. имен ден днес имат 43 407 души, 41 116 от които са мъже.", "date": "2017.05.11", "title": " Църквата почита светите братя Кирил и Методий"}
{"url": "https://m.offnews.bg/news/Obshtestvo_4/V-Bankia-Poduiane-Borovo-i-Boiana-bez-voda-dnes_655202.html", "text": "Няколко столични квартала ще останат без вода днес заради ремонти, предупреди \"Софийска вода\".В \"Борово\" няма да има вода от 10 до 16 ч. на ул. „Природа“, ул. „Родопски извор“, ул. „Пирински проход“, ул. „Ястребец“.В \"Красно село\" няма да има вода също от 10 до 16 ч. на ул. „Дойран“, бул. „Гоце Делчев“, ул. „Хубча“, ул. „Пирински проход“.В Банкя няма да има вода в района на кв. \"Вердикал\" от 9 до 21 ч.Вилна зона \"Градището\" в Панчарево също ще остане без вода от 10 до 14.В \"Бояна\" няма да има вода от 10 до 17 ч. в района на:- ул. „Орешарска“ от ул. „Герганица“ до ул. „Севстократор Калоян“, ул. „Скакавица“;- ул. „Десислава“ от ул. „Герганица“ до ул. „Севстократор Калоян“;ул. „Байкал“ от ул. „Герганица до ул. „Десислава“ , ул. „Терелик“.В \"Подуяне\" няма да има вода от 9 до 17 ч. на ул. „Юндола“ от ул. „Георги Пеячевич“ до ул. „Велчо Атанасов“.В \"Доброславци\" няма да има вода от 9 до 17 ч. на ул. „Доброславско шосе“ от ул. „Уршак“ до ул. „Монова могила“ и ул. „Бяла земя“, ул. „Градище“, ул. „Типченица“, ул. „Гардения“, ул. „масларска“, ул. „Шумка“.Във вилна зона \"Симеоново - Драгалевци\" водата ще бъде спряна от 9 до 16 ч.  на ул. 79.", "date": "2017.05.11", "title": " В Банкя, Подуяне, Борово и Бояна без вода днес"}
{"url": "https://m.offnews.bg/news/Obshtestvo_4/Do-25-gradusa-dnes-dazhd-v-petak-i-sabota_655197.html", "text": "Хладна сутрин, предимно слънчево през деня и облачно в следобедните часове. Такова ще е времето днес според прогнозата на Националния институт по метеорология и хидрология при БАН.Сутринта, главно в Северна България, ще има условия за образуване на слана. По-късно през деня вятърът ще се ориентира от юг-югозапад и с него ще се затопли. В следобедните часове ще се развива купеста облачност, но ще се задържи почти без валежи.Минималните температури ще са предимно между 3° и 9°, а максималните ще са между 20° и 25°Атмосферното налягане ще се повиши и ще бъде малко по-високо от средното за месеца.Над планините ще бъде предимно слънчево. След обяд ще се развива купеста облачност, но вероятността за валеж е малка. Ще духа умерен, след обяд и силен вятър от запад-северозапад. Максималната температура на височина 1200 метра ще е около 12°, на 2000 метра - около 6°.Над Черноморието ще бъде предимно слънчево. След обяд вятърът ще се ориентира от юг-югозапад и ще се затопли. Максималните температури ще са между 16 и 19°. Вълнението на морето ще е 2 - 3 бала. Температурата на морската вода е около 16°.Дъждовни петък и събота предвиждат метеоролозите. За сметка на това, неделята ще е без валежи и със средна максимална температура 24 градуса.", "date": "2017.05.11", "title": " До 25 градуса днес, дъжд в петък и събота"}
{"url": "https://m.offnews.bg/news/Politika_8/Tramp-shte-prieme-Erdogan-na-16-maj-potvardiha-ot-Beliia-dom_655231.html", "text": "Американският президент Доналд Тръмп ще приеме турския си колега Реджеп Тайип Ердоган на 16 май във Вашингтон, предадоха ТАСС и Асошиейтед прес, като се позоваха на пресслужбата на Белия дом.Тръмп и Ердоган ще обсъдят по-нататъшното укрепване на отношенията между Съединените щати и Турция и задълбочаването на двустранното сътрудничество в борбата срещу тероризма. Анкара е близък съюзник на Вашингтон в кампанията срещу джихадистката групировка \"Ислямска държава\".Посещението на Ердоган в САЩ идва броени седмици, след като на референдум турците гласуваха за значително увеличаване на правомощията на своя президент, припомня АП. Международни наблюдатели обаче казаха, че гласуването е било опорочено.Тръмп поздрави Ердоган за резултата от референдума, заради което си навлече остри критики, че си затваря очите за авторитарни лидери, отбелязва Асошиейтед прес.", "date": "2017.05.11", "title": " Тръмп ще приеме Ердоган на 16 май, потвърдиха от Белия дом"}
{"url": "https://m.offnews.bg/news/Intcidenti_6/Dete-se-udavi-v-iazovir-kraj-Strumiani_655235.html", "text": "Дете на 8 г. се е удавило в язовир край село Струмяни, Благоевград, съобщи агенция БГНЕС.Тази сутрин водолази взе още търсеха тялото му.Инцидентът е станал снощи. Група деца играели около водоема, когато едното се подхлъзнало и паднало във водата. Приятелите му хвърлили въже, но детето не успяло да го улови и изчезнало във водите.Инициалите на детето са Н.А.Към 20 ч. вчера е получен и сигналът за него и започнало издирване. То било прекратено към 23 ч. поради студа и тъмнината, пише БГНЕС. Подновено е тази сутрин.Уведомена е прокуратурата.", "date": "2017.05.11", "title": " Дете се удави в язовир край Струмяни"}
{"url": "https://m.offnews.bg/news/Futbol_18793/Real-Madrid-IUventus-e-finalat-v-ShL_655229.html", "text": "Реал Мадрид - Ювентус е финалът в тазгодишното издание на Шампионската лига в повторение на сблъсъка за трофея от 1998 година.Това стана факт, след като \"белия балет\" отстрани Атлетико във втория полуфинал. Действащите шампиони на Европа загубиха с 1:2 на \"Висенте Калдерон\" в реванша, но победата с 3:0 с хеттрик на Кристиано Роналдо в първата среща се оказа повече от достатъчна за краен успех.Двубоят се изигра при фантастична атмосфера на \"Калдерон\", който прие последния си европейски мач преди Атлетико да се премести на новата си арена, и започна по мечтан начин за домакините, които водеха с 2:0 до 16-ата минута.Головете отбелязаха Саул Нигес с глава след ъглов удар и Антоан Гризман от дузпа за нарушение срещу Караско. В края на полувремето Иско охлади ентусиазма им, като намали и направи задачата непосилна.Реал изигра внимателно второто полувреме, като създаде повече възможности от домакините, които се нуждаеха от три гола, за да предолеят дефицита, но в крайна сметка не ги постигнаха и отпаднаха.", "date": "2017.05.11", "title": " Реал Мадрид - Ювентус е финалът в ШЛ"}
{"url": "https://m.offnews.bg/news/Kultura_33/Kristian-Kostov-predstavia-Balgariia-na-vtoriia-polufinal-na-Evrovizii_655233.html", "text": "Кристиан Костов ще представи България по време на втория полуфинал на Евровизия 2017 тази вечер, съобщава БНТ. Той ще излезе на сцената под номер 15 и ще изпълни своята песен \"Beautiful Mess\".Кристиан могат да подкрепят само българите в чужбина - това са зрителите и журитата от 20 страни - Украйна, Франция, Германия, Швейцария, Македония, Естония, Израел, Малта, Холандия, Сърбия, Дания, Румъния, Сан Марино, Литва, Хърватска, Норвегия, Беларус, Унгария, Австрия и Ирландия.Според регламента на Европейския съюз за радио и телевизия от България може да се гласува за другите изпълнители, но тези българи, които се намират в една от изброените държави, имат шанса да подкрепят Кристиан Костов.Сънародниците ни трябва да гледат местната телевизия, която излъчва конкурса и да следват посочените инструкции и телефонните номера, които се появяват на екрана. Вотът на зрителите започва веднага след края на последната конкурсна песен.Големият финал на най-голямото европейско музикално събитие е в събота.", "date": "2017.05.11", "title": " Кристиан Костов представя България на втория полуфинал на Евровизия тази вечер"}
{"url": "https://m.offnews.bg/news/Politika_8/Pravitelstvoto-si-poracha-novi-stolove-po-412-lv-brojkata_655240.html", "text": "113 нови столове на средна цена 412 лв. с ДДС ще бъдат купени за администрацията на Министерския съвет, става ясно от обявена обществена поръчка, съобщава БГНЕС. Общата сума, която ще бъде платена от хазната, е 46 560 лв.В документите не е обявена причина за закупуването на новите столове, но вероятно това се налага заради амортизацията на досегашното офис оборудване. С нови столове ще се сдобият само част от администрацията на МС – работещите по европейската програма “Добро управление”, които ще получат 35 стола, чиновниците от дирекция “Правна”, която бе оглавена в последния ден на кабинета “Борисов 2” от бившия главен секретар на президента Росен Плевнелиев – Росен Кожухаров.Юристите на МС ще получат 13 стола. Останалите 65 стола ще бъдат предоставени на “Правителствена канцелария”.Администрацията има изискване – новите столове да са с “ергономична седалка и облегалка, тапицирани във висококачествена естествена кожа клас SP, плавно регулиране височината на седящия, свободно люлеене на седалката и облегалката с възможност за заключване в изходна позиция, регулиране силата на люлеене според теглото на седящия, фиксирани подлакътници от букова дървесина, метална петлъчева основа, покрита с декоративни дървени капаци от букова дървесина, с минимален диаметър 700 мм., с цвят на кожата – капучино/кафяв”.Чиновниците от МС не търсят най-евтините столове, става ясно още от документацията. Предлаганата цена ще е само 50% от “комплексната оценка” при избор на доставчик. Останалите критерии са – срок на доставката и срок на гаранцията.", "date": "2017.05.11", "title": " Правителството си поръча нови столове по 412 лв. бройката"}
{"url": "https://m.offnews.bg/news/Politika_8/Parlamentat-pri-mazhoritaren-vot-160-deputati-ot-GERB-50-BSP-30_655241.html", "text": "При мажоритарен вот в два тура парламентът би изглеждал по следния начин: 160 депутати от ГЕРБ, 50 от БСП и 30 от ДПС.Това прогнозира в интервю за  математикът проф. Михаил Константинов във връзка с внесените от ГЕРБ вчера предложения за промени в изборното законодателство. Текстовете влизат за обсъждане в НС заради референдума, проведен по инициатива на Слави Трифонов. Един от ключовите въпроси в него бе именно въвеждане на мажоритарна избирателна система в два тура.Въпреки предупрежденията на много анализатори и специалисти, че и че последната би оставила малките партии още по-непредставени, депутатите от ГЕРБ решиха да се съобразят с волята на Трифонов и на избирателите, подкрепили референдума.Сметките на проф. Константинов доказват именно тази теза. По думите на математика малките партии няма да имат шанс да влязат в парламента, знаят го и затова са против. По този повод той коментира, че не разбира защо лидерът на „Воля” Веселин Марешки подкрепя идеята за мажоритарен вот.Константинов добави, че . Тя съществувала само в бивши руски републики като Узбекистан и Таджикистан и в бивши френски колонии. Идеалният вариант е германската избирателна система, която е смесена, смята математикът.", "date": "2017.05.11", "title": " Парламентът при мажоритарен вот: 160 депутати от ГЕРБ, 50 – БСП, 30 – ДПС"}
{"url": "https://m.offnews.bg/news/Zimni_18801/Putin-zabi-6-shajbi-v-mach-na-zvezdite_655242.html", "text": "Владимир Путин, президент на Русия, е запален хокеист и не пропуска да се появи на леда. Вчера той блесна в гала мач, игран в Сочи. Путин заби 6 шайби за победата на тима му със 17:6.Галата на нощната хокейна лига отново събра куп звезди. Президентът игра в отбора на \"Легендите\" редом до Павел Буре и Валерий Каменский.Путин се отличи и с три асистенции. Три гола заби министърът на отбраната Сергей Шойгу. Медиите в Москва припомнят, че Владимир Путин игра за първи път на гала вече в Нощната хокейна лига през 2012 година.Всъщност, форматът е създаден по негова идея и с помощ от ветераните в този мъжки спорт. Целта е да се развива масов спорт, като в лигата участват само аматьорски тимове. Иначе Путин е бивш джудист и фен на бойните спортове. Редовно ходи на фитнес и живее изключително здравословно.", "date": "2017.05.11", "title": " Путин заби 6 шайби в мач на звездите"}
{"url": "https://m.offnews.bg/news/Futbol_18793/Hlapeto-kam-Ronaldo-Kakvo-ti-stava-kloun_655244.html", "text": "Фернандо Торес е момче, израснало на \"Калдерон\", и не се впечатлява, когато там гостуват звезди като Роналдо. Хлапето се заяде яко с аса на Реал по време на реванша снощи. \"Дюшекчиите\" биха 2:1, но отпаднаха след загубата 0:3 в първия полуфинал.Медиите в Испания разкриха какво са си казали двамата при една от напечените ситуации в мача, когато се наложи да бъдат разтървавани от съдията.Фернандо Торес се приближил до Кристиано Роналдо и му казал \"Какво ти става, клоун?\". Португалецът не си замълчал, а отговорил \"Глупако, отпадаш от турнира и се прибираш вкъщи\".\"Кучи син\", бил отговорът на Хлапето, който изработи дузпата за Атлетико.Този път Роналдо беше доста тих на терена и не застраши вратата на домакините. Е, вкара традиционно от засада, но по чудо съдиите не му признаха гола. Португалецът ядоса \"Атлети\", след като се превиваше бурно при 2-3 безобидни фаула срещу него.", "date": "2017.05.11", "title": " Хлапето към Роналдо: Какво ти става, клоун?"}
{"url": "https://m.offnews.bg/news/Politika_8/Borisov-uvolni-zam-ministar-zaradi-Gospodari-na-efira_655247.html", "text": "Министър-председателят Бойко Борисов освободи Стоил Апостолов, заместник-министър на здравеопазването, назначен преди ден. Решението на премиера е взето след излъчен в телевизионно предаване репортаж за нередности и злоупотреби в лечебното заведение, на което Апостолов е бил управител, съобщиха от \"Дондуков\" 1. Снощи предаването \"Господари на ефира\" излъчи репортаж за фалшиви операции, извършвани в бургаската болница \"Бургасмед\", чийто е бил управител Стоил Апостолов. Към предаването се обърнала жена, претърпяла злополука и се е наложило да бъде оперирана. Вместо това обаче са й направили просто пункция на коляното. В епикризата ясно пише, че на жената й е направена операция и дори се посочват подробности около интервенцията, която всъщност не е била извършена.Стоил Апостолов е част от квотата на ГЕРБ. На последните избори той е в листата на партията в Пазарджик. Апостолов е приближен до бизнесмена Михаил Тиков, собственик на \"Бургасмед\". Той е бил шеф и на МБАЛ \"Проф. Димитър Ранев\" в Пазарджик, собственик на 75% от която е Тиков.  Бизнесменът притежава няколко болници в цялата страна, най-голямата от които е \"Софиямед\". Тиков е собственик и на \"Булфарма\" - един от най-големите дистрибутори на лекарства у нас. ", "date": "2017.05.11", "title": " Борисов уволни зам.-министър заради \"Господари на ефира\""}
{"url": "https://m.offnews.bg/news/Temida_18762/Signal-za-bomba-prekasna-deloto-po-referenduma-na-Slavi-Trifonov_655250.html", "text": "Сигнал за бомба във Върховния административен съд прекъсна заседанието по делото за референдума, иницииран от \"Шоуто на Слави\".Сградата на съда беше евакуирана малко преди 10.00 часа, за когато беше насрочено заседанието по делото и към момента не е ясно кога то ще бъде подновено. През февруари ВАС отмени решението на Цeнтралната избирателна комисия, с което референдумът беше обявен за невалиден. Причината е, че за това не достигнаха 12 027 гласа. Експертизата по делото тогава установи, че ЦИК не е преброила около 490 валидни гласа. За да стане референдумът задължителен обаче, пак не достигат над 11 500 гласа.Решението подлежи на обжалване пред петчленен състав, който трябваше да се произнесе днес.  ", "date": "2017.05.11", "title": " Сигнал за бомба прекъсна делото по референдума на Слави Трифонов"}
{"url": "https://m.offnews.bg/news/Obshtestvo_4/Darzhavata-sazdava-zashtiteni-detski-gradini_655243.html", "text": "средищнаСъздаването на защитени детски градини предвижда проект на правителствено постановление, внесен от министъра на образованието Красимир Вълчев, публикуван за обществено обсъждане.Такъв статут сега имат училища, които получават допълнително финансиране от държавата, независимо от недостатъчния за издръжката си брой деца, защото закриването им би довело до нарушаване на достъпа до образование. Той бе въведен със Закона за предучилищното и училищното образование (обнародван през октомври 2015 г.) и за училищата, и за детските градини, но досега реално съществуваше само за училищата поради липсата на подзаконов нормативен акт, който да уреди статута на градините.Според проектопостановлението защитена детска градина ще става тази, при чието закриване най-малко 8 деца в задължителна предучилищна възраст биха пътували на не по-малко от 14 км. или 5 деца биха пътували на не по-малко от 20 км. до най-близката друга детска градина или училище, в което е организирано задължително предучилищно образование.Частните детски градини също ще имат право на защитен статут.В планински общини километрите ще се изчисляват на база разстоянието до най-близката детска градина/училище, умножени по коефициент за приравняване, отчитащ средната разчлененост на релефа и средната надморска височина за общината.Критериите за определяне на защитените училища са подобни. Такива са школáта, чието закриване би принудило поне 10 ученици от I-VII клас да пътуват не по-малко от 20 км до най-близкото училище. За учениците в VIII-Х клас критерият е 15 ученици и 30 км.Защитените градини ще получават ежегодно допълнително финансиране, както следва:1. за детска градина - в размер 21 000 лв. за детска градина, която се намира в планински район съгласно приложението, и 19 000 лв. за детска градина в останалите райони;2. за част от детска градина в друго населено място – в размер 16 000 лв., ако се намира в планински район съгласно приложението, и 14 500 лв. - в останалите райони;3. за малък брой деца – детска градина или част от детска градина в друго населено място с брой на децата в задължителна предучилищна възраст, по-малък от 24 - в размер 15 на сто от съответния разходен стандарт на дете в подготвителна група в детска градина, умножен по разликата между 24 и реалния брой на децата в задължителна предучилищна възраст.При училищата годишната добавка вече ще е между 29 хил. и 32 хил. лева. Досега на училищата се даваха допълнително по 25 000 лева, без значение от района, в който се намират.Списъкът със защитените детски градини ще се актуализира ежегодно по предложение на кмета на общината и след решение на общинския съвет. Предложенията ще се внасят до 10 септември в МОН.Към министъра на образованието ще бъде създадена междуведомствена комисия, която ще включва представители на МОН, министерствата на финансите, на регионалното развитие, на здравеопазването и на Националното сдружение на общините, която ще оценява внесените предложения, ще извършва преглед на действащия списък и ще прави предложения за включване или отпадане на детски градини и училища от него.През настоящата учебна 2016/2017 г. у нас функционират 2054 общински училища, 321 държавни, 1809 общински и 7 държавни детски градини.Броят на учениците е 724 357, а на децата в детските градини - 224 753.Обхванатите в задължителното предучилищно обучение са:- трета подготвителна група (5-годишни) - 52 871;- четвърта подготвителна група (6-годишни) - 49 480.Учителите са 68 243, а защитените училища - 142 в 26 от 28-те области. В тях учат 10 870 ученици, от тях до 16-годишна възраст са 10 307 ученици, като пътуващи до 16-годишна възраст са 3 600 ученици.С друг проект на постановление на МС, внесен от министър Вълчев, се определят критериите за определяне на детска градина или част от нея като .Според документа в нея трябва да учат най-малко 4 деца в задължителната предучилищна възраст от други населени места, в които няма детска градина или училище, които да организират такова. Средищна ще става градината, която се намира на най-малко разстояние от населените места, в които живеят децата.Средищни ще са началните, основните, обединените и средните училища, в което учат най-малко 10 ученици в задължителна училищна възраст от други населени места, в които няма училище и за които това е училището, осъществяващо обучение в съответния клас и намиращо се на най-малко разстояние, измерено по асфалтирана пътна мрежа.За пътуващите деца и ученици ще се осигурява безплатен транспорт.Включването и изключването на училища и градини от списъка със средищните също ще става по предложение на междуведомствена комисия към министъра на образованието.", "date": "2017.05.11", "title": " Държавата създава защитени детски градини"}
{"url": "https://m.offnews.bg/news/Sport_18752/Grigor-Dimitrov-priako-v-efira-dnes_655254.html", "text": "13,00 Тенис, турнир за мъже в Мадрид Mtel sport 113,00 Тенис, турнир за мъже в Мадрид F+/ Sport+ HD14,00 Колоездене, обиколка на Италия Eurosport 118,00 Баскетбол, Рилски спортист - Лукойл Академик БНТ HD20,30 Баскетбол, Барселона - Тенерифе Диема спорт 221,00 Дартс, Висша лига Нова спорт", "date": "2017.05.11", "title": " Григор Димитров пряко в ефира днес"}
{"url": "https://m.offnews.bg/news/Sport_18752/Rekorden-broj-otbori-v-turnira-na-detskite-gradini_655257.html", "text": "Рекорден брой отбори – 283, ще вземат участие в 16-ия турнир по футбол, организиран от ДФК „Лъвчетата“ за детските градини в София. Надпреварата бе открита от доц. Венцислав Гаврилов и ще продължи до 19 май, когато ще се излъчи шампиона за 2017 г.Участие ще вземат около 4000 деца от над 50 детски градини, които се обучават целогодишно от треньори на клуба. Официални гости на турнира бяха президентът на на Аматьорската футболна лига и член на Изпълкома на БФС Румен Вълков, експертите в Столична община Десислава Темелкова и Невена Димитрова, представители на един от спонсорите „Арон“ ЕООД – Габриела Баранска и Борис Бояджиев.Срещите от първия ден бяха ръководени от международните ни съдии Николай Йорданов и Никола Попов. Всички гости получиха юбилейна монета и шалчета на ДФК „Лъвчетата“ послучай 20-годишнината на клуба. За всички отбори ще има специални купи, а най-добре представителите се футболисти ще получат индивидуални награди.Възможност за изява ще получат и деца, занимаващи се с други видове спорт под ръководството на инструктори на ДФК „Лъвчетата“ - тенис на корт, карате и гимнастика.Тази година турнирът е съфинансиран по Програма на Столична община за развитие на физическото възпитание и спорта в подкрепа на \"София - европейска столица на спорта през 2018 година\".", "date": "2017.05.11", "title": " Рекорден брой отбори в турнира на детските градини"}
{"url": "https://m.offnews.bg/news/Obshtestvo_4/ChSI-ostavi-bremenna-zhena-bez-puknat-lev-zaradi-barz-kredit-ot-600-le_655251.html", "text": "Бъдеща млада майка остана без лев доход, защото частен съдебен изпълнител запорира сметката ѝ, по която тя получава своите болнични. Потърпевшата Лилия Германова разказа пред OFFNews как, само няколко седмици преди най-важното събитие в живота си, не може да покрие елементарните си разходи. Историята започва преди година. През май 2016 г. Лилия тегли кредит за майка си в размер на 600 лева, който трябва да бъде върнат за 6 месеца. Всичко е наред през първите 4 месеца, когато вноските се внасят и недоволни няма. Последните две вноски се оказват проблем. Майката на Лилия получава обаждане от кредитен консултант на финалната права на изплащането, и разбира, че е просрочила кредита. Казват ѝ, че дължи още 300 лева. На следващия ден за жената става страшно - получава ново обаждане и вече разбира, че дължи колкото е взела - нови 600 лева. Как става това и откъде идват тези суми, остава голяма въпросителна. От кредитната фирма не са издавали разписки, твърди партньорът на Лилия, с когото тя живее на семейни начала. Калоян Христов в момента е безработен и така задачата на младото семейство да се защити и поне да оцелее, става още по-трудна. Без каквото и да е уведомление Лилия разбира, че сметката в банката, по която тя получава болнични, е запорирана. Балансът по сметката е минус 800 лева. Получава се така, че от кредит за 600 жената трябва да върне почти тройно по-голяма сума заедно с първите внесени 400 лева. Заради това, че попада в социално уязвима група, Лилия има право на служебна защита от държавата в съда. Свързахме се с адвоката, който е консултирал младото семейство по казуса, с въпроса . Отговорът е \"не\", а от думите на адвокат Светла Миланова разбрахме, че  в нейната практика. Съдебните изпълнители се възползват често от незнанието на хората как да се защитят. \"Не знаете каква сила имат частните съдебни изпълнители\", казва адв. Миланова. Гражданите имат правото и възможността да се защитят, когато става въпрос за подобен вид запори. Липсата на информираност води до това ЧСИ-тата често да действат в нарушение. Това особено важи за хора от по-малки населени места, за които достъпът до администрацията е по-бавен.Един от начините процесът да бъде забавен допълнително идва от това, че когато човек реши да се защити, съдебният изпълнител иска от него информация за това какви пари влизат по запорираната сметка. Такива данни ЧСИ-то може да получи и от банката, тъй като тя вече му е дала информация за човека и средствата, чиято сметка блокира. Подобен процес на вдигане на запора може да отнеме от 2 седмици до месец, но само при положение че човек е наясно със ситуацията и знае как да реагира. Още през 2012-та година OFFNews  Казуси от този род са на дневен ред от доста време за националния омбудсман Мая Манолова. Вчера БСП внесоха предложения за промени в Гражданския процесуален кодекс, изготвени от Манолова. Социалистите са се спрели на няколко от предложените от омбудсмана варианти за ограничаване правомощията на частните съдебни изпълнители, монополите и фирмите за бързи кредити.Междувременно Лилия Германова все още е със запорирана сметка и чака разрешение на проблема.", "date": "2017.05.11", "title": " ЧСИ остави бременна жена без пукнат лев заради бърз кредит от 600 лева"}
{"url": "https://m.offnews.bg/news/Sviat-_12/Zemetresenie-v-Kitaj-vze-zhertvi-silni-trusove-v-Antarktida-i-Azerbaj_655232.html", "text": "Най-малко 8 души са загинали, а 11 са били ранени при силно земетресение в Китай, станало вчера в 21:58 ч. местно време.Магнитудът му е 5.4 по Рихтер, по данни на Европейския средиземноморски сеизмологичен център, дълбочината е 10 км. Стени на сгради са се пропукали или срутили. Епиценнтърът е в Синцзян-Уйгурския автономен район в северозападната част на страната. Районът е сеизмичен, но повечето трусове причиняват само леки щети.След първото земетресение в района са регистрирани още 3 труса - с магнитуд 5, 4 и 4.5, последното от които е станало днес.Други две силни земетресения разтърсиха Азербайджан и района на Антарктида.Трусът в Азербайджан е с магнитуд 5.1, по данни на Европейския средиземноморски сеизмологичен център. Той е регистриран в 7:24 ч. сутринта местно време (6:24 ч. българско). Епицентърът е на 123 км югозападно от столицата Баку, а дълбочината - 60 км.Земетресението край Антарктида е станало в 20:23 ч. местно време на 10 май. Магнитудът му е 6.4. Епицентърът му е бил на 98 километра североизточно от остров Високой, който е част от архипелага Южни Сандвичеви острови, британска отвъдморска територия.", "date": "2017.05.11", "title": " Земетресение в Китай взе жертви, силни трусове в Антарктида и Азербайджан"}
{"url": "https://m.offnews.bg/news/Koloezdene_18819/Martin-Papanov-tragva-s-zhaltata-flanelka-ot-Slanchev-briag-dnes_655258.html", "text": "Българският национал Мартин Папанов тръгва днес отново с жълтата фланелка, след като запази лидерската си позиция в генералното класиране на продължаващия в Слънчев бряг силен международен колоездачен тур \"Мемориал Димитър Янков\". Турът е кръг от световната купа.Това стана след като във вчерашния втори етап от надпреварата 17-годишният казанлъчанин финишира с времето на основната група, което му бе напълно достатъчно да съхрани аванса си за днешния последен етап. След отлично избрана от националния треньор Людмил Киров тактика, Мартин бе много активен по 101-километровото трасе от Слънчев бряг до село Кошарица, спечели с лекота височинната премия от ІІ категория над Брястовец.После методически запази силите си за последния етап от морската надпревара, когато утре отново ще тръгне с лидерската фланелка.Иначе вчерашния етап беше сравнително спокоен и белязан с нов, втори пореден български успех. Победител в него стана талантливият Даниел Иванов от КК \"Несебър, който благодарение на своя силен финален спринт изпревари силния словак Матуш Мелис и Ясен Александров от \"Черно море\" буквално в последните метри преди финала.И тримата записаха еднакво време от 2:35.05 часа.Днешният последен етап от надпреварата е доста по-тежък. Стартът е по обяд в Слънчев бряг, а 101-километровото трасе минава през Алехой - Каблешково - Айтос - Руен и финишира отново в Слънчев бряг.Според специалисти морската велонадпревара тази година е много силна. Тя с​е провежда за четвърта година в Слънчев бряг и е отново в памет на известния бизнесмен, голям общественик​, доайен на съвременния български туризъм и голям радетел на колоезденето в България Димитър Янков - основател на местния колоездачен клуб ​\"​Несебър​\"​.", "date": "2017.05.11", "title": " Мартин Папанов тръгва с жълтата фланелка от Слънчев бряг днес"}
{"url": "https://m.offnews.bg/news/Politika_8/Mareshki-zapochva-da-stroi-evtini-zhilishta-za-mladi-semejstva_655253.html", "text": "Депутатът и лидер на партия Воля Веселин Марешки започва да строи блок, в който ще се продават евтини жилища за млади семейства. Това обаче той ще прави за своя сметка като бизнесмен. Инициативата си, която беше заложена в предизборната програма на Воля, Марешки представи в парламента. Първият блок ще е във Варна, като целта е инициативата да продължи и в други градове на страната.Теренът е на Марешки, а строителството ще е за негова сметка. Апартаментите в евтиния блок на Марешки ще се продават на цена от 300 евро за квадратен метър на млади семейства, които са навършили 21 години. Кой да получава жилищата ще се решава чрез специални критерии - образование, деца и други. А при равни точки, ще се стига и до жребий. Апартаментите ще се намират в кв. Трошево. Първата копка на блока трябваше да бъде направена тази седмица, но поради спекулации, че депутатът прави това, за да отблъсне шума около делото, което се води срещу него и че бе поискан депутатския му имунитет, Марешки реши първата копка да бъде направена точно след 2 месеца - на 11 юли, когато не се очаква да има подобни спекулации.   ", "date": "2017.05.11", "title": " Марешки започва да строи евтини жилища за млади семейства"}
{"url": "https://m.offnews.bg/news/Tenis_18788/Grigor-sreshtu-Dominik-za-parvi-pat-na-klej_655264.html", "text": "Григор Димитров ще играе с Доминик Тийм на корт номер 2. Двамата ще се срещнат в директен сблъсък на “Аранча Санчес” не по-рано от 18:00 часа българско време. Но ако срещите преди това се проточат би могъл да старира и след 20:00 часа.Григор е играл два мача срещу 23-годишния австриец, в които двамата си разменили по една победа, но букмейкърите вече обявиха Тийм за фаворит.Това ще е първият им двубой на клей. Тийм победи българина през февруари 2016 на турнира в Акапулко, Мексико. Димитров пък го надви в Бризбейн - Австралия този сезон, където стигна и до титлата.Ако талантът от Хасково се класира за четвъртфинал, тогава вече ще стъпи на централния корт. Най-вероятно срещу Анди Мъри.1. Симона Халеп – Коко Вандеуей2. Новак Джокович – Фелисиано Лопес (не преди 15:00 ч.)3. Анди Мъри – Борна Чорич4. Рафаел Надал – Ник Кирьос (не преди 21:00 ч.)5. Светлана Кузнецова – Южени Бушар (не преди 22:30 ч.)1. Кей Нишикори – Давид Ферер2. Кики Бертенс – Анастасия Севастова (не преди 15:00 ч.)3. Сораня Кърстя – Кристина Младенович4. Григор Димитров – Доминик Тийм5. Хаас/Мирни – Лопес/Лопес1. Додиг/Гранойерс – Фонини/Хюи2. Милош Раонич – Давид Гофен3. Томаш Бердих – Александър Зверев4. Пабло Куевас – Беноа Пер1. Грьонефелд/Пешке – Хингис/Чан2. Сантоня/Солер-Еспиноса – Храдецка/Синякова3. Мирза/Шведова – Бегу/Халеп4. Бертенс/Ларшон – Бабош/Хлавачкова", "date": "2017.05.11", "title": " Григор срещу Доминик за първи път на клей"}
{"url": "https://m.offnews.bg/news/Interviu_66/Bitiiat-Grigor-Zdravkov-Poracha-me-chovekat-kojto-darzhi-narkotitcit_655267.html", "text": "Какви са спомените ви от нападението, какво се случи?Около 22.15 часа паркирах автомобила си на бул. „Патрирх Евтимий“ при църквата „Свети Георги“, където обикновено оставям колата си всяка вечер. В градинката на църквата нямаше никой, но тя е осветена и има камери. През нея минах, за да изляза на ул. „Хан Аспарух“, за да се прибера вкъщи, когато човек, който се правеше, че говори по мобилния си телефон, облечен с яке и с качулка на главата, се приближи до мен. Подминавайки ме, леко ме докосна с рамо и се опита да ме удари по тила с някакъв предмет, предполагам палка. Аз в последния момент се извъртях и първият удар не попадна върху мен, но с втория ме уцели по тила. След това отнякъде се появиха още двама души. Повалиха ме на земята, започнаха да ме ритат. Аз съм загубил съзнание. Докато ме удряха успях да извикам, чух да вика и един клошар, когото видях преди това. Тогава дойдоха и други хора и нападателите избягаха.Най-интересното е, че един от тях, е казал на един от притеклите се хора: „Оставете го този, той е наркодилър, продава наркотици“, което е много смешно твърдение.Трима бяха. Това го потвърждават и свидетелите, които са ги видели. Аз видях на единия лицето, но на другите не успях, защото вече бях повален на земята. Виждах им само краката. Но единият от тях мисля, че мога да разпозная.Нищо не са казали. Те са били добре организирани – били са трима души, за да обезпечат цялата градинка. Те не знаят от кой вход ще вляза, защото явно е, че не паркирам всеки ден на едно и също място. Другите, докато са пазили два от изходите, третият ме е нападнал. Тогава са дошли и те.Това е поръчка. Свързвам го с назначенията на нови шефове в Агенция „Митници“ - зам.-началник по контрабандата, разузнаване и т.н. Явно са се уплашили да не получа заповед за някои от тези постове. Аз съм сигурен, че е за това, тъй като ние в легията имаме данни за наркотици – за големи канали за хероин и контрабандни канали. Те са ме целили преди датата, когато Владислав Горанов съобщи за новите предложения.Аз знам кой е поръчителят – човекът, който владее „Надежда“ и „Люлин“. Той владее контрабандни канали и изпълнява държавни поръчки. Той просто иска да сложи монопол на контрабандните канали и в митниците.Целта е да бъда елиминиран, защото сега мога да бъда нарочен, че съм продавал дрога. И лишаваш такъв човек да има заповед, защото в митниците, освен началник, има още трима заместници, има шеф на митническото разследване и разузнаване и т.н.Другата цел, според мен е, сега да скочат срещу Жоро Костов (), срещу новия главен секретар и срещу Борисов.Да, хората от СДВР издирват камерите, които може да са запечатали нападението.Не, нито СМС-и, нито обаждания.В тази градинка винаги има много хора вечер, защото е осветена. Снощи беше малко по-студено и нямаше хора. И просто са ме нацелили тогава.", "date": "2017.05.11", "title": " Битият Григор Здравков: Поръча ме човекът, който държи наркотиците в \"Надежда\" и \"Люлин\""}
{"url": "https://m.offnews.bg/news/Politika_8/Mareshki-si-dava-imuniteta-i-shte-sadi-darzhavata_655263.html", "text": "Депутатът Веселин Марешки ще даде имунитета си утре, след като вчера парламентарната комисия, която бе създадена с тази цел, реши да отнеме имунитета на лидера на Воля заради воденото срещу него дело.\"Както обещах още след първото заседание на комисията ще направим предложения за даване на имунитета или както е по процедура, за да може да продължи делото\", обясни Марешки, който очаква това да се случи още утре. Главният прокурор Сотир Цацаров поиска имунитета на Марешки като депутат още щом положи клетва, както и на още двама народни представители, срещу които се водят дела - Делян Добрев от ГЕРБ и Светла Пиралкова от БСП. Марешки даде брифинг в парламента, на който обясни за делото срещу него: \"Към днешна дата има 5 дела, от които 4 са приключили с осъдителни решения на моите конкуренти, тоест те са приключили в наша полза. Единствено остава последното дело, което е за шамара, което очакваме да бъде решено в най-скоро време”, заяви Марешки. Той е сигурен, че 4-тото съдебно решение ще е, че арестът му е бил незаконен. Аз съм единственият арестуван в България за шамар. Затова обмисляме (б.а.) с моите адвокати да съдим държавата\", каза още Марешки. Той обаче каза, че е оставил тези работи на адвокатите си още не знае кога и по какъв начин ще заведе делото, но потвърди, че такова ще има. ", "date": "2017.05.11", "title": " Марешки си дава имунитета и ще съди държавата"}
{"url": "https://m.offnews.bg/news/Politika_8/Uchitel-ot-Dolno-Drianovo-shte-nasledi-Mariia-Gabriel-v-EP_655245.html", "text": "Ако евродепутатът от ГЕРБ Мария Габриел бъде избрана за еврокомисар, мястото й в Европейския парламент ще наследи учител от благоевградското село Долно Дряново.Той се казва Асим Адемов и е следващият в листата на партия ГЕРБ на последните проведени избори за Европейски парламент. Кандидатурата на Мария Габриел бе официално издигната от българското правителство в сряда, предстои одобрение и изслушване от евродепутати.Пред  Адемов призна, че не е очаквал да заеме поста. Той влиза в политиката преди няколко години - първоначално в ДПС, а по-късно се мести в ГЕРБ. Казва, че по време на правителството на Пламен Орешарски му отмъстили за смяната на партията и го уволнили от училището. След като взели властта, ГЕРБ го възнаградили с политически пост - зам. областен управител на Благоевград. В момента Адемов е директор на училището в селото си, преподава български език и литература.Той сподели още, че родителите му, които вече са покойници, изживели тежко пътя му в политиката. Не мисли за заплатата от около 7000 евро, която ще получава като евродепутат и която е около 10 пъти над неговата в момента, а за отговорностите. В ЕП иска да работи за българското образование.", "date": "2017.05.11", "title": " Учител от Долно Дряново ще наследи Мария Габриел в ЕП"}
{"url": "https://m.offnews.bg/news/Sviat-_12/Osadiha-na-3-5-g-uslovno-ruski-blogar-lovil-pokemoni-v-tcarkva_655272.html", "text": "Съд в руския град Екатеринбург постанови условна присъда за блогъра Руслан Соколовски, ловил покемони със смартфон в местна църква, съобщи ТАСС, цитирана от БТА.Соколовски е осъден на 3,5 години условно. Обвинението поиска той да получи 3,5 години затвор. Съдът призна 22-годишния Соколовски за виновен в разпалване на религиозна омраза, оскърбление на религиозните чувства на вярващите, незаконно използване на специални технически средства. Експертите бяха проучили качени от него в интернет клипове като \"Идеалният православен брак\", \"В космоса летях, чеченци не видях\", \"Самоубийство на мюсюлмани по време на матура\" и др.Съдиите разпоредиха блогърът да свали от мрежата всички свои клипове, оскърбяващи чувствата на вярващите, и му забраниха да участва в масови прояви.В началото на процеса през март младежът пледира невинен и увери, че е разпространил видеозаписа от лов на покемони миналия август \"с критична и полемична цел\". На записа се вижда как той \"улавя\" виртуални създания, включително по време на богослужение, на фона на музикално изпълнение, наподобяващо молитва, изпъстрена с ругатни.Соколовски избрал за целта катедралата в Екатеринбург, изградена на мястото, където се предполага, че през 1918 г. са били разстреляни последният руски цар Николай Втори и семейството му. През 2012 г. две певици от пънк групата \"Пуси райът\" бяха осъдени на по две години затвор за \"пънк молитва\" срещу руския президент Владимир Путин в катедралата \"Христос Спасител\" в Москва.", "date": "2017.05.11", "title": " Осъдиха на 3,5 г. условно руски блогър, ловил покемони в църква"}
{"url": "https://m.offnews.bg/news/Futbol_18793/Levski-si-haresa-dvama-ot-Loko-GO_655270.html", "text": "Ръководството на Левски е хвърлило око двама футболисти от Локомотив Горна Оряховица и в оставащите до края на сезона в Първа лига мачове ще трябва да се вземе решение дали да започнат преговори.Става въпрос за десния защитник Милен Желев, който беше спряган за синия клуб още през зимата, както и плеймейкъра Юлис Ндонг.Желев попадаше в плановете и на селекционера на България Петър Хубчев, който изгледа няколко мача и му прати повиквателна.Напоследък обаче Желев не е в най-добрата си форма и едва ли ще бъде повикан за гостуването на Беларус. Ндонг е национал на Габон с френски паспорт, също е сред вариантите за засилване на конкуренцията в средата на терена след евентуалното напускане на Георги Костадинов и Джереми де Ноойер.В същото време излезе информация, че почти сигурно ръководството на \"Герена\" ще се опита да продаде нигериеца Бабатунде Адениджи още това лято. На него е поставена цена от 300 хиляди евро.В последния двубой на Левски с Черно море в който \"сините\" победиха с 1:0, нигериецът се отчете със знаменит пропуск през първото полувреме, а през второто трябваше да преглътне и смяна.Нападателят съвсем ясно показа, че не е никак щастлив от решението на старши треньора Николай Митов да го замени. Наставникът дори подаде ръка към футболиста с цел да го поздрави, но разочарованият Бабатунде се направи, че не го вижда.", "date": "2017.05.11", "title": " Левски си хареса двама от Локо ГО"}
{"url": "https://m.offnews.bg/news/Sviat-_12/V-Italiia-konfiskuvaha-bolkouspokoiavashti-za-nad-75-mln-evro-bili-z_655265.html", "text": "Италианската полиция конфискува болкоуспокояващи за над 75 млн. евро. Лекарствата са иззети от митнически служители в Генуа при транзит за Индия.Товарът е бил над 37 тона таблетки \"Трамадол\". Таблетките били скрити в три контейнера, за които се твърдяло че съдържат шампоани и синтетични тъкани. Оказало се, че лекарствата са предназначени за джихадисти от Либия. От службата на ООН за борба с наркотиците и престъпността с помощта на таблетките ислямските бойци успокояват силни болки и увеличават издръжливостта си по време на битка. Според италианските власти лекарството може да бъде използвано и за финансиране на ислямския тероризъм.Подобни пратки бяха разкрити и в Холандия миналия месец.", "date": "2017.05.11", "title": " В Италия конфискуваха болкоуспокояващи за над 75 млн. евро, били за джихадисти"}
{"url": "https://m.offnews.bg/news/Futbol_18793/Berbatov-pusna-nostalgichno-video_655276.html", "text": "Димитър Бербатов публикува в официалния си профил във \"Фейсбук\" носталгично видео. В него което са събрани всичките му 46 гола с екипа на Тотнъм. Към клипчето легендарният български нападател написа: \"Чистата радост от играта :) Ще си я припомним с AllStars на 14 юни...\".Берба за пореден път подгря феновете преди очаквания с голям интерес мач между неговия отбор и този на Луиш Фиго. Двамата извеждат своите тимове в благотворителен двубой, който ще се проведе на 14 юни в София.Луиш Фиго с All Stars ще играе срещу Димитър Бербатов с United Stars. Очакваните приходи ще бъдат изцяло в полза на каузите на фондация „Димитър Бербатов“ и фондация „Луиш Фиго“.Бербо вече обяви куп звезди в състава си, а шоуто е гарантирано и няма съмнение, че ще остане дълго време в спомените на любителите на футбола.", "date": "2017.05.11", "title": " Бербатов пусна носталгично видео"}
{"url": "https://m.offnews.bg/news/Kultura_33/Dzhej-Ar-Espozito-za-patia-ot-Niu-Jork-do-Balgariia_655275.html", "text": "Все повече филми се снимат всяка година в Nu Boyana Film Studios, измежду които в последно време американските продукции “Hunter Killer” с Джерард Бътлър, “The Hitman’s Bodyguard“ със Самюъл Л. Джаксън и Райън Рейнълдс и “211” с Никълъс Кейдж.За това от студиото в полите на Витоша решиха да организират специален курс, в който българските актьори да усвоят владеенето на американския акцент за чуждестранни роли. Класът стартира на 22 май и е с дължина 10 седмици. Всеки студент ще получи 20 часа индивидуални уроци за този период, идвайки 2 пъти в седмицата по 1 час в Nu Boyana Film Studios, а кандидатстването става на имейл адрес: След курса всеки студент държи държавен изпит и получава Удостоверение за професионална обучение за професията “Актьор: Американски акцент за кино” от Министерство на образованието и FilmForge – център по професионално обучение към Nu Boyana Film Studios.Роден в Куийнс, Ню Йорк, Джей Ар прекарва най-важните години от израстването си в югозападната част на САЩ, първо в Лас Вегас, а после в Лос Анджелис. Завършва бакалавър със специалност “Драматичен театър” в Университет Невада-Лас Вегас. Когато се мести в Лос Анджелис, Джей Ар продължава да усъвършенства актьорските си умения в двугодишен курс с техниката на Майснер на Уейн Дворжак.Докато преследва кариера в киноиндустрията, Джей Ар участва и в театъра с класически постановки ( Брут в “Юлий Цезар”; Макдъф в “Макбет”, Хорацио и Лаерт в “Хамлет”) и модерни авторски представления ( “Светлините на затворените очи”, “Oколо оста на земята: Един наелектризиращ мюзикъл” ; “Конг: Една проклета 30-футова горила).Започнах да се занимавам с преподаване по диалект, когато бях втори асистент-режисьор в една продукция, тук, в България, през 2013. Очаквахме актьор от Уелс, който имаше три снимачни дни. Продуцентът ме уведоми, че въпросният актьор изисква преподавател по американски акцент. Нямахме такъв на снимачната площадка, нито имахме времето да наемем човек и продуцентът попита дали някой има възможност да се опита да работи с него. До този момент не се бях занимавал с никого на тема акцент, но имах достатъчно опит с повечето английски акценти поради това, че съм преподавал английска фонетика на деца в САЩ. Използвах и двете си умения – да бъда асистент на актьора и да му съдействам за подобряването на американския му акцент. Нашите успешни взаимоотношения ми вдъхнаха кураж да продължа да работя с преподаването по диалект.Добро ухо, дисциплиниран ум и много търпение.За първи път дойдох в София за три месеца през 2013. Дойдох заради една жена, която в последствие се превърна в моя съпруга. Срещнахме се за първи път в САЩ, а тя посещаваше България от години и това ме доведе тук като веднага се влюбих в тази страна. Когато се върнахме в САЩ през 2014 и вече планирахме да се завърнем в България, което направихме през 2015.Когато се върнахме, аз продължих да работя като асистент-режисьор и кастинг директор. В допълнение, продължих и с преподаването на диалект с местни български актьори под формата на индивидуално обучение и по време на снимки. По-рано тази година, аз работих по най-големия си проект изобщо фирмен преподавател по диалект към сериала на Sony - “Absentia”, който се снимаше в продължение на 3 месеца на територията на София и около нея. Работил съм не само с британски актьор по подобряване на американски акцент, но и също така с такива от Уругвай, Холандия и Израел.Един джентълмен, с когото имах щастието да работя в Absentia. Той владееше перфектно английски език, писмено и говоримо, но неговия роден роден акцент се появяваше само при определени комбинации от думи. Само след няколко сесии той осъзна, че когато забавя спелуването на конкретни думи и ги препроизнася под формата на упражнение, се освобождаваше от “по-свободната” си натурална реч. Поради ограниченото време той трябваше един вид да “препуска” вокално от самото начало, но успя да се справи и да каже своите сложни реплики успешноКурсът определено няма да бъде лесен. Ще има много малко актьорска игра и повече репетиции и практика дори вкъщи ако се стремят към истински напредък. Но никой не трябва да бърка лекциите ни с това, че веднага след тях всеки ще говори перфектен английски с американски акцент. Време, търпение, практикуване, практикуване и после още практикуване е ключът към успеха.", "date": "2017.05.11", "title": " Джей Ар Еспозито за пътя от Ню Йорк до България"}
{"url": "https://m.offnews.bg/news/Obshtestvo_4/Novi-pravila-za-kremirane-na-pokojnitci-pamuchni-charshafi-v-kovchega_655261.html", "text": "Нови правила за изгаряне на починали влизат в сила в Крематориума на Централните софийски гробища. Изискванията се въвеждат, за да работят пещите според регламента на производителя и да не се наложи спирането им, обясни за OFFNews Михаил Кръстев от дружеството. Промените не се отнасят до дървените ковчези, не засягат и облеклото на починалия, допълни Кръстев. Покойници обаче не може да се поставят в сандъци, части от стари секции, гардероби и др., каквито случаи сме имали, обясни той. Забранено е и до тялото на мъртвия да се слага пистолетът му или каквото и да е оръжие, както и метални и пластмасови предмети. Не може да има и изкуствени цветя. Основните материи, с които се аранжира покойникът, трябва да са памучни, а не от вискоза или други изкуствени материали.При горене синтетичните материали предизвикват неприятна миризма и отделят голямо количество токсични вещества - въглероден окис, въглероден двуокис, ацетон, метилов алкохол и др., което е в разрез с нашите усилия за запазване на околната среда и контролиране на вредните газове при кремации, обясняват промените на страницата на Крематориума. С цел запазване на околната среда, целостта на пещите и техния технологичен живот, бяхме изправени пред два варианта - или да променим изискването за материала на ковчега или да изискваме премахване на декорациите от синтетични и вискозни материали. Първото би довело до драстично оскъпяване на услугата, затова предпочетохме втория вариант, пишат още от \"София Крематориум\" АД.Представителите на погребалните агенции са длъжни да приведат покойника във вид, отговарящ на изискванията. В противен случай, те ще бъдат върнати от служителите на \"София Крематориум\" до окончателното им привеждане според изискванията. В случай, че близките не са обслужвани от погребална агенция, то тогава отговорност за вида и състоянието на ковчега носи обслужващият персонал на ОП \"Гробищни паркове\" - аранжорите. Три пещи работят в Крематориума, в тях изгарят средно по 20-30 покойника на ден. В момента се прави преустройство на залата за наблюдение, съобщи още Кръстев. По тази причина в момента близките нямат възможност да присъстват на кремация, но в скоро време в ритуалната зала ще има два големи монитора. На тях ще може да се наблюдава кремацията, уточни Кръстев. ", "date": "2017.05.11", "title": " Нови правила за кремиране на покойници, памучни чаршафи в ковчега"}
{"url": "https://m.offnews.bg/news/Sviat-_12/Erdogan-v-Beliia-dom-na-16-maj_655268.html", "text": "Американският президент Доналд Тръмп ще приеме турския си колега Реджеп Тайип Ердоган на 16 май във Вашингтон, предадоха ТАСС и Асошиейтед прес, като се позоваха на пресслужбата на Белия дом, пише БТА. Тръмп и Ердоган ще обсъдят по-нататъшното укрепване на отношенията между Съединените щати и Турция и задълбочаването на двустранното сътрудничество в борбата срещу тероризма. Анкара е близък съюзник на Вашингтон в кампанията срещу джихадистката групировка \"Ислямска държава\".Посещението на Ердоган в САЩ идва броени седмици, след като на референдум турците гласуваха за значително увеличаване на правомощията на своя президент, припомня АП. Международни наблюдатели обаче казаха, че гласуването е било опорочено.Тръмп поздрави Ердоган за резултата от референдума, заради което си навлече остри критики, че си затваря очите за авторитарни лидери, отбелязва Асошиейтед прес.Във вторник американският президент одобри Щатите да въоръжат кюрдите, участващи в Сирийските демократични сили, за да им помогнат за бързото превземане на Ракка. Кюрдските бойци са част от Отряда за защита на народа, от своя страна крило на Работническата партия на Кюрдистан, която воюва с Турция за автономност от 80-те години. Поради тази причина Анкара реагира с остра критика и темата вероятно ще бъде сред обсъжданите между държавните глави. ", "date": "2017.05.11", "title": " Ердоган в Белия дом на 16 май"}
{"url": "https://m.offnews.bg/news/Politika_8/Chetirima-se-kandidatirat-za-lider-na-DSB-Atanasov-s-naj-golemi-shans_655269.html", "text": "Раздвижване в ДСБ, след като загубиха изборите и не успяха да влязат в парламента. Лидерът на ДСБ Радан Кънев обяви, че подава оставка до избирането на ново ръководство. И заявките кой да е председател на костовистите вече започнаха. На 10 юни Демократи за силна България имат Национален съвет, на който се очаква да си изберат нов лидер. А обсъжданията започват на 20 май, когато е Изпълнителният съвет на партията. За председателското място засега се очертават четирима кандидати - членове на партията. Бившият шеф на контраразузнаването Атанас Атанасов първи съобщи по индиректен начин, че влиза в надпреварата за лидер на ДСБ с пост във Фейсбук: \"Повече от месец мълчах и мислих. Днес съобщавам - тръгвам в поход. Защото моята политическа общност сега има нужда от това. Господ напред и ние след него\". За него са и най-големите шансове, показват нагласите на членовете на партията. Именно Атанасов бил човекът, който следва и смята да продължи линията и политиките на Радан Кънев.Другият претендент за поста бил Светослав Малинов, но за него шансовете да бъде избран били по-малки. Самообявили се членове на ДСБ, които влизат в надпреварата за председател на демократите също има. Борис Точев, който е председател на ДСБ - Подуяне, е единият, но шансът да бъде избран бил малък.Другата кандидатура е на Ралица Кирилова, която последната година беше вътрешна опозиция в ДСБ и по-скоро беше в лагера на Петър Москов, отколкото в лагера на Радан Кънев. Тя също обяви намеренията си чрез пост във Фейсбук:\"Участието в политиката е дълга писта. За мен то е състезание на идеи и визии за бъдещето. Състезание, което изисква не само знания, но и смелост, и воля. За да побеждаваш са нужни усилията на целия отбор. Сега получих номинации, за да се включа в следващия етап – да участвам като кандидат за председател на Демократи за силна България на Националното събрание на 10 юни. Вярвам, че конкуренцията е жизнено необходима във всяка сфера. Вярвам, че лидерството е състезание на идеи, а не награда за послушание на партийни парашутисти.Вярвам, че е дошло времето за честно и открито състезание на визии за бъдещето на българската десница. В ДСБ най-накрая ще има състезание. Приемам тази отговорност и ще участвам в надпреварата за председателския пост\". Засега нито една от кандидатурите не е обявена официално, единственото, което се знае официално и окончателно е, че лидерът на ДСБ Радан Кънев категорично няма да се кандидатира отново за лидер на ДСБ.А какво се случва с Нова Република и едни от най-дейните депутати Петър Славов и Мартин Димитров, както и с Трайчо Трайков и Ивайло Цветков, все още не е ясно. Ако новият председател реши, че ще продължи бранда, тяхната дейност и цели могат да продължат.", "date": "2017.05.11", "title": " Четирима се кандидатират за лидер на ДСБ, Атанасов с най-големи шансове"}
{"url": "https://m.offnews.bg/news/Obshtestvo_4/Sluzhbite-praviat-plah-opit-da-razsekretiat-dosieta-na-prehoda_655271.html", "text": "OFFNewsПорочната практика на спецслужбите да съхраняват документи, чийто срок на защита отдавна е изтекъл, вероятно ще бъде преустановена с промени в правилника за прилагане на Закона за защита на класифицираната информация (ЗЗКИ). Проект на промените беше публикуван за обществено обсъждане и с тях на практика се отстраняват формалните изисквания за изрично премахване на нивото на класификация, когато срокът на защита на съответния документ вече е изтекъл.В  описа практиката за  на документи, чиито грифове на секретност са изтекли отдавна. По този начин, т.нар. \"досиета на прехода\" остават тайна дълги години, въпреки че би трябвало да са обществено достояние. От справки на Държавната комисия по сигурността на информацията (ДКСИ) става ясно, че най-абсурдно е положението при Военното разузнаване, където за последните три години формално не е разсекретен нито един документ. Това води до логичното заключение, че в предходен тригодишен период службата не би трябвало да е работила и да не е създала нито един секретен документ.Официалното обяснение на Служба \"Военна информация\" (СВИ) е, че до януари 2016 година тя не е разполагала с учрежденски архив, през който по принцип минава целият документооборот. Това обаче не оправдава неспазването на ЗЗКИ, в който има ясно разписани срокове за защита на информацията, а излизането извън тях не е позволено. С промените в правилника се прави опит да бъде избегнато именно това. Сега се изисква за всеки документ, който е с изтекъл гриф, да бъдат извършени поредица от действия, с които да бъде формализирано неговото разсекретяване. Очаква се тази практика да отпадне, като се приема, че с изтичане на срока на секретност този документ вече не е таен. Вносителите на текстовете от ДКСИ и ДАНС се мотивират, че сега на практика се случва точно обратното: Вносителите на текстовете уточняват, че сега вече ще е валидно правилото, \"ако няма изрично уведомяване на адресатите на съответния документ, че срокът на защита е удължен, то следва да се приложи общото правило за премахване на нивото на класификация при изтичане на законовите срокове\".От мотивите се потвърждават направените и в поредицата разследвания на  констатации, че съществува \"практика за прилагане на безсрочна защита, каквато законът не допуска\". До тук се стигнало поради липса на подзаконови процедури за преразглеждане на класифицирана информация, става ясно още от публикуваните за обществено обсъждане документи.Вносителите на промените заключават също, че в момента нормативната уредба ангажира значителен ресурс по разследване на такива случаи, което особено много затруднява работата, най-вече при служби, в които документооборотът е много голям:Положението сега на практика създава и друг абсурд - екземпляри от един и същ документ, често се оказват с различни мерки на защита. С други думи - единият екземпляр може да е разсекретен, а другият - все още да е държавна тайна. Новите промени в правилника предвиждат и нови правила при удължаване на срока на защита. Тогава съответната организационна единица, в която е създаден документът, трябва да отправи до ДКСИ писмено мотивирано искане за удължаване, като посочва и срока за удължаване. Той не може да надвишава първоначалият срок, за който е бил засекретен съответният документ. Искането ще се изпраща най-късно три месеца преди изтичане на съответния срок за защита.Също така новите текстове на практика ще компенсират липсата на реална информация аз това какъв брой документи в службите би трябвало да са разсекретени. Парадокс е, че към момента дори и ДКСИ, която отговаря за сигурността на информацията, не е наясно какво е състоянието на документооборота в службите. Очакваният ефект от промените е излизане наяве на поредица от документи, създадени в годините на прехода. ", "date": "2017.05.11", "title": " Службите правят плах опит да разсекретят досиета на прехода"}
{"url": "https://m.offnews.bg/news/Futbol_18793/IUnajted-shte-spasiava-sezona-tazi-vecher_655183.html", "text": "Mанчестър Юнайтед ще излезе на терена без вече станалите обичайни отсъствия поради контузии, най-голямото от които е на Златан Ибрахимович.Шестият в Англия рискува да изпусне място в ШЛ, след като загуби от Арсенал и голямата надежда на мениджъра Жозе Моуриньо и отбора е триумфирането във втория по сила турнир в Европа, давайки право на директно участие в групите на най-престижната футболна надпревара.Селта ще пробва чудото на „Олд Трафорд“ след изоставането си от един гол. Отборът от град Виго ще се нуждае от героична изява, за да стигне до финала в Стокхолм на 24 май.В другия мач тази вечер Аякс гостува на Лион след гръмка победа с 4:1 на \"Амстердам Арена\" и реваншът обещава да е също толкова зрелищен и изпълнен с много голове.Французите се уповават на историята, която сочи, че те са преодолявали изоставане след точно такава загуба и това се е случило през 2001 г. срещу белгийския Брюж. Добрата новина за Лион е завръщането на топреализаторът им Александър Лаказет.Холандците ще могат да бранят аванса си и с помощта на завърналите се в групата Жоел Велтман и Ник Виргевер.", "date": "2017.05.11", "title": " Юнайтед ще спасява сезона тази вечер"}
{"url": "https://m.offnews.bg/news/Zdrave_18753/Uvolneniiat-zamestnik-ministar-Ne-sme-iztochvali-zdravnata-kasa_655273.html", "text": "Няма източване на здравната каса, категоричен бе Стоил Апостолов, който днес бе освободен от поста си заместник–министър на здравеопазването. Заповедта на премиера Борисов идва само ден след назначаването на Апостолов на тази длъжност и след излъчен в „Господари на ефира“  Във видеото бургазлийката Зоя Кармашикова разказва как миналата година е постъпила в болницата „Бургасмед“ за операция на коляното. Въпреки че и в епикризата й е записано, че има извършена такава интервенция, Зоя пояснява, че й е правена само пункция. Нещо повече – посочва, че са свалени конци, каквито тя не е имала изобщо. Пациентката е записала с мобилен телефон служител на болницата да казва, че това се прави „“.Управител на лечебното заведение по това време, края на миналата година, е именно д-р Стоил Апостолов. Той твърди, че няма източване на касата:„, коментира Апостолов.Той е категоричен, че пункцията също е вид операция, това било записано и в алгоритъма на клиничната пътека. Думите на записаната служителка, която казва „“, Апостолов омаловажи:„, казва Апостолов и заявява, че не източват здравната каса. Той добави, че на пациентката е предложена и следваща операция, но тя е отказала.За освобождаването си от поста Апостолов е научил от министъра на здравеопазването Николай Петров. „, каза Апостолов.От здравната каса поясниха, че предстои да подпишат договор с лечебното заведение, след което ще извършат проверка по случая. Очаква се резултатите от нея да станат ясни през следващата седмица.", "date": "2017.05.11", "title": " Уволненият заместник–министър: Не сме източвали здравната каса"}
{"url": "https://m.offnews.bg/news/Dom_18814/The-World-plavashtiiat-dom-na-milionerite-snimki_655174.html", "text": "Чувството да се качиш на борда на „The World” е все едно да си на модерния Титаник.Закотвен величествено в пристанището „Виктория“, Хонконг, този блестящ кораб с дължина 190 метра е най-голямата и вероятно най-луксозната \"жилищна яхта\" на земята.Корабът е посетил 1213 пристанища и е плавал 641 000 морски мили.Притежател на „плаващ“ тенис корт, спа и фитнес център, „The World” предлага 7000 кв.м. величие.Но 165-те апартаменти на този 12-етажен великан не се дават под наем. Те се продават. Цените варират между 3 млн. долара за ателие и 15 млн. долара за 3-стайно жилище. Но не можете да си купите свободно, а трябва да бъдете поканени.През 2002 година, когато е построен „The World”, шестият етаж е бил предназначен за хотелска част. Идеята била парите от туристите да отиват за субсидиране на жилищната част.Само година по-късно бизнес моделът се променя. Без туристи, само жители - те са акционери, които гласуват за всичко: от маршрута на кораба, през използваното гориво, до коледните украси.", "date": "2017.05.11", "title": " The World: плаващият дом на милионерите (снимки)"}
{"url": "https://m.offnews.bg/news/Analizi_289/V-imeto-na-avtorskoto-pravo-ES-iska-da-sledi-vsichko-koeto-kachvame_654411.html", "text": "ACTAЕдна дългоочаквана европейска директива, в която много хора влагаха големи надежди, е на път да взриви обществото подобно на  заради скандални текстове в нея. Става въпрос за директивата за авторското право и единния цифров пазар, а подводният камък е нейният .Когато става въпрос за авторско право и неговата защита, у нас всеки свежда глава или се подсмихва, сещайки се, че е изтеглил снощи от Замундата последния албум на \"Металика\". Законите у нас не са най-приветливите за хората на изкуството, за тези, които създават продукт, обект на авторско право. Това обаче е на път да се промени с предложението за директива на Европейския парламент и Европейския съвет относно авторското право в единния цифров пазар.. Приемането на тази директива например ще задължи държавите членки на ЕС да гарантират, че авторите и артистите-изпълнители ще получават редовна, адекватна и достъпна информация за използването на техните произведения и изпълнения от лицата, на които са отстъпили своите права. Kонкретика в директивата не се описва, но целта ѝ е \"модерна и по-европейска рамка за авторското право\".Ключов момент е . При него артистите и авторите ще имат право да поискат подходящо допълнително възнаграждение от страната, с която са сключили договор за упражняване на права,  и ползи от използването на произведенията или изпълненията.До тук всичко звучи добре - правата ще са уредени, авторите доволни, а документацията подредена и изчистена. Най-спорен в предложението за , който породи недоволство в цяла Европа, а срещу текста на документа бе създадено и цяло движение - \"Stop The Cencorship\", подкрепен от едни от най-големите организации в сферата на интернет свободата.С прости думи, той . Това би следвало да става чрез поставянето на филтри, които да \"изчистват\" подобни нарушения.Влизането в сила на такъв закон би ограничило елементарното изпращане на картинки, mp3-ойки и други подобни.Подобни \"филтри\" са и част от тема на разговор, която поставя въпроса как компаниите ще си позволят такава технология.Не си мислете, че този тип наблюдение е лесно, камо ли евтино. Youtube разполагат с нещо подобно. Когато качвате клипове в сайта, софтуер преглежда видеото, за да засече дали вече не е качено и един вид го разпознава. Такава система обаче не е разпространена масово, а и Youtube едва ли би я дала евтино и лесно.Докладчик на регламента от името на Европейските консерватори в Европейския парламент е българският евродепутат . Пред  той коментира, че спорният регламент може да влезе в сила близката година, но с едно голямо  - член 13-ти навярно ще бъде променен, тъй като отпорът срещу него е голям. \"В този си вид директивата е неприемлива за мнозина. Европа трябва да открие правилния път към това да може да защити авторското право. Всички страни са прави за себе си - авторите, които търсят своето, и бизнесът, който трябва да се нагоди бързо и скъпо към промените\", добави евродепутатът.  се обявиха против член 13-ти на директивата. Сред тях е и българската организация ILAC (International Legal Advice Center), а в списъка до тях е и името на WikiMedia - Германия.\"Имаме твърде големи опасения, че въведената законово система за филтриране, наложена на всички европейски платформи с художествено съдържание, ще доведе до блокиране и замразяване на креативността онлайн и свободата на словото\", смятат от ILAC.Налагането на такива мерки очевидно подкопава правната рамка, установена с Директивата за електронната търговия, която предостави възможност за създаване на динамична онлайн търговия, стимулирайки обмена на идеи и разпространението по цял свят на произведенията на европейските творци. Настоящата правна рамка, която разчита на Уведомяването и процедурата за сваляне, е доказан работещ начин за онлайн управление на права.Обединени под мотото \"Стоп на цензурата\", компаниите и организациите казват 3 неща:- Член 13-ти и филтрацията, която изисква, противоречи на вече действащи закони и наредби;- Заплашва да дестабилизира деликатния баланс, постигнат в управлението на авторско право в момента;- Ще премахне свободите, които сме имали до момента, да ползваме авторско съдържание за хумор или образование.Димитър Димитров е директор  - една от организациите, подписала петицията срещу спорния член 13.Потърсихме г-н Димитров за коментар по темата и какво биха означавали тези промени за потребителите и бизнеса:За Димитров член 13 би бил краят на проекти като Уикипедия, премахва защитата от отговорност. \"Тази защита позволява на Уикимедия да разрешава на хиляди доброволци да добавят и подобряват съдържанието в Уикипедия. Ако някой качи нещо нелегално – като например музика, за която нямаме права, ние сме задължени да я премахнем, след като бъдем уведомени, но не можем да бъдем съдени - обяснява Димитър Димитров. - Реално, с новото предложение от нас се изисква активно да следим и проверяваме какво нашите потребители качват и пишат. И тъй като това е непосилно при стотици редакции на минути, предложението изисква да инсталираме автоматични системи за разпознаване и премахване на съдържание. Такива системи се използват и са искани от нас от страни като Китай и Иран. Винаги сме отказвали. Това за нас е инфраструктура за цензура и е срамно Европейската комисия под натиска на авторските дружества и музикалната индустрия да предлага такива неща.\"Потребителите и бизнеса имат два общи проблем: правната несигурност и фактът, че сегашната правна рамка е конципирана през 1999 година, преди масовото навлизане на интернет, свързани телефони, фейсбук и Уикипедия. Законите не отговарят на реалността. Това вреди на Европа. Законът регулира копията и „публичното излъчване“, а в днешно време почти всички наши действия в мрежата произвеждат копия и „публично излъчване“.Все пак и Димитров вижда лъч надежда в това текстът да бъде променен. Докладчиците в Европейския парламент по реформата от двете най-големи групи – християндемократите и социалдемократите – вече предложиха съществени подобрения на член 13. Тези подобрения се подкрепят от групите на либералите, зелените и радикалната левица. Нищо не е решено още, но е видимо, че политическите групи от цялата цветова палитра осъзнават рисковете. Тази реакция на Европейския парламент е добра новина за Европа.", "date": "2017.05.11", "title": " В името на авторското право: ЕС иска да следи всичко, което качваме в нета"}
{"url": "https://m.offnews.bg/news/Sviat-_12/Petima-arestuvani-v-Moskva-vnasiali-podpiska-v-zashtita-na-gejovete-v_655285.html", "text": "Руските власти са арестували петима активисти, докато се готвели да предадат подписка в защита на гейовете в Чечня. Правозащитниците протестират срещу произволното задържане и изтезаване на хомосексуалисти в Чечня, предаде Асошиейтед прес, цитирана от БТА.Активистът за правата на лесбийските, гейовете, бисексуалните и транссексуалните Игор Ясин обясни, че петима човека са били задържани сутринта пред генералната прокуратура в Москва, след като донесли подписка с около 2 милиона подписа.В края на март независимият руски вестник \"Новая газета\" разкри, че хомосексуалисти са мишена на властите в Чечня, които са задържали стотина гейове и са подстрекавали техните семейства да ги убиват, за да измият опетнената семейна чест.Според изданието най-малко двама души са били убити от близките си в отговор на този призив.", "date": "2017.05.11", "title": " Петима арестувани в Москва, внасяли подписка в защита на гейовете в Чечня"}
{"url": "https://m.offnews.bg/news/Kultura_33/Dzhaz-festivala-A-to-JazZ-idva-na-7-8-i-9-iuli_655279.html", "text": "Наближава едно от най-обичаните и чакани събития у нас – фестивалът А to JazZ. Taзгодишното издание ще се проведе на 7, 8 и 9 юли на добре познатата локация в Южен парк, а мащабът и участниците, с които ще се срещне публиката, са повече от главозамайващи. Шведското трио Dirty Loops ще оглави сцената в първата от трите фестивални вечери. Групата се превръща в световен феномен с кавър версиите на хитови парчета, които прави, като „Just Dance“ на Lady Gaga. Именно тази убийствена версия, която представя стила им като микс между фънк, поп и джаз музика, привлича интереса на гигантите в индустрията Дейвид Фостър и Андреас Карлсон. Като резултат от това, се ражда първият им албум „Loopified”, а през 2015-а момчетата подгряват MAROON 5 по вереме на световното им турне.A to JazZ 2017 ще представи и един от феномените на съвременния джаз Robert Glasoer Experiment. Носителят нa цели пет награди “Грами” простира музиката си отвъд утвърдените жанрови граници, черпейки вдъхновение от съвременната хип-хоп и R&B музика. Robert Glasper ще представи новия си албум „Art Science”, заедно с колоритните си музиканти и диджей.Присъствието на Christian McBride с неговия нов проект New Jawn в третата фестивална вечер, е истинска чест и удоволстивие за организаторите. Роденият във Филаделфия басист е една от от най-търсените и уважавани фигури в света на музиката днес, а невероятният му талант му донася четири статуетки “Грами”.Най-новата му формация, Christian McBride's New Jawn, е убийствена група, изпълнена с много груув. Крисчън е винаги в музиката със страстта и яростта на виртуоз, с които ще се сблъскаме съвсем скоро.Други специални гости на A to JazZ 2017 са едни от най-популярните испански фюжън формации Mastretta, както и изключителният словашки тромпетист Lukas Ovarec и неговият квартет. Проектът Jazzanitza ще представи хармоничното сливане на съвременния джаз и българската народна музика, а ROMANENO ще изпълнят най-красивите ромски песни с джаз аранжименти.Повече информация, детайли и новини около фестивала следете на  и .", "date": "2017.05.11", "title": " Джаз фестивала A to JazZ идва на 7, 8 и 9 юли"}
{"url": "https://m.offnews.bg/news/Sviat-_12/Obviniha-v-terorizam-trima-dushi-za-atentata-v-Sankt-Peterburg_655287.html", "text": "Руският Следствен комитет повдигна обвинения в тероризъм на трима заподозрени, арестувани след кървавия атентат в метрото на град Санкт Петербург на 3 април, предаде Франс прес, цитирана от БТА.В рамките на разследването на нападението бяха задържани 10 души. Обвинения за тероризъм и незаконно притежание на експлозиви са повдигнати на Бахрам Ергашев, Ибрагимжон Ерматов и Махамадюсуф Мирзаалимов.\"На останалите обвиняеми също предстои да бъдат повдигнати обвинения. Понастоящем следователите продължават щателното разследване на всички обстоятелства около терористичния акт\", допълни комитетът.Предполагаемият извършител на атаката на 3 април - 22-годишният казахстанец Акбаржон Джалилов, загина при атентата.Един от предполагаемите организатори - Аброр Азимов - и брат му Акрам, също от Казахстан, бяха арестувани в края на април край Москва и у двамата беше намерено оръжие. Те остават в ареста до 3 юни.Още осем предполагаеми съучастници - всички от страни от Централна Азия - бяха задържани в Москва и Санкт Петербург в дните след атентата и също са все още в ареста.При нападението в Санкт Петербург загинаха 16 души. В края на април отговорност пое свързана с Ал Каида неизвестна групировка - \"Батальонът на имам Шамил\".", "date": "2017.05.11", "title": " Обвиниха в тероризъм трима души за атентата в Санкт Петербург"}
{"url": "https://m.offnews.bg/news/Ikonomika_59/Izostaviame-panelkite-nad-2-3-ot-novite-zhilishtni-sgradi-sa-kashti_655280.html", "text": "75.8% от новите жилищни сгради са къщи, жилищните кооперации са едва 13.6%, показват обявените днес предварителни данни на Националния статистически институт за броя на въведените в експлоатация жилищни сгради през първото тримесечие на 2017 година.Новопостроените къщи са 350 от общо 462 сгради. Жилищните блокове са 63, кооперациите - 24. Новите вили също са 24.Общият брой на жилищата е 1 751.Новите жилищни сгради намаляват спрямо първото тримесечие на 2016 г. със 79 (14.6%), а жилищата в тях са по-малко с 559 (24.2%).От въведените в експлоатация сгради 76.8% са със стоманенобетонна конструкция, с тухлена са 19.7%, с друга - 2.4%, с панелна - 1.1%.Жилищното строителство е във възход по морето. Най-много са новите жилищни сгради в област Варна (78 с 460 жилища в тях) и Бургас (75 сгради с 362 жилища). На трето място е Пловдив с 55 сгради със 157 жилища. София област е четвърта с 53 сгради и 84 жилища в тях, а столицата - пета с 23 сгради и 133 жилища.38.4% от жилищата са двустайни, 31.4% - тристайни. Само 3% имат шест и повече стаи.Спрямо първото тримесечие на 2016 г. се увеличава броят единствено на четиристайните апартаменти (211 през 2016-а и 230 през 2017-а), при всички останали има намаление, като най-сериозно е то при едностайните жилища. При 399 въведени в експлоатация едностайни жилища от януари до март 2016 г. през същия период на 2017-а те са едва 171.Общата полезна площ на всички новопостроени жилища през първото тримесечие на 2017 г. е 156.4 хил. кв. м, или с 19.1% по-малко в сравнение със същото тримесечие на 2016 г., а жилищната площ намалява с 18.7% до 99.8 хил. кв. метра.Същевременно средната полезна площ на едно новопостроено жилище се увеличава от 83.7 кв. м през първото тримесечие на 2016 г. на 89.3 кв. м през същото тримесечие на 2017 година. Най-голяма средна полезна площ на едно новопостроено жилище е регистрирана в областите Силистра - 230.0 кв. м, и Шумен - 194.5 кв. м, а най-малка - в областите Враца - 40.9, и Ямбол - 63.9 кв. метра.", "date": "2017.05.11", "title": " Изоставяме панелките, над 2/3 от новите жилищни сгради са къщи"}
{"url": "https://m.offnews.bg/news/Sviat-_12/Savetat-na-ES-odobri-bezvizoviia-rezhim-za-Ukrajna_655291.html", "text": "Съветът на ЕС утвърди днес решението за либерализация на визовия режим за украинците, съобщи еврокомисарят по миграцията Димитрис Аврамопулос, цитиран от АФП и БТА.Решението ще влезе в сила, след като бъде подписано от Европейския съвет, представляващ 28-те страни членки, ЕС и ЕП.Всички украинци, притежаващи биометрични паспорти, ще могат да пребивават в ЕС за максимално 90 дни, не по-често от веднъж на половин година.Тези пътувания могат да бъдат с делова цел, с цел туризъм или посещения при приятели и роднини. Украинците обаче няма да имат право да работят или да учат през този период.Освобождаването от визи ще се прилага във всички страни членки без Великобритания и Ирландия. То ще важи и в Исландия, Лихтенщайн, Норвегия и Швейцария.В началото на април Европейският парламент одобри мярката, която беше приветствана от украинския премиер Петро Порошенко. Очаква се решението да бъде подписано до две-три седмици. ", "date": "2017.05.11", "title": " Съветът на ЕС одобри безвизовия режим за Украйна"}
{"url": "https://m.offnews.bg/news/DW_18800/Zvezden-mig-za-Kremal_655283.html", "text": "Кремъл едва ли е можел да мечтае за нещо по-хубавоПоследното, от което се нуждае Доналд Тръмп в момента, са успехи в преговорите с Русия. Бедна ни е фантазията да си представим какво ще се случи, ако Москва и Вашингтон вземат, че се разберат за примирие в Сирия, или пък намерят решение за бъдещето на Украйна! Всяка евентуална среща между Тръмп и руския президент Владимир Путин тъй или иначе би събудила нови подозрения сред демократите и голяма част от републиканците в Конгреса. С други думи, Тръмп ще трябва да моли Москва за повечко търпение, преди да настъпи часът на новото разведряване.Никой не разбира това по-добре от руския външен министър Сергей Лавров. 67-годишният дипломат е преживял възхода и падението на мнозина американски политици. Но хаос като днешния във Вашингтон Лавров едва ли е виждал досега. Американските политици се занимават почти само със себе си. За всички големият въпрос в момента гласи: дали (и ако да – в каква степен) Кремъл е оказал влияние върху изхода от президентските избори в САЩ? След като беше освободен директорът на ФБР Джеймс Коми, това разследване ще се проточи навярно с години.Ако през 2016 г. руското правителство наистина е възнамерявало да ограничи дееспособността на единствената оцеляла световна сила, то успехът безспорно е налице. Демократите са изпълнени с недоверие към Тръмп - и то в степен, която е невиждана в по-новата американската история. В резултат от това в Конгреса няма мнозинство за приемането на много важни закони, например – за данъчната реформа. Още повече, че и републиканците не са единни. Те наистина контролират и Конгреса, и Белия дом, но очевидно нямат сили за ново политическо начало след годините под управлението на Обама. Маната на недоверието е покрила цял Вашингтон.От гледна точка на Кремъл това са добри новини. Какво по-хубаво може да си пожелае Путин от това главният му противник да бъде отслабен и парализиран? По време на визитата си във Вашингтон руският външен министър едва успяваше да прикрие радостта си. На пресконференцията си той на няколко пъти избухваше в смях, когато питаха за ролята на Русия в американската предизборна борба. Лавров се чувстваше безкрайно уверен и говореше свободно, без записки. Той представи Русия като държава, която е в състояние като равен с равен да обсъжда със САЩ международните проблеми: положението в Сирия, в Афганистан, в Украйна.Лавров е външен министър от 2004 година. Преди това в продължение на 10 години представяше страната си в ООН. Сега този много опитен дипломат се натъква на политическите новаци в Белия дом. След завръщането си в Москва Лавров навярно ще докладва, че Тръмп няма намерение да вдига западните санкции срещу Русия – главно по вътрешно-политически причини. Но и няма да подкрепи налагането на нови, по-строги санкции.В момента сякаш е настъпил звездния политически миг на Кремъл. Русия организира нови мирни преговори за Близкия изток и кани САЩ за участие в тях – а не обратното, както е било винаги досега. Русия преговаря с талибаните в Афганистан за бъдещето на страната, докато коалицията в Кабул, която поддържат Съединените щати, е в отстъпление. И дори ако сраженията в Близкия изток продължат още, Русия пак ще има полза. Близо 7000 руски граждани, предимно кавказци, се бият на страната на ислямистите в Сирия и в региона, а Москва няма никакъв интерес тези хора да се завърнат у дома, за да правят там атентати. Още повече, че в Русия предстоят президентски избори през 2018.", "date": "2017.05.11", "title": " Звезден миг за Кремъл"}
{"url": "https://m.offnews.bg/news/Kultura_33/Nashiiat-avtor-Zdravka-Evtimova-s-nova-kniga-v-SASht_655286.html", "text": "Сборникът Сборникът е съставен от 21 разказа, като 8 от тях влизат и в сборника „Юлски разкази” (издателство „Жанет-45”), чиято премиера в България е на 27 май 2017 г.Останалите разкази от „Притча за камъните” са излизали - с изключение на \"Гримьорката\" (\"The Make-up Artist\") - в различни литературни списания и антологии в САЩ и Австралия, и не са публикувани в България. – четем в бележките на издателството на задната корица на книгата.Това е третата книга на писателката, публикувана от това издателство.Първата е сборникът  („Време за косене и други разкази”), излязъл през 2012 г., както и аудио-книгата  („Отново дъщеря”), публикувана през 2013. ", "date": "2017.05.11", "title": " Нашият автор Здравка Евтимова с нова книга в САЩ"}
{"url": "https://m.offnews.bg/news/Futbol_18793/Ronaldo-pribral-ot-arabi-1-milion-evro-za-4-chasa-rabota_655296.html", "text": "Добри пари извън терена заработва Кристиано Роналдо.  Това показват шокиращите разкрития, направени в току-що публикуваната в Германия книга Football Leaks: The Dirty Business of Football. ФИФА вече се зае да разследва трансфера на Пол Погба в Манчестър Юнайтед след информация, съдържаща се във въпросната книга.Днес медиите на Острова публикуваха други интересни сумиl. Една от най-разтърсващите информации е за Роналдо. Звездата на Реал Мадридможе да бъде нает за 4-часов рекламен ангажимент за сумата от 1 милион евро.Не си мислете, че няма кой да ги плати. Толкова е платила компания от Саудитска Арабия през 2013 година. Срещу тази сума португалецът заснел фотосесия, подписал е пет фланелки, споменал е два пъти името на компанията в свои постове в социалните мрежи, ликът му е бил използван за рекламна кампания в рамките на един ден, но само в Африка и Близкия Изток!Според друго разкритие от днес Рафаел Бенитес е прибрал тлъстите 10 милиона паунда през миналия сезон. Забележете, тогава воденият от нег Нюкасъл изпадна от Премиър лийг.Златан Ибрахимович пък през тази кампания е получавал по 367 640 паунда седмично в Манчестър Юнайтед, като към тази сума са добавени 2,86 милиона паунда бонуси за отбелязаните от шведа голове.Както стана известно, добри пари са се завъртели покрай трансфера на Пол Погба в Манчестър Юнайтед за 105 милиона евро. Мениджърът му Райола си е осигурил 57 милиона евро от сделката чрез три плащания!Райола е сред най-известните и успешни футболни агенти. Той доведе в Манчестър юнайтед и други двама свои клиенти - Златан Ибрахимович и Хенрих Мхитарян. Мениджърът работи още с Марио Балотели и обещаващия вратар на\"Милан Джанлуиджи Донарума.", "date": "2017.05.11", "title": " Роналдо прибрал от араби 1 милион евро за 4 часа работа"}
{"url": "https://m.offnews.bg/news/Istoriia_18809/Aleko-Konstantinov-za-izborite_655284.html", "text": "Следващия текст от автора Мартин Чорбаджийски, публикуван на сайта Изборите винаги са били една от болните теми на българската политика. Всяко едно провеждане на избори е придружено с обвинения в корупция, неуважение към противника, празни обещания и дори отричането на необходимостта от избори. Това обаче не е нищо ново за политическия ни живот. Дори в епохата на Третото българско царство, когато страната ни изживява истински подем, победата на избори често се гони със същата настървеност, а методите и средствата са по-жестоки дори от днешните.Подобен разказ, или по-точно фейлетон, за грозната страна на изборите ни представя Алеко Константинов – българският писател, определян като един от стожерите на морала в българското общество, любимец на студентите и човек с авторитет в средите на интелигенцията.Фейлетонът е свързан с победата на Народната партия на д-р Константин Стоилов на парламентарните избори през септември 1894г., непосредствено след падането на кабинета на Стефан Стамболов.На самите избори Алеко Константинов участва като кандидат на опозицията в родния си Свищов. Именно тогава той се сблъсква с жестоката действителност на българската политика. Демагогията, стремежът за победа на всяка цена, тоталното загърбване на достойно поведение и насилието провокират прочутия писател да напише фейлетона „По изборите в Свищов“, който кара българското общество да се запита дали наистина има промяна в политиката. Днес, почти 123 години по-късно, думите на Щастливеца звучат стряскащо актуално:Свищов, Алеко КонстантиновОкръжният управител има заповед да сеПридържа строго в границите на закона.СтоиловТова беше отговорът, който получих на 9 септември т. Г. от г. Стоилова на телеграмата ми, с която молих да се спрат явно беззаконните „морални влияния“ на свищовските представители на властта. Окръжният управител с председателя на постоянната комисия и околийския началник няколко дни преди изборите бяха тръгнали от село на село из Свищовската околия и упражняваха „морално влияние“ по такъв начин: „Негово царско височество пред няколко дни, като мина край Свищов, поръча да изберете тези (консерваторите), недейте избира другите (Алеко Константинов, д-р Ванков и Никола Константинов), защото те ще изпъдят княза.“В три четвърти от селата тези агитации на властта селяните посрещнаха с подигравка. Някои от тия подигравки са доста остроумни. Например в село Саръяр, когато околийският началник казал, че „правителството иска тези (консерваторите)“, събраните селяни му отговорили иронически:— Е хубаво, господин началник, ако правителството толкоз ги иска, нека им пише по едно писмо да идат в София, па да се върши работата; защо ще ходим на избори?…Няколко пъти бяха викани в окръжното управление селските кметове и писари и върху тях се упражнило „моралното влияние“.В надвечерието на изборите, в събота, окръжният управител с Атанаса Данков, един от „избраните“, беше тръгнал от кафене на кафене, от кръчма на кръчма да „влияе“. В едно турско кафене ги нагазват троица младежи, най-видни търговци, от които единият, като се обърнал към находящите се в кафенето турци, посочил към управителя и извикал:— И този е окръжен управител! Не го е срам, да ходи по кръчмите да заплашва мирните избиратели!Тия трима младежи в същата вечер бяха нападнати от една пияна шайка, предвождана от полицията, и арестувани. През цялата нощ, срещу неделя, в Крайната махала, пред Гочовото кафене, е пирувала за сметка на „избирателите“ една шайка от власи и цигани — надеждната опора на свищовските консерватори.В събота вечерта беше вън от всякакво съмнение, че 9/10 от избирателите на Свищовската околия бяха в полза на самостоятелните кандидати; на тяхна страна бяха без изключение цялата интелигенция, всичките търговци, цялата Долня махала, най-голямата в Свищов, и с изключение на три-четири, всички села на Свищовската околия и освен това всичките турци.Сутринта в неделя почнаха да се стичат избирателите към определеното място и мирно очакваха да се почнат изборните. По едно време откъм Крайната махала се зададе с музика начело една тълпа от пияни чудовища, с кървави от всвенощно пиянство очи, предвождана от А. Данкова, Няголовци, Копоевци и подобни тям личности, лишени от граждански и политически права за позорни престъпления. Тази тълпа от неокачествими страшилища (един мой приятел с крайно зачудвание ми каза: „Аз до днес не съм предполагал, че в нашия Свищов живеят такива страшни хора…“) нахлу в двора с викове, с грозни заплашвания и псувни нахълтаха в избирателната стая, окръжиха бюрото и почнаха да изблъскват през вратата и прозорците (два метра височина) избирателите, след като им разкъсваха неугодните тям бюлетини.Почнаха се „изборите“ и председателят на бюрото повика махалите и общините не по азбучен ред, както предписва законът, а покани само тия общини и тая махала, която предвождаше Данков, Между това в двора и на улицата се сгрупираха хиляди избиратели. Като видя това, пияната шайка изгуби кураж и почна да се пръска. За да се поддържа духът им, председателят на бюрото повика въоръжена сила и вместо да накара да изхвърлят буйствующите пияни скандалисти, ний видяхме, че няколко конни и пеши жандарми, предвождани от окръжния управител, околийския началник и двама полицейски пристави, хвърлиха се като бесни в избирателното място и с бой, с тласкание, с псувание, подпомогнати и от шайката, изблъскаха без никакъв повод най-видните граждани, а след тях пропъдиха всичките избиратели, които се събраха на митинг и осъдиха позорните насилия на властта.", "date": "2017.05.11", "title": " Алеко Константинов за изборите"}
{"url": "https://m.offnews.bg/news/Intcidenti_6/Uchenik-napadna-svoi-vrastnitci-do-burgasko-uchilishte_655290.html", "text": "Двама ученици от бургаската Гимназия по туризъм са били нападнати вчера от свой връстник.Момчетата, в 9-ти и 10-ти клас, са имали спор помежду си в следобедните часове. Излизат да го разрешат извън двора на училището, когато минава друго момче. Той удря шамар на единия и два юмрука на другия. Следствието за по-тежко пострадалия е насинено око и отчупена част от зъб. Децата са казали, че не познават нападателя си, уточни директорът на училището Павлина Градишка. Предполага се, че е ученик, но от друго училище. Полицията разследва случая.", "date": "2017.05.11", "title": " Ученик нападна свои връстници до бургаско училище"}
{"url": "https://m.offnews.bg/news/Obshtestvo_4/Da-pomognem-na-balgarskite-astronomi_655298.html", "text": "Астрономите от НАО-Рожен, най-голямата астрономическа обсерватория в Югоизточна Европа и на Балканския полуостров, имат нужда от помощ. се организира от група ученици от Международна гимназия \"Проф. д-р В. Златарски\", които вярват в българската наука и искат да помагат за нейното развитие.Необходими са 6135 евро. Имате възможност да ги подкрепите до 5 август.Астрономията е онази част от физиката, която осъществява фундаментални изследвания на природата на Вселената, в която живеем. Те имат за цел да отговорят на някои от най-големите въпроси, които можем да зададем като „как се е появила Вселената?“, „колко е голяма?“, „на колко години е?“ и „каква е нейната съдба?“. Малък дял от астрономическите изследвания, но с огромно значение за цялата астрономия, са изследванията свързани с нашето Слънце. То ни дава единствената възможност да изследваме материята в недостижими в лабораторни условия стойности на огромна плътност, налягане и температура.От дълбока древност, слънчевите затъмнения са впечатлявали хората и са ги карали да търсят начин да ги обяснят. Днес за учените слънчевите затъмнения са не просто красива гледка, а невероятен шанс за провеждане на редица изследвания, неосъществими извън тези събития.На 21 август 2017г. пълно слънчево затъмнение ще бъде видимо от вътрешността на тесен коридор, който по дължина пресича цялата територия на САЩ, почти по диагонал от северозапад до югоизток. Пътят на лунната сянка „стъпва“ на суша първо в северозападната част на САЩ – щата Орегон и напуска сушата, пресичайки щата Южна Каролина. Вече го наричат Великото Американско Затъмнение, а най-ясно ще се вижда край град Мадрас, щата Орегон заради предвидените благоприятни метеорологични условия.Астрономите от НАО-Рожен, която е най-голямата астрономическа обсерватория в Югоизточна Европа и на Балканския полуостров, нямат финансовата възможност да заминат и да наблюдават едно от най-значимите астрономически събития в кариерата им, което няма как да бъде наблюдавано на територията на България. Слънчевите изследвания са голяма част от научната дейност, извършвана в българската обсерватория, където през 2005г. е проектиран и построен единственият телескоп-коронограф в България.Средствата за визите, пътя и нощувките са набавени на 90%, но тези за необходимата техника не са. Да помогнем на българските астрономи! ", "date": "2017.05.11", "title": " Да помогнем на българските астрономи"}
{"url": "https://m.offnews.bg/news/Obshtestvo_4/Vmesto-mashini-v-Burgas-palniat-dupkite-s-kraka-video_655293.html", "text": "Видеоклип, на който се вижда как работници запълват дупки на улица в Бургас, използвайки краката си, се разпространява във Фейсбук.Видеото е заснето от Петър Кесерджиев на ул. „Трайко Китанчев“ в морския град вчера следобед. На клипа се вижда как един от работниците изсипва инертни материали от камиона в дупка на улицата.След това двамата ги разпределят равномерно с лопати, а за по-качествено слягане на сместа единият от служителите я заравнява с крака, подскачайки върху запълнения участък.На снимка, заснета от Петър Кесерджиев, се вижда и резултатът, валиран допълнително и от автомобилните гуми.", "date": "2017.05.11", "title": " Вместо машини – в Бургас пълнят дупките с крака (видео)"}
{"url": "https://m.offnews.bg/news/Intcidenti_6/Majka-na-bebe-napadna-meditcinska-sestra-v-rusenskata-bolnitca_655297.html", "text": "Майка на 4-месечно бебе нападна медицинска сестра в детското отделение на болницата в Русе. Инцидентът станал снощи, когато дежурната сестра отишла да направи инжекция на бебето, прието с бронхопневмония, съобщи БГНЕС.В стаята му е имало близки на майката, която е от ромски произход. Те били помолени да напуснат, но отказали.„При поставянето на инжекцията, тъй като бебето плаче и мърда, майката не го държи добре, част от медикамента се разпръсква, което се случва нерядко. В резултат на това майката започва да крещи, удря два шамара на сестрата, обръща цялата табла с медикаменти, излиза в коридора и продължава да крещи и да руши болничното имущество“, разказа д-р Цонкова.От болницата уведомили охраната и е извикана полиция.Полицаите накарали майката да подпише предупредителен протокол. Тя пък решила да напусне болницата с детето, преди да е приключило лечението, за което е уведомен отдел \"Закрила на детето\". Сестрата е освидетелствана от съдебен лекар. Това е първи случай на физическо посегателство над персонала в детското отделение.„Всички като мен са и възмутени, и огорчени, и объркани как да реагираме в такива ситуации, докъде ще стигне агресията на пациентите и как можем да се предпазим от нея, какви са механизмите, които да защитят персонала от подобни действия. Това е, което всички се питаме“, сподели д-р Цонкова.Самата майка Иванка Христова категорично отрича да е удряла шамари на сестрата. По думите й само я е блъснала и е обърнала таблата с медикаментите. Според нея сестрата се е държала грубо с детето й. заяви тя. 18-годишната майка Иванка Христова отрече да е удряла сестрата и я обвини, че се е държала грубо с детето. „Казах й по-внимателно, че детето ми не е добре, има и задух. Не може да си вземе въздуха, внимавайте как биете инжекцията. Тя не ми отговори дори, взе и заби инжекцията с всичката сила. И детето ми остана без въздух. Не съм я ударила, няма свидетели, че съм я ударила, не съм я докоснала, освен да я бутна ей тъй малко и че съм й върнала подноса с инжекциите“, казва тя.За случая е уведомена прокуратурата, а от болницата са категорични, че ще съдят нападателката. ", "date": "2017.05.11", "title": " Майка на бебе нападна медицинска сестра в русенската болница"}
{"url": "https://m.offnews.bg/news/Bojni_18771/Klichko-misli-za-revansh-na-plazha-vav-Florida_655288.html", "text": "Владимир Кличко се е отдал на тотална почивка във Флорида. Това разкри неговият мениджър Бернд Бьонте пред боксов сайт. Украинецът, който загуби епичен мач в тежката категория срещу Антъни Джошуа на \"Уембли\", размишлява на плажа зари да поиска реванш.Подобна възможност фигурира в договора му за боя с британеца. Владимир обаче обмисля да се откаже от спорта. Кличко е завел съпругата Хейдън Пенетиър и дъщеричката Кая-Евдокия във Флорида.  И ще остане там до началото на юни. Тогава ще уточни решението си.\"Както се досещате, той беше абсолютно разочарован в съблекалнята, когато останахме заедно\", каза Бьонте, \"Да, Владимир беше на 2-3 удара от победата.Ако ги беше пласирал в 6-и рунд, дори в 7-и, щеше да бие. Той знае, че има сили да го направи. Друг е въпросът дали ще поиска\", уточни мениджърът.\"Все пак решението е негово. Вероятно ще поговори подробно с треньорите си дали си заслужава още един опит. Необходими са поне 3 месеца подготовка за нов мач\", завърши Бьонте.", "date": "2017.05.11", "title": " Кличко мисли за реванш на плажа във Флорида"}
{"url": "https://m.offnews.bg/news/Futbol_18793/Treniorat-na-Levski-Kojto-barza-barka-sas-selektciiata_655289.html", "text": "Треньорът на Левски Николай Митов заяви, че в Левски вече се работи сериозно по селекцията на тима, но не пожела да навлезе в детайли. Жадното сподели очакванията си и за предстоящото утре вечер гостуване на Локомотив Пловдив в двубой от 32-ия кръг на Първа професионална лига.“Работи се по селекцията. Това е един процес, който изисква време. Само в България всичко става на секундата. Затова и толкова грешки се допускат. И не говоря само за Левски, а за отборите като цяло. Разговаряме постоянно с шефовете по тази тема.Надявам се, че ще се вземат футболистите, които желая. Все още е рано да се коментира каквото и да е. Казал съм на кои постове искам да се подсилим, но не искам публично да споделям това, защото не е коректно спрямо играчите.Локомотив е един отбор с много добри футболисти. За мен това е по-специален мач, тъй като една година съм бил на \"Лаута\". Работил съм там и уважавам много хората, които са в клуба - Христо Бонев, Атанас Узунов, Войн Войнов пък ми е бил треньор в юношите на Левски. Ние обаче отиваме за трите точки, защото те ме интересуват”, заяви Митов.По-рано днес ръководството на Левски проведе събрание на УС в хотел „Радисън“, който е собственост на Спас Русев. Миналата седмица отново имаше сбирка, която се проведе на „Герена“. Очевидно заради големия медиен интерес, „сините“ шефове са решили да сменят мястото на своите срещи.Очакванията са да бъде определена финансова рамка за предстоящата лятна селекция, която се очертава да бъде мащабна.", "date": "2017.05.11", "title": " Треньорът на Левски: Който бърза, бърка със селекцията"}
{"url": "https://m.offnews.bg/news/Tenis_18788/Grigor-Dimitrov-dava-avtografi-s-vazhe_655300.html", "text": "Невероятно популярен в Мадрид се оказа Григор Димитров. Манията по българина определено се засилва, предаде Златка Замова, кореспондент на Tennis24.bg в ИспанияНад 300 човека изгледаха днешната тренировка на Гришо преди двубоя му с Доминик Тийм на турнира в Мадрид.След края нашето момче направи сесия за автографи. Зрителите му пускаха топки, българинът ги разписваше и хвърляше обратно. Феновете се изхитриха и пускаха по въже торбички със снимки, които Гришо връщаше подписани.Около 150 човека срязоха от трибуните пред входа и приклещиха Григор до паркинга. Там звездата ни раздаде отново десетки автографиИ нещо люпобитно! Според феновете на социалните мрежи в Испания Григор е трети по популярност в Туитър след Рафа Надал и Ноле Джокович.", "date": "2017.05.11", "title": " Григор Димитров дава автографи с въже"}
{"url": "https://m.offnews.bg/news/Koloezdene_18819/Shvejtcaretc-s-parva-pobeda-na-Dzhiroto_655302.html", "text": "Силван Дилие (BMC Racing) спечели първа победа в Джирото! Швейцарецът финишира пръв в днешния етап номер 6.Дилие се наложи във финалния спринт над белгиеца Яспер Стуйвен (Trek Segafredo) и австриеца Лукас Постлбергер (Bora-Hansgrohe). Тримата се откъснаха в самото начало на етапа и въртяха близо 200 километра пред колоната.Бегълците не разтревожиха лидера Боб Юнгелс (Quickstep Floors). Той финишира в основната група, без да поема излишни рискове. Така шампионът на Люксембург запази розовата фланелка.Юнгелс води само с 6 секунди на британеца Герант Томас (Team Sky) и с 10 секунди пред голяма група, в която са суперфаворитите Найро Кинтана и Виченцо Нибали.", "date": "2017.05.11", "title": " Швейцарец с първа победа на Джирото"}
{"url": "https://m.offnews.bg/news/Tenis_18788/Grigor-Dimitrov-sreshtu-Dominik-Tijm-sledete-na-zhivo_655305.html", "text": "ПЪРВИ СЕТГригор Димитров играе срещу Доминик Тийм осминафинал на Мастърса в Мадрид. Срещата може да гледате директно Припомняме, двамата имат по една победа досега в директните мачове. Нашето момче отпадна на старта в този турнир миналата година, но тази се справи първо с немския ветеран Филип Колшрайбер, а после и с хърватина Иво Карлович. При успех днес Гришо най-вероятно ще срещне Анди Мъри.- Доминик Тийм дръпна 2:0 след бърз пробив.- Страхотен Гришо, върна пробива в четвърти гейм и резултатът е изравнен - 2:2 Българската агитка в  Мадрид стана на крака и започна да аплодира бурно.- Наказателната акция продължи, Григор поведе 3:2 с отличен тенис. - Размяна на геймове, нашето момче взе уверено своя - 4:3.- Българските флагове по трибуните се умножават. Явно доста сънародници прииждат на корта с края на работния ден. - Разиграването на мача беше в гейм номер 8. Гришо спаси три волета на австриеца, който беше излязъл на мрежата. Накрая го прехвърли с убийствен удар точно до линията. За съжаление, Доминик накрая взе своето. На сервис Димитров върна бързо преднината - 5:4. - ПОБЕДА в първия сет с 6:4. Григор успя да пробие Тийм, въпреки че австриецът прояви страхотен характер и извади 3 сетбола, но накрая се предаде пред мощния тенис на българина.- Мощен, елегантен, безпощаден. Григор печели първия гейм с класа.- 2:1 за Григор след размяна на геймове. Но българинът играе превъзходно при своите сервиси, а пробивът изглежда е въпрос на време.- Познахме! Пробивът е факт - 3:1 за Григор Димитров. Българската агитка изпадна в екстаз от динамичния тенис на таланта от Хасково.- Неприятно, Тийм върна веднага пробива.- Букмейкърите бяха дали тотално предимство на австриеца. победата му вървеше при коефициент около 1,50 преди началото на мача, докато шансовете на Гришо варираха около 2,53. Сега вече нещата се обърнаха. Залозите за Тийм скочиха до 4,00, докато за нашето момче гонят 1,25.- 3:3, геймовете във втория сет са изравнени. Определено Тийм, номер 9 в света, живна след пробива.  - Нов пробив за Доминик и 4:3 в негова полза. Дано Гришо бързо излезе от миникризата. - Лошо, Тийм става все по-уверен и взе на нула своя сервис - 5:3.- Глътка въздух за българина. Макар и с кански мъки,  той успя да вземе сервиса си.- Тийм взе сета с 6:4.- Григор Димитров поведе 1:0. Дано му тръгне!- Браво Гришо! 2:0 след страхотен пробив.- 3:1 за нашия тенисист след бърза размяна на пробиви.- Гришо везе своя сервис и има повече от комфортна преднина - 4:1.- Гейм и после веднага пробив за Тийм след двойна грешка на Григор. Този мач не е за хора със слаби сърца. Българинът води 4:3, но резултатът е непредвидим. - 4:4. Силите вече са абсолютно изравнени. - Много важен гейм за Григор, той поведе 5:4, макар че хвърли доста нерви. Сега напрежението е в Тийм.- 5:5!- 6:5 за Гришо. Напрежението вече е в най-високата точка. Дано нашето момче издържи. - Ново равенство при 6:6. Тийм взе с лекота своя сервис.- Почивката в тайбрека дойде при 4:2 за Гришо в минипробив. - Лошо. Григор загуби 9:11 тайбрека и мача. И то след като водеше 6:3 и имаше три мачбола. После пропусна още два, а Тийм реализира своя втори.", "date": "2017.05.11", "title": " Григор Димитров срещу Доминик Тийм (следете на живо)"}
{"url": "https://m.offnews.bg/news/Kultura_33/Preporachvame-vi-Drugata-strana-na-nadezhdata-na-finlandetca-Aki-Ka_655058.html", "text": "\"Другата страна на надеждата\" е филм, който всеки европеец трябва да гледа. Той засяга една от най-обсъжданите теми в света и най-вече в Европа - тази за бежанците.Ежедневно четем във вестници и сайтове и слушаме по телевизията за войните в Близкия Изток, за бунтовете в бежанските лагери в Европа, за обърналите се надуваеми лодки в Средиземно море, които оставят в неизвестност хиляди съдби. Виждаме всичко това през очите на журналистите и фоторепортерите на водещите световни медии, които са на място по горещите точки, разказвайки какво се случва - в повечето случаи на хиляди километри от нас. Трудно е от такава дистанция да си дадем сметка за живота на хората, които идват в нашия свят. С филма си \"Другата страна на надеждата\" финландският режисьор Аки Каурисмаки насочва вниманието ни към живота мигрантите, за които идването в Европа дава нова надежда за по-добро бъдеще, на място без глад, без бомбардировки. Той обръща фокуса към съдбата на малкия човек, станал жертва на политическите конфликти.Лентата представя историята на Халед (Шерван Хаджи) - бежанец от Алепо, Сирия, който пристига във Финландия на товарен кораб. Той решава да потърси убежище в страната в най-близкото полицейско управление и в този момент вижда другата страна на надеждата си - властите решават, че \"обстановката в Алепо не представлява опасност за тежки физически наранявания\" и нареждат да бъде депортиран в Сирия. Така, като повечето хора с неговата съдба, той решава да остане нелегално в страната, като избяга от бежанския център. Гладен и мръсен, Халед се озовава в задния двор на ресторанта на Викстрьом (Сакари Куосманен) - току що напуснал жена си и спечелил голяма сума пари на покер, той купува западнало заведение в Хелзинки, за да даде нова насока в живота си. След спречкване, Викстрьом, който е емоционално претръпнал от дългогодишен брак с жена алкохолик, решава да подаде ръка на Халед, като му даде работа, храна и малкия си склад, където бежанецът може да спи. Приятелството им започва с бой до кофите за боклук и приключва с общата им работа по прибирането на изгубената сред множеството граници сестра на Халед.Въпреки че филмът не е документален, Каурисмаки не изпуска елементи от това, с което се сблъскват новодошлите желаещи да бъдат европейски граждани - има ги хората, които искат да помогнат, скептиците, които гледат под вежда, има го и еквивалентът на Динко в Хелзинки - банда неонацисти, които тормозят бежанците, както и безпристрастните власти.На пръв поглед историята дава заявка за тежък филм, но \"Другата страна на надеждата\" изненадва с лекотата на играта на актьорите, а емоционалната обраност на образите дава възможност да погледнем през гледните точки на всички герои. Не липсва и хумор - Каурисмаки успява майсторски да вплете голяма доза забавни сцени и елегантни закачки, дори с религията, с болезнената тема за бежанците и успява да направи отлично балансиран филм, който не се стреми да задълбочи в историята си, а да накара зрителя да размишлява върху темата за войната, хората, които приемаме, и тези, които отхвърляме.„Аз правя простички филми – целта е да са толкова ясни и гъвкави, че да бъдат разбираеми и без превод, дори от бабите в китайската провинция. Това е моята стратегия – оставям образите да говорят. Бихте искали вашите послания да бъдат разбрани в света? Тогава опитайте да създадете филм за международната публика – това е най-добрият начин всеки да види през очите ви света, в който живеем\", твърди Каурисмаки.Филмът закри тазгодишното издание на София Филм Фест, а директорът на най-престижния кинофестивал у нас Стефан Китанов каза: \"Вие сте щастливци, това е най-добрият филм, който съм гледал в последно време\". За повече информация посетете . ", "date": "2017.05.11", "title": " Препоръчваме ви: \"Другата страна на надеждата\" на финландеца Аки Каурисмаки"}
{"url": "https://m.offnews.bg/news/Tenis_18788/Grigor-Dimitrov-izpusna-5-machbola-i-otpadna-v-Madrid_655309.html", "text": "Григор Димитров допусна инфарктна загуба 6:4, 4:6, 6:7 (9) от австриеца Доминик Тийм. Този мач не беше за хора със слаби сърца! Българинът и съперникът му, номер 9 в света, имаха брилянтни моменти на корта. За съжаление, Гришо изтърва златен шанс в тайбрека.Там Димитров дръпна 6:3 и получи три последователни мачбола. Пропиля ги с лека ръка. После стигна до още два, но Тийм показа желязна психика. Доминик реализира своята втора възможност и триумфира в трилъра, продължил почти 3 часа.Жалко! На трибуните имаше стотици българи, които развяваха знамена, шалчета, скандираха бурно. Григор взе първия сет с класа, дръпна мощно 3:1 с пробив във втория. Играеше като в най-добрите си моменти, по всичко изглеждаше, че ще смаже съперника.И точно тогава дойде необяснима криза. Тийм върна пробива и стана  на свой ред властелин на корта.Докато играеха осминафинал, двамата получиха подарък. Следващият им съперник трябваше да бъде определен от наглед ясния мач между Анди Мъри и Борна Чорич.  Лидерът в световната ранглиста  обаче отпадна 3:6, 3:6 от младока.20-годишният Чорич е сред „най-горещите” младоци в Тура, като има положителен баланс срещу Рафаел Надал (2-1 победи), а освен това победи Мъри и в Дубай преди 2 години.Преди няколко седмици Чорич спечели първата си АТР титла в Маракеш.", "date": "2017.05.11", "title": " Григор Димитров изпусна 5 мачбола и отпадна в Мадрид"}
{"url": "https://m.offnews.bg/news/Politika_8/Putin-i-Borisov-obsadiha-golemite-energijni-proekti-u-nas_655310.html", "text": "В телефонен разговор днес президентът на Руската федерация Владимир Путин и премиерът Бойко Борисов обсъдиха \"реализацията на големите енергийни проекти у нас\".\"И двете страни подчертаха взаимния си интерес от изграждането на европейския газовия хъб „Балкан” на българска територия. Обсъден беше и проектът за АЕЦ – Белене. Министър-председателят Бойко Борисов заяви, че правителството търси стратегически частен инвеститор за развитие на проекта\", съобщават от пресслужбата на \"Дондуков\" 1.Поставен е акцент на събитията, посветени на 25-годишнината на българо-руския договор за приятелски отношения и сътрудничество, която е на 4 август 2017, както и на 140 години от Освобождението на България, което ще се отбележи през 2018 г.Путин и Борисов са отбелязали и \"доброто развитие на търговско-икономическите отношения\" - 20-процентното увеличение на руските туристи в страната ни и ръста от 18% на двустранния стокообмен.Те посочили, че тези параметри все още не отговарят на потенциала на отношенията и увеличаването им е от взаимен интерес за България и Русия.Путин е пожелал успешен трети мандат на Борисов, съобщават още от пресслужбата на \"Дондуков\" 1.", "date": "2017.05.11", "title": " Путин и Борисов обсъдиха големите енергийни проекти у нас"}
{"url": "https://m.offnews.bg/news/Politika_8/I-Antoni-Trenchev-napusna-DBG_655308.html", "text": " В четвъртък вечерта заместник-председателят на „Движение България на гражданите“ Антони Тренчев обяви, че напуска партията.Решението на Тренчев идва само ден, след като депутат в предишния парламент, напусна ДБГ.След неуспеха на изборите Меглена Кунева сдаде лидерския пост и до днес начело на ДБГ бяха зам.-председателите Антони Тренчев и Димитър Делчев.\"След дълго обмисляне взех нелесното решение да прекратя членството си в ПП “Движение България на гражданите”. Бяха изключителни пет години, изпълнение с битки на много фронтове, немалко победи, немалко поражения, повторени и потретени грешки, много извадени поуки, влиянието на които дълго ще резонира в мен…Запознах се с прекрасни хора, напускам с приятели за цял живот. Имах шанса да бъда част от 43-то Народно събрание, да видя от първа ръка как се случват нещата в тази държава (и респективно как не се случват), видях най-доброто и най-лошото в хора, у които не подозирах, че такива страсти са способни да виреят. Благодарен съм за гласуваното доверие и подкрепата на тези, които са ми я давали през годините. Старал съм се я оправдавам. Няма да изброявам поименно, който трябва знае.Причините за моето дистанциране са много. Изброени една по една едва ли биха достатъчно значими като доводи за някого извън екосистемата на нашата формация, но съвкупността им е важна и решаваща. С много неща не съм бил съгласен през годините, но политиката е колективно начинание и човек понякога, всъщност твърде често, прави компромиси. Решаващ тласък ми даде последният Национален съвет на ДБГ, на който се взе абсолютно погрешното според мен решение (срещу което гласувахме с доста хора, включително и председателят ни) да се отложи конгресът за неясно точно кога, при обявен такъв за юни месец. Тежко отстъпление от правилната посока, зададена от Меглена, посредством решението ѝ да не бъде водач в листа на последните избори.Още тогава изразих готовността си да си направя отвод (при евентуални номинации) за председателското място, стига това да не ни отклони от правилния път на качествена и реална промяна. Днес правя една крачка повече, синхронизирайки говорене с действия. На други в нашата формация детската мечта е да председателстват. Аз мечтая по-смело :) В началото на моя политически път един умен човек ми каза – “когато вече не казваш с гордост от кои си, мястото ти вече не е там”.За съжаление усилията на нашия председател в оставка за истинска трансформация бяха умножени по нула. Аз в мимикрии не мога и няма да участвам, твърде високо мнение имам за себе си и за хората, към които такава мимикрия би била насочена. Нямаме нито времето, ни лукса, да се заблуждаваме – всички партии от така наречената десница или демократична общност, както гледам, че напоследък е модерно да се формулира, са в твърде лошо кондиция, ДБГ включително. Само радикална промяна в подхода би дало дори хипотетични шансове за някакво смислено присъствие в политическия живот на страната. Това не е самоцел, така че да осигурим временна заетост на 30-40 души. Важно е, защото действително като част от предното мнозинство успяхме да прокараме някои важни неща, които иначе нямаше да бъдат на лице днес и които бързо приехме за даденост. Трябва нов подход, които преминава през съвсем различно отношение към голямото животно в джунглата (ГЕРБ). Предмет на друг разговор (или монолог) е това обаче…Не съм оптимист за това, което предстои в страната. Дано ме опровергаят, но вярвам.Стана малко мрачно, затова да завърша на позитивна нотка. Спокойно, няма толкова лесно да се куртулисате от политическите ми размисли и анализи, периодично ще ви облъчвам с тях по темите, които са ми важни и където смятам, че имам компетенция. Така че - stay tuned. Всъщност по-добър завършек е класическото - stay hungry, stay foolish\"", "date": "2017.05.11", "title": " И Антони Тренчев напусна ДБГ"}
{"url": "https://m.offnews.bg/news/Politika_8/Bivshi-deputati-na-Ataka-stavat-gubernatori-na-Sofiia-grad-i-Sofiia_655307.html", "text": "Бившите депутати от \"Атака\" Николай Пехливанов и Илиян Тодоров ще бъдат назначени за областни управители - съответно на София­ -град и на София­-област, съобщи пред БНР лидерът на партията Волен Сидеров.Пехливанов е строителен предприемач, заместник­-председател на столичния общински съвет, а Илиян Тодоров бе народен представител в предишните два парламента.На следващото заседание на правителството ще бъдат назначени шестима областни управители от \"Обединените патриоти\".От квотата на ВМРО ще бъдат областните управители на Добрич и Русе. НФСБ взима Стара Загора и Бургас.Вчера правителството назначи Гергана Микова, която до този момент бе директор на регионалния офис на телевизия СКАТ в Стара Загора и Пловдив за областен управител на Стара Загора.Очаква се в Бургас поста си да запази досегашният областен управител Вълчо Чолаков.", "date": "2017.05.11", "title": " Бивши депутати на \"Атака\" стават губернатори на София-град и София-област"}
{"url": "https://m.offnews.bg/news/Intcidenti_6/Zhena-padna-na-relsite-na-metrostantciia-Evropejski-saiuz_655313.html", "text": "Жена е паднала на релсите на метростанция „Европейски съюз“, съобщиха пред агенция „Фокус“ от Центъра за градска мобилност.Инцидентът е станал днес около 18.50 ч.Заради него е имало забавяне на движението на метрото с 6 минути.Жената не е пострадала, тъй като бързо е била изведена от релсите.", "date": "2017.05.11", "title": " Жена падна на релсите на метростанция „Европейски съюз“"}
{"url": "https://m.offnews.bg/news/Kultura_33/Otide-si-IUgo-Vuten-naj-golemiiat-metcenat-na-balgarsko-izkustvo_655304.html", "text": "След тежко боледуване, на 77-годишна възраст почина Юго Вутен - белгиецът, който се превърна в най-големият меценат на българското изкуство в най-новата му история, предава Известният белгийски предприемач и колекционер в най-трудните години от прехода откупи множество произведения на съвременни български художници. Близо 1000 творби на български автори в момента са разположени в два музея близо до Брюксел.Вутен беше почетен консул на България в Белгия, Доктор Хонорис Кауза на Националната художествена академия, член на Бюрото на Международната фондация \"Св.св. Кирил и Методий\" и носител на орден \"Стара планина - първа степен\" за цялостните си заслуги към българската култура.Юго Вутен е роден на 2. 03. 1940г. в с. Беерс, провинция Антверпен, Белгия в семейството на търговци. Той започва собствен бизнес със супермаркети \"Cash Fresh\" през 1968г. До 2005 година той развива верига от 43 супермаркети на територията на Белгия, след което той продава своя бизнес на друга белгийска верига.Юго Вутен е колекционер на съвременно изкуство от 1970 г. Колекцията си започва с автори от фламандската школа. Постепенно тя се превръща в международна колекция с голямо значение с присъствието на автори като Кристо, Роден, Салвадор Дали и много други. Част от българските автори, които присъстват в колекцията му са Светлин Русев, Емил Попов, Валентин Старчев, Павел Койчев, Величко Минеков, Крум Дамянов, Станислав Памукчиев, Милко Божков, Свилен Блажев и други.В началото на 1990-те години се жени за българката Елена Тодорова, преподавателка по френска литература в Пловдивския университет. ", "date": "2017.05.11", "title": " Отиде си Юго Вутен - най-големият меценат на българско изкуство"}
{"url": "https://m.offnews.bg/news/Futbol_18793/Zadava-se-karvava-bitka-Beroe-Botev-v-plejofite_655316.html", "text": "Ето как ще продължат двубоите в директните елиминации на втората осмица:Сложната нова система на футболния ни елит започна да се разплита. Берое разби 3:0 Нефтохимик и спечели първото място в група \"Б\" на втората осмица. Резултатът откри Венцислав Василев в 29-ата минута, а Антон Карачанаков удвои седем минути преди края на първата част. В 61-ата минута Асен Георгиев вкара трети гол.С този успех заралии си осигуриха домакинско предимство в първия кръг на плейофите за Европа, където ще срещнат Ботев (Пловдив) заел второто място в група \"Б\" на втората осмица. Това значи, че тимът от Стара Загора ще е домакин в реванша. Другата двойка в баражите за Лига Европа е Пирин - Верея.Само се надяваме, че спортът наистина ще надделее в плейофите, тъй като напоследък запалянковците коментират, че е пълно със съмнителни срещи, наредени като за залози. Победителите ще играят два мача на разменено гостуване помежду си и този, който се наложи в тези срещи, ще срещне отбор от първата шестица в директен сблъсък за място в Лига Европа.Играе се на две срещи на разменено гостуване. Домакин в реванша ще е отборът, който е с по-предно класиране в редовния сезон. Този, който спечели, ще се спаси. Другият тим ще играе баражи за влизане/оставане с третия от Втора Лига.Загубилите в първите баражи също ще се изправят един срещу друг. Този, който претърпи поражение и в тези два двубоя, изпада директно. Победителят ще се изправи в плейофи за оставане/влизане срещу втория от Втора лига.", "date": "2017.05.11", "title": " Задава се кървава битка Берое - Ботев в плейофите"}
{"url": "https://m.offnews.bg/news/Sviat-_12/Arestuvaha-veroiaten-pomoshtnik-na-atentatora-ot-Sankt-Peterburg_655303.html", "text": "В Москва арестуваха вероятен помощник на извършителя на атентата в Санкт Петербург. Мъжът е от Средна Азия. Той е задържан заради незаконно притежание на експлозиви, съобщиха от Федералната служба за безопасност, цитирани от РИА Новости. Арестуваният Ерматов е свързан с терориста Акбарджон Джалилов, който беше идентифициран като извършител на нападението. Следствието в момента проверява до каква степен Ерматов е съпричастен към атентата. Сред арестуваните вече за нападението е Ибрахимжон Ерматов. За момента не е ясно дали той е роднина на задържания днес мъж. При атентата в Санкт Петербург загинаха 16 души. Руската полиция арестува 10 души за връзка с нападението, по-рано днес на трима бяха повдигнати обвинения. ", "date": "2017.05.11", "title": " Арестуваха вероятен помощник на атентатора от Санкт Петербург"}
{"url": "https://m.offnews.bg/news/Koloezdene_18819/Talant-ot-Kazanlak-specheli-silniia-tur-na-Slanchev-briag_655317.html", "text": "Българинът Мартин Папанов спечели тазгодишното четвърто издание на силния международен колоездачен тур \"Мемориал Димитър Янков\", кръг от световната купа. Лидерът на националния ни младежки отбор финишира с основната група, което му бе напълно достатъчно да съхрани своя аванс от 7 секунди, който имаше, 17-годишният казанлъчанин отново направи силно каране и след отлично избрана от националния треньор Людмил Киров тактика финишира и така запази лидерската си позиция в генералното класиране, на която бе още преди последния състезателен ден.​Словакът Ричард Кома спечели днешния трети последен състезтелен етап Слънчев бряг - Ахелой - Каблешково - Айтос - Руен - Слънчев бряг, като измина разстоянието от 110 километра за време от 2:56.02 часа. 18-годишният здравеняк от Тренчин, който кара за отбора на световния шампион на шосе Петер Саган, изпревари в последните метри със силен финален спринт българина Мартин Попов от \"Черно море\".Трети на 41 секунди след двамата се класира друг представител на Словакия - Матуш Мелис.  В крайното индивидуално класиране второто място остана на турчина Ибрахим Доган, а трети - талантливият Даниел Иванов от КК \"Несебър, който бе спечелил вчерашния предпоследен етап.В отборната надпревара очаквано първи стана словашкият тим, в чиито състав се отличаваха няколко много силни бегачи.Зелената фланелката за активност стана притежание на Павол Януш от Словакия, а трикото за най-добър катерач спечели молдовецът Венцислав Руснац.За утре е предвиден атрактивен колокритериум по алеите на курорта в последния състезателен ден от надпреварата - за купа \"Казино Хризантема\". Критериумът обаче няма да бъде валиден за крайното класиране, а ще бъде повече за атракция на гостите на курорта и състезателите.Стартът е утре отново е пред емблематичния хотел \"Хризантема\", като мястото не е избрано случайно. Хотелът е известен със своята \"зелена алея на спортната слава\", в която се извисяват борчета, засадени от легендата в световното колоездене Еди Меркс -и от българската олимпийска шампионка Румяна Нейкова. ​", "date": "2017.05.11", "title": " Талант от Казанлък спечели силния тур на Слънчев бряг"}
{"url": "https://m.offnews.bg/news/Izvan-terena_18817/Riana-otriaza-Benzema-zaradi-starata-liubov_655311.html", "text": "Пълно щастие няма. Разбра го нападателят на Реал Карим Бензема. Французинът направи уникалния пробив срещу Атлетико, след който Иско вкара гола на успокоението за 1:2. Но Карим допусна болезнена загуба на любовния терен.Оказа се, че футболистът е бил напуснат от Риана. Двамата имаха романс, започнат в САЩ. Бензема лапна като ученик по сексапилната певица.Риана обаче му казала, че трябва да скъсат, тъй като няма да излезе нищо сериозно. Така и станало.\"Обясни му, че го обича, но не той е мъжът на живота й. В сърцето на Риана има място за един човек  и това е певецът Крис Браун\", сподели приятел на звездата.Феновете на Реал обаче са спокойни, че Бензема ще се фокусира изцяло върху финала с Ювентус в Шампионската лига. Иначе само мислеше кой самолет да хване, за да гони Риана по света.   ", "date": "2017.05.11", "title": " Риана отряза Бензема заради старата любов"}
{"url": "https://m.offnews.bg/news/Izvan-terena_18817/Bufon-drapna-tcigara-sled-sreshta-s-godenitcata_655301.html", "text": "Папараци хванаха легендата Джиджи Буфон да пуши цигари тази сутрин. Вратарят на Ювентус е на 39 години, но явно фасовете на пречат на спортното му дълголетие. Направо е железен!Буфон реши да разпусне след класирането на Юве за финала в Шампионската лига, където ще срещне Реал. Той отскочи до Рим, където живее постоянно годеницата му Илариа Д'Амико.На сутринта  тръгна с приятели обратно за Торино. Именно тогава великанът дръпна една цигара в колата.Медиите отбелязват, че италианската школа на пушачите е доста силна. Пресен е примерът с Марио Балотели. Преди него обаче страстни пушачи бяха Карло Анчелоти и Джанлука Виали.Като комин обаче е Раджа Наинголан, звездата на Рома. Той прави по кутия на ден и публично го признава. Но тича като отвързан по време на мачове. Нинджата дори изхвърча от националния тим на Белгия, защото отказа да зареже цигарите.Така се задава голямо дерби на пушачите този уикенд. Втория Рома приема лидера Ювентус, торинци имат 7 точки преднина. След мача Буфон и Наинголан могат да ударят по един фас заедно.   ", "date": "2017.05.11", "title": " Буфон дръпна цигара след среща с годеницата"}
{"url": "https://m.offnews.bg/news/Futbol_18793/Globiha-Briondbi-s-20-000-evro-zaradi-hvarlenite-plahove_655319.html", "text": "В Дания уж са културни хора, а си занимават с глупости, присъщи за нашите ширини.  На Брьондби беше наложена глоба в размер на 20 100 хиляди евро заради хвърлени мъртви плъхове към терена от страна на публиката. Постъпката обиколи световните медии на 17 април, когато беше градското  дерби с Копенхаген на 17 април.Двамата запалянковци, които са хвърлили плъховете към играчите на съперника, получиха 12-месечни забрани да не посещават мачовете на\"Брьондби. Санкциите са наложени от клуба.Освен това Брьондби е глобен и с още 10 хиляди евро от датската футболна федерация заради възпламеняването на факли. В крайна сметка плъховете не свършиха работа и Копенхаген, отстранил нашия Лудогорец в Лига ЕВропа, победи 1:0.Подобни изяви не са новост. Миналата година глави на бикове бяха хвърлени на терена в мач от Купата на Германия между Динамо Дрезден и Лайпциг.През 2002 г. по време на среща между \"Реал\" Мадрид и \"Барселона\" Луиш Фиго бе замерен със свинска глава и обвинен в предателство, след като напусна каталунците, за да премине в големия съперник.Нашия принос е от 1996 година. Тогава фенове на Левски в сектор \"А\" хвърлиха змия по рефера Веско Богданов, свирил дербито с ЦСКА. \"Червените\" биха 1:0 с гол на Петър Михтарски. ", "date": "2017.05.11", "title": " Глобиха Брьондби с 20 000 евро заради хвърлените плъхове"}
{"url": "https://m.offnews.bg/news/Temida_18762/VSS-s-reshenie-sreshtu-Lozan-Panov_655315.html", "text": "С 11 гласа „за“ и 7 „против“ пленумът на Висшия съдебен съвет прие решение срещу председателя на Върховния касационен съд Лозан Панов.В решението се посочва, че Панов е направил недопустим опит за намеса, като е изискал информация от няколко места в страната за това дали и как са се състояли общи събрания на съдиите за избор на нови членове на ВСС.Решението бе взето след изслушване на председателите на апелативните съдилища в Пловдив, Варна, София и  Бургас и дебати, продължили повече от 4 часа.Действията на председателя на ВКС са в пълно противоречие и със собствените му изявления пред медии – че не следва да се допуска намеса на административни ръководители в изборния процес и че трябва да се гарантира пълна свобода на избора на съдиите, пише още в решението.Казусът придоби публичност и ВСС се зае с него, след като стана ясно, че председателят на ВКС Лозан Панов е поискал от няколко председатели на апелативни съдилища в страната да изпратят информация дали са провеждани общи събрания на съдиите от тези региони, по време на които са издигани кандидатури за членове на ВСС.Според Цачева процедурата по избор на нови членове на ВСС до момента върви по закон.", "date": "2017.05.11", "title": " ВСС с решение срещу Лозан Панов"}
{"url": "https://m.offnews.bg/news/Intcidenti_6/Avtobus-s-detca-se-zapali-kraj-Borovetc-niama-postradali_655314.html", "text": "Автобус с 31 деца от Пловдив се запали в близост до Боровец. Децата са състезатели от спортен клуб.Автобусът се е запалил 20 км преди курорта Боровец. Децата са пътували за държавно първенство по аеробика, което ще се проведе утре, съобщи пред агенция \"Фокус\" председателят на Съюза по аеробика Димитрина Къндева.По думите на Къндева, автобусът е пламнал малко преди 11.00 часа днес.Децата и двамата ръководители на отбора са успели да напуснат автобуса преди пламъците да обхванат превозното средство. Въпреки първоначалния стрес, всички са запазили самообладание и са успели да напуснат невредими горящия автобус, каза председателят на Съюза по аеробика.Минути след инцидента от спортния клуб са уведомили за случилото се родителите на състезателите.Все още се изяснява причината за запалването на автобуса.Децата са откарани с друго превозно средство до Боровец, допълни още Димитрина Къндева.", "date": "2017.05.11", "title": " Автобус с деца се запали край Боровец, няма пострадали"}
