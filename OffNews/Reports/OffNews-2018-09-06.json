{"url": "https://offnews.bg/sviat/kremal-nedopustimo-e-ruskite-vlasti-da-badat-obviniavani-za-otraviane-687596.html", "text": "Кремъл смята за недопустимо да бъдат обвинявани руските власти, че са отговорни за отравянето през март в английския град Солсбъри на бившия двоен руски агент Сергей Скрипал и на дъщеря му Юлия, заяви говорителят на руския президент Дмитрий Песков.Нито висшето ръководство в Русия, нито по-ниските ешелони на властта имат каквото и да било общо със случилото се в Солсбъри, подчерта Песков.Лондон обвини руския президент Владимир Путин, че е отговорен за отравянето на Сергей Скрипал и дъщеря му. Вчера премиерът Тереза Мей заяви пред британския парламент, че атаката е била извършена от двама агенти на руското военно разузнаване.\"Многократно заявихме и пак ще кажем: Русия никога не е имала нищо общо със събитията в Солсбъри. Русия не е замесена по никакъв начин в тях\", заяви Песков, цитиран от Франс прес и БТА.Британската полиция каза вчера, че е издала заповеди за арест на двама руски граждани, заподозрени, че са свързани с отравянето и разпространи техни снимки.\"За да проверим тяхната самоличност, за да имаме юридическо основание да го направим, се нуждаем от официално искане от британска страна\", припомни Песков. \"Изявления пред парламента не заменят и не могат да заменят това искане\", подчерта той.", "date": "2018.09.06", "title": "Кремъл: Недопустимо е руските власти да бъдат обвинявани за отравянето на Скрипал"}
{"url": "https://offnews.bg/112/britanski-turist-napadna-s-bastun-vazrasten-mazh-v-slanchev-briag-687601.html", "text": "Британски турист нападна с бастун възрастен мъж в \"Слънчев бряг\".Инцидентът е станал в коридор на петия етаж на 4-звезден хотел, съобщи Нова телевизия.След нападението младият мъж е слязъл през балконите на хотела. Възрастният мъж е прегледан от лекари. Той не е пострадал сериозно. Нападателят е арестуван.", "date": "2018.09.06", "title": "Британски турист нападна с бастун възрастен мъж в Слънчев бряг"}
{"url": "https://offnews.bg/stil/megan-markal-oglavi-klasatcia-za-naj-dobre-oblechenite-zheni-v-sveta-687599.html", "text": "Херцогинята на Съсекс Меган Маркъл оглави класацията за най-добре облечените жени в света през 2018 г. на списание People, съобщи Ройтерс.38-годишната актриса, която се омъжи за британския принц Хари, изпревари в класацията редица звезди, сред които актрисите Кейт Бланшет и Сандра Бълок, съпругатана Джордж Клуни Амал и риалити звездата Ким Кардашиян.Популярната класация на People се оглавява от кралска особа за първи път.Според редакторите на списанието Маркъл си е спечелила първото място благодарение на естествените си шик и елегантност.Нейният стил комбинира тоалети от бутици и дизайнерски облекла по поръчка.", "date": "2018.09.06", "title": "Меган Маркъл оглави класация за най-добре облечените жени в света"}
{"url": "https://offnews.bg/112/dvama-rabotnitci-s-tezhki-izgariania-sled-intcident-v-zavoda-za-hartia-687605.html", "text": "Двама работници са с тежки изгаряния след инцидент в завода за хартия в района на град Стамболийски, съобщи \"Фокус\".Инцидентът е станал вчера при рутинни ремонтни дейности на вакуумна изпарителна станция на територията на завода.Получило се е изтичане на черна луга с много висока температура и двамата работници са пострадали.Те са настанени в Клиниката по изгаряния в Университетската болница \"Св. Георги\" в Пловдив.От Инспекцията по труда извършват проверка, която да установи дали са били спазени всички необходими изисквания за безопасност на труда и дали пострадалите да били с нужната екипировка.", "date": "2018.09.06", "title": "Двама работници с тежки изгаряния след инцидент в завода за хартия край Стамболийски"}
{"url": "https://offnews.bg/koloezdene/zhenie-triumfira-v-12-ia-etap-na-vueltata-erada-oglavi-generalnoto-kl-687611.html", "text": "Състезаващият се за \"Ag2r-La Mondiale\" Александър Жение спечели 12-ия етап от колоездачната Обиколка на Испания. Французинът измина 181.1 километра от Мондонедо до Фаро де Естаса де Берас с време 4:22.59 часа.За Жиние победата е и общо трета във Вуелтата, като първата е през 2013-а, а втората през 2016-а година. Със същото време, но втори при финалния спринт остана Дилън ван Баарле от \"Sky\", а трети е Марк Падун (Bahrain Merida).Резултатите от днес дадоха шанса на испанеца Хесус Ерада (COFIDIS) да излезе начело в генералното класиране, след като приключи на 2:32 минути от водача.Британецът Саймън Йейтс от \"Mitchelton-Scott\" изостана на 11 минути и трябваше да се примири със слизането на 2-о място в главното индивидуално класиране.Предстои 13-ият етап, който е първи от три поредни планински, включващи височини от всякакви категории и 11 % денивелация на терена.", "date": "2018.09.06", "title": "Жение триумфира в 12-ия етап на Вуелтата, Ерада оглави генералното класиране"}
{"url": "https://offnews.bg/temida/spetcprokuraturata-povdigna-obvinenia-na-miniu-stajkov-i-oshte-7-dushi-687597.html", "text": "Специализираната прокуратура повдигна обвинения на собственика на \"Винпром Карнобат\" Миню Стайков и още седем души за участие в група за продажба на акцизни стоки без бандерол, данъчни престъпления и пране на пари.Обвинения са повдигнати на М.С., С.С., И.Д., Ц.К., М.К., Б.Х., А.Т. и Д.Д., съобщиха от прокуратурата.Първите два инициала са на Миню Стайков и сина му Стайко Стайков, а третият е на сина на кмета на Карнобат – Иван Димитров. Стайко Стайков е обявен за издирване и обвиненията му са задочни.На Стайков са повдигнати обвинения и за вторични престъпления - избягване плащането на ДДС и възстановяване на неследващ се данъчен кредит в размер на общо 1 016 139 лв., на други трима - за държане на акцизни стоки без бандерол в големи размери, съобщи БНТ.В рамките на деня обвиненията ще им бъдат предявени.С постановления на наблюдаващия прокурор на обвинените ще бъде наложено задържане до 72 часа с оглед осигуряването им пред Специализирания наказателен съд и разглеждане на искане на СП за налагане на мярка за неотклонение „Задържане под стража“ за всеки от тях.Миню Стайков беше разпитван в продължение на два часа в СДВР днес. В сряда сутрин разследващи влязоха в офиси на \"Винпром Карнобат\", \"Сис Индустрийс\" и \"Топаз Мел\". Това е вторият удар срещу крупен бизнесмен у нас само за седмица.", "date": "2018.09.06", "title": "Спецпрокуратурата повдигна обвинения на Миню Стайков и още 7 души"}
{"url": "https://offnews.bg/zvezdi/silvestar-staloun-pristiga-u-nas-za-snimkite-na-rambo-v-687608.html", "text": "Силвестър Сталоун пристига в България за снимките на петата част на \"Рамбо\".Първите снимки с масовката са насрочени за 17 септември. Малко след това трябва да пристигне и Сталоун, съобщи \"24 часа\".Сцени от \"Рамбо V\" ще бъдат заснети още в Лондон и на Канарските острови. Силвестър Сталоун участва в написването на сценария и е продуцент на филма. В новия филм ветеранът от Виетнамската война ще се изправи срещу мексикански мафиоти, за да спаси отвлечената внучка на своя близка приятелка. Екшън героят открива мрежа за трафик на жени и заедно с американски журналист се опитват да спасят отвлечените.Сталоун трябва да посети България отново през април 2019 г. за снимките на \"Непобедимите IV\", в който ще участват още Арнолд Шварценегер и Пиърс Броснан. ", "date": "2018.09.06", "title": "Силвестър Сталоун пристига у нас за снимките на 'Рамбо V'"}
{"url": "https://offnews.bg/sviat/strelba-v-banka-v-sinsinati-chetirima-sa-ubiti-obnovena-687598.html", "text": "Четирима души са убити и поне четирима са ранени при стрелба в банка в град Синсинати.От местната полиция съобщиха в Туитър, че служител на реда е участвал в инцидента. Стрелбата се е случила във фоайето на банката и на рампа за товарене.Ранените са транспортирани до болница.Нападателят е мъртъв - не е ясно дали се е самоубил или е убит от полицаите.", "date": "2018.09.06", "title": "Стрелба в банка в Синсинати, четирима са убити (обновена)"}
{"url": "https://offnews.bg/politika/radev-gordeem-se-s-chuzhdi-podvizi-a-dostojnoto-minalo-e-uteha-za-be-687606.html", "text": "Онзи вдъхновен възрожденски народ има една цел - Съединението, и я постига с дързост и всеотдайност. Това заяви президентът Румен Радев в тържественото си слово по повод 133-тата годишнина от Съединението на Княжество България и Източна Румелия, цитиран от \"Фокус\".„През септември 1885 година, на седмата година от свободата, българите решават да вземат съдбата си в свои ръце. Не ги спира нищо, нито несправедливите договори, нито враждебността на Великите сили. Събираме се от година на година на славните дати да поменем героите и да почетем делата им. Гордеем се с чужди подвизи, а достойното минало е утеха за безпътното ни настояще“, подчерта Радев.„Редно е да се запитаме какво остава днес от духа на Съединението, защо потомците на българите от Княжеството и отИзточна Румелия, които се събраха в общ дом, днес наричат България тази държава, а мнозина я напускат“, допълни той. „Българският 20 век бе белязан от трагедии, които внесоха разкол в обществото. Уви, дори демокрацията не успя да го излекува, защото Съединението е еднократен акт, а единението е въпрос на съзряване. За героите от Възраждането България стоеше по-високо от користта, от славата, дори от живота им. Този зрял дух възроди България, той трябва да води и нашите стъпки днес, а остана да живее само в книгите и в сърцата на най-ревностните от вас“, каза още президентът.\"Нека всеки празник бъде повод да виждаме себе си в историята, да почитаме миналото с ясното съзнание, че нашето единение днес е най-голямата почит към делото на онова Съединение, което ни завещаха героите от 1885 година. Зрелият патриотизъм не говори високо, а мъдро. Не отрича света, а го приема без комплекси, с ясна убеденост и увереност в собствената си стойност. Не се гордее с чужди подвизи, а более за близкия тук и сега. Не битува само в историята, а творидостойното настояще\", допълни Румен Радев.„Някои избързаха да обявят държавите и нациите за отживелица в днешния глобален свят. Пренаписваше се историята, но махалото днес отива в обратната посока. Народите все повече се обръщат към себе си и безродността вече не е модерна.Този процес обаче има своите скрити рискове - за да не скочим от националнихилизма в агресивния национализъм и ксенофобията трябва да се обърнем към историята“, каза Радев.", "date": "2018.09.06", "title": "Радев: Гордеем се с чужди подвизи, а достойното минало е утеха за безпътното ни настояще"}
{"url": "https://offnews.bg/zvezdi/holivudskata-legenda-bart-rejnolds-pochina-na-82-godini-687609.html", "text": "Холивудската легенда Бърт Рейнолдс почина на 82 години, съобщи Би Би Си.Актьорът е получил сърдечен удар и е бил откаран в болница във Флорида, където е починал, обясняват близките му.Рейнолдс пробива в киното през 70-те години на миналия век и се превръща в секссимвол на 70-те.Снима се във филми като \"Смоуки и бандита\", \"Свободна игра\", \"Градска жега\", \"Стриптийз\", \"Мистър Бийн\", \"Буги нощи\". Актьорът е номиниран за \"Оскар\" за ролята си в \"Буги нощи\".Рейнолдс се бореше със здравословни проблеми през последните години, като през 2013 г. беше приет в болница със симптоми на грип и дехидратация. ", "date": "2018.09.06", "title": "Холивудската легенда Бърт Рейнолдс почина на 82 години"}
{"url": "https://offnews.bg/offtopic/zaharova-se-prismia-na-tantcuvalnite-umenia-na-tereza-mej-video-687600.html", "text": "След като британската премиерка Тереза Мей показа на всички, че не може да танцува, по време на посещение в Южна Африка, по неин адрес се изсипаха куп шеги. Играта загрубя обаче, след като на фона на отправените от Мей обвинения срещу руските институции и конкретно президента Владимир Путин за отравянето на Сергей Скрипал и дъщеря му Юлия говорителката на руското външно министерство Мария Захарова се включи в шегите по адрес на Мей с пълна сила.На страницата си във Фейсбук Захарова публикува видео, сравняващо танца на Мей с нейния танц по време на среща на върха на Асеан в Сочи отпреди две години.В коментар към видеото Захарова написа: \"Кой танцувален стил в международните отношения ви е по-близък?\".", "date": "2018.09.06", "title": "Захарова се присмя на танцувалните умения на Тереза Мей (видео)"}
{"url": "https://offnews.bg/sviat/trus-sas-sila-7-8-na-100-km-ot-stolitcata-na-fidzhi-687607.html", "text": "Земетресение с магнитуд 7.8 по скалата на Рихтер е регистрирано в Тихия океан на 105 км източно от столицата на Фиджи Сува, съобщи Геофизическият център на САЩ, цитиран от Ройтерс и БТА.Тихоокеанският център за предупреждения за цунами заяви, че няма заплаха от цунами за Хавай.Новозеландската гражданска защита заяви, че няма заплаха от цунами и за Нова Зеландия.", "date": "2018.09.06", "title": "Трус със сила 7,8 на 100 км от столицата на Фиджи"}
{"url": "https://offnews.bg/sviat/makedonskiat-prezident-nato-i-es-ne-triabva-da-badat-alibi-za-edin-lo-687592.html", "text": "Вярвам, че истинското място на Република Македония е в Европейския съюз и НАТО и аз ще продължа да защитавам нашите стратегически цели. Но ЕС и НАТО в никакъв случай не трябва да бъдат алиби за един лош договор.Това заяви македонският президент Георгe Иванов на срещата си с генералния секретар на НАТО Йенс Столтенберг в Скопие днес, съобщава агенция МИА, цитирана от БТА.Иванов е казал на Столтенберг, че Македония е изпълнила критериите за членство в НАТО през 2008 г. и оттогава страната има активен принос в международните мироопазващи мисии, като с това е заслужила мястото си в НАТО без нуждата от допълнителни условия.Иванов и Столтенберг са обсъдили още текущата обстановка в Република Македония, както и реформите в отбраната и сигурността на страната с цел изпълнение на стандартите на НАТО.Днес в Скопие Столтенберг ще разговаря още с премиера Зоран Заев, председателя на парламента Талат Джафери, министъра на отбраната Радмила Шекеринска, лидера на ВМРО-ДПМНЕ Християн Мицкоски и др.", "date": "2018.09.06", "title": "Македонският президент: НАТО и ЕС не трябва да бъдат алиби за един лош договор"}
{"url": "https://offnews.bg/sviat/v-rumania-predlozhiha-naslednik-na-laura-kioveshi-687591.html", "text": "Румънският министър Тудорел Тоадер на правосъдието предложи наследник на Лаура Кьовеши.Предложението за за поста главен прокурор на Националната дирекция за борба с корупцията е прокурорът от Констанца Адина Флоря.Постът е вакантен от 9 юли, когато Лаура Кьовеши бе освободена от длъжност с указ на президента в съответствие с решение на Конституционния съд. Решението за назначаване на новия главен прокурор ще бъде взето от президента Клаус Йоханис, припоя БТА.", "date": "2018.09.06", "title": "В Румъния предложиха наследник на Лаура Кьовеши"}
{"url": "https://offnews.bg/politika/jotova-triabva-da-vdahnem-nov-zhivot-na-dumata-edinenie-687594.html", "text": "Заради паметта на дедите ни и бъдещето на децата ни сме длъжни да вдъхнем нов живот в думата „единение“.Това написа във Фейсбук вицепрезидентът Илияна Йотова по повод годишнината от Съединението.\"Единение – това беше идеал на нашите славни герои. Днес, 133 години след Съединението на България, това е само буквосъчетание, което безвъзвратно губи от своето съдържание\", добави тя\"Само заедно, обединени около обща кауза, можем да изградим по-добро утре. Всички заедно – тези, които живеем в пределите на Родината, и тези, които, принудени или избрали, са я напуснали\", написа още вицепрезидентът.", "date": "2018.09.06", "title": "Йотова: Трябва да вдъхнем нов живот на думата 'единение'"}
{"url": "https://offnews.bg/futbol/slavisha-stoianovich-i-asen-bukarev-se-sreshtat-s-fenovete-na-levski-687587.html", "text": "Oт Националния клуб на привържениците на Левски обявиха, че в петък ще се проведе официална среща между феновете, треньорът Славиша Стоянович и помощника му Асен Букарев.\"\".", "date": "2018.09.06", "title": "Славиша Стоянович и Асен Букарев се срещат с феновете на Левски"}
{"url": "https://offnews.bg/tenis/dzhokovich-nikoga-ne-sam-se-potil-tolkova-na-us-open-687595.html", "text": "Сръбската суперзвезда в мъжкия тенис Новак Джокович отново остана недоволен от условията за игра на турнира от Големия шлем US Open и иска от организаторите на надпреварата да решат този проблем.\"Никога не съм се потил толкова тук. Взимам по 10 тениски на мач, защото буквално след два гейма си плувнал във вода. Роджър никога не се поти обилно, но го видяхме преди две вечери.Попитах съдията на стола дали използват някаква вентилация или климатик на нивото на корта и той ми каза, че не знае да са налични такива. Студен въздух идва само от коридорите във вътрешната част на стадиона.Мисля, че организаторите трябва да направят нещо, за да решат този проблем. Независимо дали е ден или нощ, просто няма въздух там долу. Чувстваш се като в сауна. Това без съмнение е най-тежкият US Open, на който съм играл през последните 10 години\", каза Джокович.Джокович ще играе с Кей Нишикори за място във финала.", "date": "2018.09.06", "title": "Джокович: Никога не съм се потил толкова на US Open"}
{"url": "https://offnews.bg/sviat/sasht-kanada-frantcia-i-germania-podkrepiha-obvineniata-sreshtu-rusi-687602.html", "text": "САЩ, Канада, Франция и Германия подкрепиха Лондон в обвиненията, че руското правителство \"почти сигурно\" е подкрепило отравянето на бившия руски шпионин Сергей Скрипал и дъщеря му Юлия с нервнопаралитично вещество.В обща декларация четирите държави изразиха доверие към заключенията на Великобритания и призоваха Русия да разкрие програмата си \"Новичок\".Британската прокуратура повдигна обвинения на двама руски граждани за отравянето в Солсбъри - Александър Петров и Руслан Боширов. Премиерът Тереза Мей пък обяви по-късно, че двамата са действащи офицери от руското военно разузнаване. Мей обвини за отравянето и президента Владимир Путин, като подчерта, че разузнаването отговаря пред министерството на отбраната, а то - пред Путин. Кремъл отхвърли обвиненията срещу Русия, като ги нарече \"недопустими\". Лидерите на четирите държави приветстваха напредъка на разследването, но призоваха всички, които имат повече информация, да се обърнат към британските власти. \"Имаме пълно доверие в британския извод, че двамата заподозрени са офицери от руското военно разузнаване, познато като ГРУ\", посочват те в декларацията си. По думите им откритата връзка на нападението с руското разузнаване увеличава намерението им да работят заедно срещу мрежите от чужди шпиони, употребата на химическо оръжие и желанието да предпазят страните си от действията на други държави. Великобритания свиква тази вечер и Съвета за сигурност, за да представи новата информация по случая \"Скрипал\". ", "date": "2018.09.06", "title": "САЩ, Канада, Франция и Германия подкрепиха обвиненията срещу Русия за Новичок"}
{"url": "https://offnews.bg/sviat/zemetresenie-v-iaponia-vze-zhertvi-video-687570.html", "text": "Поне 8 души са загинали след силно земетресение, удерило японския остров Хокайдо в четвъртък. Броят на жертвите се увеличава през последните часове. Най-малко 10 души са били ранени.Съобщава се за няколко разрушени къщи и свлачища на различни места. Над 300 000 домакинства са останали без ток.Шест от загиналите са били от селото Атсума, където огромно свлачище, причинено от земетресението, е ударило домовете.Епицентърът на труса е бил на 112 км югоизточно от японския град Сапоро на остров Хокайдо, уточнява Ройтерс. Дълбочината е била 37 километра, допълва ТАСС. Последвала е серия от вторични трусове, а след това и още едно земетресение с магнитуд 5,4, на дълбочина 40 километра, допълва агенцията.", "date": "2018.09.06", "title": "Земетресение в Япония взе жертви (видео)"}
{"url": "https://offnews.bg/politika/prezidentat-na-india-i-rumen-radev-otkriha-pametnik-na-gandi-v-sofia-687588.html", "text": "Големият подвиг на Махатма Ганди, неговата любов към родината и принос за раждането на съвременна Индия символично се родеят с делото на нашите смели борци за единна и нова България.Това заяви президентът Румен Радев, който заедно с държавния глава на Индия Рам Натх Ковинд откри в София паметник на легендарния водач на индийското движение за независимост. Скулптурата, издигната в Южния парк в столицата, е с автор Иван Русев и се открива в навечерието 150-годишнината от рождението на Махатма Ганди. В днешния празничен ден, в който отбелязваме 133-ата годишнина от Съединението на България, за мен е чест да присъствам на още един празник - откриване на паметник на Махатма Ганди, каза Румен Радев.По време на речта си президентът подчерта, че у нас Махатма Ганди и неговото дело са широко известни и високо уважавани, защото неговите идеи и учение съдържат универсални ценности – да бъдем по-добри, да гледаме далеч във времето, да търсим доброто за света. \"Посланията му за мир и ненасилие, призивът самите ние да бъдем носители на промяната, към която се стремим, убеждението му, че емпатията е най-добрият начин за решаване на всеки спор, отреждат на водача на индийското движение за независимост достойното място сред едни от най-светлите мислители и хуманисти\", посочи Румен Радев.Той отбеляза, че Махатма Ганди е моралният компас на индийците, благодарение на когото днес Индия е най-голямата плуралистична демокрация в света. „И днес модерна Индия се ръководи от заветите му – те са онази силна спойка за разноликото индийско общество“, подчерта президентът Радев и изтъкна, че личността и философията на Махатма Ганди продължават да вдъхновяват хората по цял свят.Индийският държавен глава Рам Натх Ковинд поздрави българите за 133-ата годишнина от Съединението. „Благодарен съм на българския народ, че е отредил това вечно място и дом за паметник на Махатма Ганди в тази красива страна и то точно на този празник“, заяви индийският президент.Той посочи, че България има специална връзка с Махатма Ганди – българският художник Борис Георгиев е прекарал много време с водача на индийското движение за независимост в неговия ашрам и така те стават много близки приятели, заяви Рам Натх Ковинд.Във времена на раздор, необуздано насилие, на разруха мислите и ценности на Махатма Ганди са още по-актуални, отбеляза индийският президент и посочи, че „като радетел на ненасилието и апостол на мира“ водачът на индийското движение за независимост е направил „политически немислимото в политически неизбежното“. Нелсън Мандела и Мартин Лутер Кинг са сред многото хора, които са се вдъхновили от философията на Махатма Ганди, посочи още индийският президент Рам Натх Ковинд.", "date": "2018.09.06", "title": "Президентът на Индия и Румен Радев откриха паметник на Ганди в София"}
{"url": "https://offnews.bg/kultura/dnes-se-otkriva-mezhdunarodniat-filmov-festival-v-toronto-687589.html", "text": "Световната премиера на \"Крал извън закона\" на Дейвид Макензи с Крис Пайн в главната роля ще открие днес Международния филмов фестивал в Торонто.Филмът препредава живота на шотландския монарх, който се бори за независимост от Англия.Сред най-очакваните филми на Фестивала са също \"Прекрасно момче\" на белгиеца Феликс ван Грьонинген със Стив Карел и биографичната продукция за Нийл Армстронг - \"Първият човек\" на режисьора Деймиън Шазел. Образът на първия човек, стъпил на Луната, ще изиграе актьорът Райън Гослинг. На кинофестивала в Торонто ще бъдат представен и режисьорският дебют на актьора Брадли Купър - римейк на холивудската музикалната драма \"Роди се звезда\" с Лейди Гага в главната женска роля.Зрителите ще могат да се насладят още на \"Вдовици\" на Стив Маккуин, както и на \"Ако Бийл стрийт можеше да говори\" на режисьора Бари Дженкинс - създателят на драмата \"Лунна светлина\", която миналата година спечели \"Оскар\" за най-добър филм.Сред 47-те обявени продукции 13 са режисирани от жени.Филмът \"Джеремая Терминатор ЛеРой\" на канадския режисьор Джъстин Кели с Кристен Стюарт в главната роля ще закрие кинофорумът на 16 септември. Сюжетът е за писателка, която работи под необичаен псевдоним.Публиката на кинофестивала в Торонто ще има възможността да изгледа 255 пълнометражни филма и 88 късометражни.Кинофестивалът в Торонто се организира от 1976 г. За разлика от другите фестивали, той няма официално жури. Главният му приз е наградата на публиката, която се присъжда по резултатите от гласуването на зрителите. Миналата година я спечели филмът \"Три билборда извън града\" на режисьора Мартин Макдона.", "date": "2018.09.06", "title": "Днес се открива Международният филмов фестивал в Торонто"}
{"url": "https://offnews.bg/112/vazrastna-zhena-padna-s-chast-ot-balkon-v-silistra-687603.html", "text": "74-годишна жена от Силистра е тежко ранена, след като падна заедно с парапет на тераса в блока, в който живее.Жената излязла на балкона и се подпряла на парапета, който се срутил, а жената паднала от четвъртия етаж. Възрастната жена е откарана в болница с много травми и счупвания. Първоначално бе съобщено, че тя е починала, но по-късно информацията бе опровергана.Пенсионерката е в тежко общо състояние, но контактна. Според съседи преди месеци е имало още два случая в същата сграда. За щастие, тогава не е имало пострадали.", "date": "2018.09.06", "title": "Възрастна жена падна с част от балкон в Силистра"}
{"url": "https://offnews.bg/politika/borisov-balgaria-shte-bade-po-dobro-miasto-ako-se-pouchim-ot-minalot-687574.html", "text": "Ако се поучим от миналото си и вложим усилията си в настоящето, България ще бъде по-добро място за достоен живот на всички българи.Това написа във Фейсбук премиерът Бойко Борисов по повод годишнината от Съединението на България.\"Честваме 133-тата годишнина от Съединението на България с Източна Румелия. Победа, която сами сме извоювали. Вярвам, че и днес носим този несломим дух\", написа Борисов.По думите му единството е това, което \"ни държи в моментите на изпитания и трудности\".\"И днес единни трябва да работим за просперираща държава, без да чакаме друг\", смята още премиерът.", "date": "2018.09.06", "title": "Борисов: България ще бъде по-добро място, ако се поучим от миналото"}
{"url": "https://offnews.bg/tenis/dzhokovich-na-polufinal-v-niu-jork-sreshta-nishikori-687577.html", "text": "Най-добрият сръбски тенисист Новак Джокович продължава с впечатляващото си представяне след завръщането си на корта след лечение на контузия.Шампионът от \"Уимбълдън\" се класира за полуфиналите на US Оpen, където негов съперник ще е японецът Кей Нишикори. Джокович се справи в три сета с Джон Милман от Австралия - 6:3, 6:4, 6:4.И двамата тенисисти бяха измъчвани от голямата жега в Ню Йорк и се стигна до любопитната ситуация Милман да помоли съперника си за кратка пауза, в която да се преоблече, защото целият му екип беше мокър.В другия четвъртфинал, игран тази нощ, Кей Нишикори донесе радост на Япония. В повторение на финала на US Open от 2014 година той си отмъсти на Марин Чилич, като се наложи в драматичен петсетов сблъсък с 2:6, 6:4, 7:6(5), 4:6, 6:4.", "date": "2018.09.06", "title": "Джокович на полуфинал в Ню Йорк, среща Нишикори"}
{"url": "https://offnews.bg/sviat/homoseksualizmat-veche-ne-e-prestaplenie-v-india-687576.html", "text": "Върховният съд на Индия реши, че хомосексуализмът вече не е престъпление в страната, предадe БТА.Това историческо решение слага край на забрана, въведена през 19 век.Най-висшата съдебна инстанция на азиатската страна с население 1,25 милиарда отсъди, че член 377 от наказателния кодекс, забраняващ \"противните на природния ред плътски отношения\", нарушава правата, дадени от индийската конституция.Тази разпоредба \"се бе превърнала в оръжие за тормоз срещу ЛГБТ общността\", заяви председателят на Върховния съд Дипак Мисра.Според индийския наказателен кодекс, датиращ от британската колониална епоха, хомосексуализмът на хартия се наказва с доживотен затвор. На практика обаче съдебни дела за хомосексуални отношения бяха рядкост.Състав от петима съдии във Върховния съд изслуша през юли аргументите на жалбоподателите хомосексуалисти, сред които няколко известни личности, искащи този член да бъде обявен за противоконституционен.По време на дебатите националистическото хиндуистко правителство на Нарендра Моди избра да не заема позиция по въпроса и го остави на преценката на правосъдието.Така Индия става 124-ата страна в света, където хомосексуализмът не се смята за престъпление, по данни на Международната асоциация на лесбийки, гейове, бисексуални, транс- и интерсексуални.", "date": "2018.09.06", "title": "Хомосексуализмът вече не е престъпление в Индия"}
{"url": "https://offnews.bg/obshtestvo/uvolniha-politcaia-kojto-ne-sanktcionira-bashtata-na-prezidenta-pri-k-687580.html", "text": "Полицаят от Харманли Митко Станков, който не е санкционирал бащата на президента Румен Радев при пътен инцидент, е бил уволнен, съобщи БНР.На 17 август автомобилът, управляван от 81-годишния Георги Радев, .За случката се разбра седмица по-късно - след като в интернет се появи видео от охранителна камера.Проверка на МВР установи, че полицаят Митко Станков е съставил протокол и акт на пострадалия, който в случая не е бил виновен.Бащата на президента - Георги Радев, не е бил санкциониран след намесата на местния лидер на БСП Михаил Лисков.Наказани заради случая са и още четирима колеги на уволнения полицай.", "date": "2018.09.06", "title": "Уволниха полицая, който не санкционира бащата на президента при катастрофата в Харманли"}
{"url": "https://offnews.bg/nashite-avtori/za-saedinenieto-dobro-ili-nishto-687516.html", "text": "За мен трудно може да се каже: Тоя е патриот!Не нося аз бръсната по анадолски брадичка-катанец – както е модно сред патриотите. Нямам лилаво петно от кръвонасядане на гърдите от блъскане с юмрук. Гласът ми не е продран. От викане „Булгар, булгар”. А ако исках да ме нарекат „патриот” – май трябваше да се погрижа за тия атрибути.Не съм казал ни веднъж, освен с най-горчива ирония „България на три морета!”. И също нивгаш не съм казал на ни един македонец с ехиден смях (тоя, с грозен, кръчмарски хрип, който се получава от реване„Булгар, булгар”): Абе какъв македонец си ти бе! Вие всички сте българи!Не, не съм аз патриот, не ме бива за патриот, давам си сметка за това.Ще подхвърлям непрекъснато бликове с контрастно съдържание, за подсилване на думите ми, ето: Две години бях граничар на границата със СФРЮ (няма да си правя труда да обяснявам какво е това заради недочелите). И, общо взето, не се гордея с това. Че пазех България. От това – да не избяга някой дългокос хипар от нея. Но все пак - бях на границата две години. И ставах нощ след нощ. И излизах с автомата – нощ след нощ – и тръгвах по стръмните хълмове на запад - в изумително ледените нощни бури – да пазя България. Не знаех от какво – но я пазех. У мен се изграждаше една особена амбивалентност (и няма да пояснявам какво е това заради недочелите). Не, не може да се каже за мене: Е, тоя е патриот!Гледах с вълнение хълмистите плата и далечните сини възвишения, попивах тая наистина наша природа – и тя ставаше част от мен. Живеех с момчета от Галиче, Врачанско и Джулюница, Русенско, от Гиген, Плевенско и Балей, Видинско. Както и с младшисержанта Берков от село Брест, Плевенско, който смяташе, че „отбраната на Брестката крепост” е някаква измишльотина, защото до неговото село крепост немало. Той не знаеше за крепостта, отбранявана от Червената армия през 41-а, нито за Брест-Литовския мирен договор (и няма да обяснявам какво е това за недочелите). Помагахме си с тия момчета и службата не ни тежеше толкова много. Живеех така и попивах това и то ставаше моя втора природа. Или може би – първа. Но „патриот” никой и не би ме и нарекъл.Не съм заловил нито един мигрант, освен това.Нямам фланелка \"I love Bulgaria\". Не съм отивал никога за десет години в Испания, за да печеля пари нито като проститутка, нито като шофьор на тир, нито като гледач на стари хора, нито в Англия като мияч на чинии или ай-ти специалист, нито в САЩ като барман в хотел. И затова никога не съм плакал с гузно-носталгичен плач за „родината”, която съм зарязал по човешки, финансово-битови съображения. Требе да се оцелява. Стоял съм тук. И знам – всеки би казал: Пфу, това е защото си бил страхлив и безинициативен.Стоял съм в България и съм бил лекар – докато не видях, че бизнесът с човешко страдание не е особено почтено нещо, или поне е твърде лесно да стане непочтено; и твърде, твърде често става такова. Стоял съм в България и съм бил български писател. Което е все едно да си бикоборец без шпага и без червен плащ, с вързана стокилограмова наковалня за десния крак; все едно да си котка в кучкарник; да си бяла врана на опашка за помощи в Агенцията за подпомагане на черните врани...Бил съм това и съм стоял тук.Но никога не съм излизал с байрак на балкона и с останалия от времето в Държавна сигурност пистолет „макаров” - та да гръмна шест пъти, ревейки „българи юнаци!”. В чест на победата на националния по футбол или бобслей. Не съм. Трудно някой би могъл да каже: Тоя е патриот!Не съм бил в ни една партия, не съм гласувал почти никога, не знам как се казва министърът на културата, не знам кой е собственик на най-големия вестник в България, ни на най-големия нефтопреработвателен комбинат. Не съм информиран – което е задължително за всеки българин – патриот и активен, съвременен човек.Знам само къде е потънала в блатата край Абритус (и няма да казвам какво е това за недочелите) колесницата на Деций Траян, при битката с готите. Както и още десетина хиляди неща от българската история. Но патриот никой не би ме нарекъл.Не обичам празниците. Които обединяват народа. Не искам да виждам народа обединен. В оня смисъл...В оня смисъл, който Исус е усетил много жестоко на плещите си - когато един обединен народ е изревал в един глас ”Разпни го!”.Скотска тълпа от загубили индивидуалната си съвест хора не ми се гледа.Затова не биха ме нарекли „патриот”, който обича празници и събира семейството на традиционно, изконно, българско „чеверме” и още по-изконно български „ракия и кебапчета”. Написах всички тия думи в кавички, за да ги подчертая. И само тук, за недочелите патриоти ще спомена, че и те, както и повечето думи, описващи най-долно и вулгарно охолство в българския език, са с тюркски произход.А! Освен това – аз съм вегетарианец. Което автоматино ме изключва от всеки патриотичен списък. Както казваше Теди Москов „ние обичаме културата...и бахура”. Е – аз определено не обичам „българската култура” и българския бахур., изконно българските, държавнопоръчани и доставени по места. Българският бахур и култура. Приличат си, имат почти еднаква миризма, харесват ги почти едни и същи хора, почти едни и същи хора се прехранват с тях. Не ги харесвам - и по тая линия съвсем няма как да бъда наречен „патриот”.Не харесвам денят на Освобождението на България. Не смятам, че е редно да се празнува чак толкова възторжено това, че една голяма империя е победила друга голяма империя и е отцепила от нея малка територия, налагайки и автономия. Налагайки. Не спечелена честно свобода, а наложена автономия.Империи винаги ще има. Те обединяват хората не чрез носталгията, а чрез мегаломанията. Руснакът, американецът – те нямат мила родина. Те имат страшна империя, която предизвиква у тях мегаломански, неприличен, нагъл гъдел в гащите. Аз нямам България на три океана и „от Вардар до Черно море, от Дрина до Бяло море”. Имам приятели, познати, картини от околни места, от по-далечни (но така близички в тия малки български разстояния) места. Имам спомени от милиони кътчета и от милиони лица. Просмукан съм с България.Радвам се, че след Съединението Родопите са станали част от България, защото обикалях Родопите от Персенк до Чепеларе на шестнайсет и бях много влюбен. И образът на момичето и образът на Родопите се сливат в паметта ми.Имам мечта за обединен свят, за свят в който няма граници, които са само и единствено машинката за печелене на пари в ръцете на мръсни типове – байганьовци от целия смешен свят на търгашите и материалистите – имам мечта за свят без държави и даже – без народи...Но винаги ще наричам лицата на момчетата от моята казарма, от моето учение по медицина, лицата на лудите, които съм лекувал по болниците, лицата на сестрите и санитарите, лицата на моите колеги – лекарите, лицата на моите колеги – писателите (но не всички), лицата на моите читатели и моите четящи приятели, лицата на случайните хора, които ме поздравяват усмихнато по улиците – мой народ! Но патриот нито би ме нарекъл някой, нито бих искал да ме нарича.Съединението е вътрешно преживяване. Една разединена душа няма да намери спасение в никакви идиотски политически съединения.Душата на човек получава своята хармония и влиза в хармония с душите на другите само по един начин. Изоставяйки нагласата, наречена „омраза” и преминавайки към нагласата, наречена „любов”. И няма да обяснявам какво означава това за недочелите и недомислилите.", "date": "2018.09.06", "title": "За Съединението - добро или нищо"}
{"url": "https://offnews.bg/temida/kmetat-na-karnobat-za-arestuvania-mu-sin-toj-ne-se-poznava-s-miniu-st-687573.html", "text": "\"Знам със сигурност, че синът ми не се познава с Миню Стайков. Знае кой е, но лично никога не са се срещали\". Това заяви пред Нова тв кметът на Карнобат Георги Димитров, чийто 37-годишнен син Иван беше .Иван е собственик на сградата, в която се е помещавала незаконната фабрика за производство на цигари, разкрита преди около месец.Кметът допълни, че едва вчера е разбрал за връзката между Стайков и фабриката.\"Синът ми ми каза, че помещението е било отдадено под наем. Получавал е някакъв наем. Издавал е фактури и си е плащал данъка\", посочи Димитров. По думите му теренът е нает преди около две години от фирма.На въпроса вярно ли е, че наемателят всъщност е портиерът на сградата, той отговори: \"Не, мисля, че не е така. Наемателят е старозагорска фирма, а портиерът е бил посредник между нея и сина ми - получаване на парите, подписване на договори и т.н.\".Георги Димитров посочи, че Стайков е бил спонсор на редица общински мероприятия, за което има и съответните документи. Относно снимките от рождени дни на бизнесмена, на които присъстват политици, той заяви: \"Доколкото знам, той е помагал на всички. Но тези неща никога не са явни. Не мисля, че е клонил наляво или надясно. Доколкото знам, отношението му е еднакво към двата политически спектъра\".Той потвърди, че портиерите на входа на целия обект са работници на сина му и той плаща техните заплати и осигуровки. „Неговите твърдения са, че той никога не е знаел за това производство. Сигурен съм, че Иван не се познава лично със Стайков. Аз се познавам със Стайков”, каза още Георги Димитров, цитиран от bTV.Кметът отбеляза също, че синът му не е виждал помещението отвътре. „Влизал е преди една седмица, след като вече е било опразнено. Машините са били изнесени веднага след проверката, останали са климатици, кашони, вижда се кухненски блок, легла и т.н.”, посочи Георги Димитров.Все още се очаква да стане ясно какви обвинения ще бъдат повдигнати на арестуваните след вчерашната акция. Тази сутрин пред „Винпром Карнобат” е спокойно и не се виждат униформени и въоръжени. Винпромът вече работи, мелничният комплекс също.", "date": "2018.09.06", "title": "Кметът на Карнобат за арестувания му син: Той не се познава с Миню Стайков"}
{"url": "https://offnews.bg/koloezdene/ostava-den-do-starta-na-dunav-ultra-2018-687581.html", "text": "Утре, 7 септември, стартира поредното издание на веломаратона \"Дунав Ултра\". Участниците ще преодолеят разстояние от 730 километра между селата Куделин и Дуранкулак.Маршрутът на ентусиастите преминава преминава през общо 72 села и 17 града в Северна България.Инициаторът на събитието Борис Бегъмов не крие, че зад проявата стои целта за развиването на Северна България като туристическа дестинация, като маршрутът е подбран така, че да преминава през емблематични места за считания за изостанал регион на страната.За събитието у нас идват колоездачи от цяла Европа, като има дори гости от далечна Австралия. \"Този вид туризъм тепърва ще се развива\", каза Бегъмов наскоро в ефира на \"България он Еър\".", "date": "2018.09.06", "title": "Остава ден до старта на \"Дунав Ултра\" 2018"}
{"url": "https://offnews.bg/obshtestvo/plovdivski-sela-protestirat-sreshtu-razshiriavaneto-na-mramorna-karier-687579.html", "text": "Жители от пловдивски села протестират срещу намеренията за разширяване на мраморната кариера край Белащица. Според местните тя и в момента е опасна за околната среда и за здравето на хората, съобщава бТВ.През юни РИОСВ измерва чистотата на въздуха в центъра на Белащица. Заради дъждовното време обаче тя не е установила нищо. При друга проверка обаче се оказва, че вятърът е вдигнал бял прашен облак чак до покрайнините на Пловдив. „Имаше разпространение на прах извън площадката на концесионера и затова сме наложили имуществена санкция”, допълни Марияна Кондаклиева от РИОСВ – Пловдив.Единият от двамата концесионери на кариерата възнамерява да увеличи площта за добив с още 50 декара за нови 25 години, което взривява търпението на местните. Те са събрали и подписи.От фирмата-концесионер изпратиха писмено становище, в което обясняват, че рекултивацията на издълбаните вече склонове е невъзможна, без изкопаването на нови 50 декара от находището.", "date": "2018.09.06", "title": "Пловдивски села протестират срещу разширяването на мраморна кариера"}
{"url": "https://offnews.bg/politika/prezidentat-veroiatno-podgotvia-politicheski-proekt-smiata-karaianche-687571.html", "text": "Председателят на парламента Цвета Караянчева разтълкува в посланието на президента Румен Радев в началото на новия политически сезон желанието му вероятно да направи политически проект.„С това изявление той се определи като единствената опозиционна сила, но пък каза, че избори засега не са необходими, което значи, че той все още не е готов със своя политически проект”, .„Може би подготвя политически проект след мандата си, това е негово право, но за тези 5 г., които е избран, трябва да е институция обединител на българската нация”, изтъкна тя.Според нея Радев не се справя с това да обединява нацията и трябва да поработи повече в тази посока. „Трябва да не се вслушва много в съветниците, които му пишат словата, а да говори от сърце”, препоръча Караянчева.Председателят на парламента Цвета Караянчева разтълкува в посланието на президента Румен Радев в началото на новия политически сезон желанието му вероятно да направи политически проект.„С това изявление той се определи като единствената опозиционна сила, но пък каза, че избори засега не са необходими, което значи, че той все още не е готов със своя политически проект”, каза Караянчева в предаването „Тази сутрин” по bTV.„Може би подготвя политически проект след мандата си, това е негово право, но за тези 5 г., които е избран, трябва да е институция обединител на българската нация”, изтъкна тя.Според нея Радев не се справя с това да обединява нацията и трябва да поработи повече в тази посока. „Трябва да не се вслушва много в съветниците, които му пишат словата, а да говори от сърце”, препоръча Караянчева.„Очаквах да го видя в парламента и там да отправи своето послание, но той има право да го прави и по телевизията. Посланието някак си ме смути, защото като държавници трябва да си говорим по друг начин. Може да имаме лично отношение един към друг, но когато си институция, трябва да говориш по друг начин”, смята Караянчева.Подадените три министерски оставки ще бъдат обсъдени в понеделник на коалиционен съвет и може би в сряда или четвъртък другата седмица ще влязат в Народното събрание, каза още шефът на парламента. „С оставките, които бяха подадени, се пое политическата отговорност. Така се постъпва, и тримата министри са изключителни професионалисти и мъже на честта”, допълни тя.„В един момент трябва да поемеш политическата отговорност, а дали ще ти приемат оставката, това вече е тема на друг разговор – коалиционен съвет, Народното събрание, как ще гласуват парламентарните групи”, категорична беше Караянчева.На въпрос дали очаква още рокади в кабинета, тя отговори, че това е в правомощията на премиера. „Той избира министрите и съответно следи дали те се справят със задълженията си”, отбеляза председателят на парламента. Според нея министрите от кабинета се справят добре, но ако министър-председателят има забележки към работата им, това е негово право.„Не по всичко сме съгласни с предложенията на колегите от Обединени патриоти или те с нашите, нормално е да прехвърчат искри”, отбеляза Караянчева. Според нея проблемът е комуникацията и може би в последните няколко месеца коалиционните съвети не са се провеждали регулярно, както би трябвало.Председателят на парламента беше категорична, че в никакъв случай не е подложена на натиск или обаждания в работата си. „С министър-председателя се чуваме по повод на това дали ще идва в парламента или да съгласуваме определени мероприятия, но решенията, които трябва да вземам като председател на НС, ги вземам сама, без да съгласувам с никого”, подчерта тя.Лидерът на БСП Корнелия Нинова малко прекали, като обвини цяла парламентарна група, че са убийци, и затова наложих наказание „забележка”, обясни Караянчева по повод вчерашните скандали в парламента. „По този начин така се окачествяват и над 1,2 млн. български граждани, които са гласували за тази партия”, подчерта тя. „Но в никакъв случай не искам някой да си помисли, че ако от партия ГЕРБ някой използва обидни квалификации, няма да бъде наказан”, предупреди шефът на НС.„Ако БСП сега са се сетили да вървят сред народа, са закъснели”, коментира Караянчева намерението на повечето депутати от левицата да не ходят в парламента, а да се срещат с хората. По думите ѝ от ГЕРБ са непрекъснато сред хората.", "date": "2018.09.06", "title": "Президентът вероятно подготвя политически проект, смята Караянчева"}
{"url": "https://offnews.bg/futbol/mbape-otnese-nakazanie-ot-3-macha-687583.html", "text": "Талантливият нападател на френския национален отбор и Пари Сен Жермен Килиан Мбапе бе наказан с лишаване от състезателни права за три мача.19-годишният футболист си изпроси червен картон в добавеното време на срещата с Ним, спечелена с 4:2, след като си позволи да изблъска противниковия футболист Тежи Савание при спряла игра.Действията на Мбапе бяха в резултат на умишлен груб фаул на съперника, за който Савание получи наказание от 5 мача от Дисциплинарната комисия.Заради наказанието Мбапе няма да може да играе за Пари Сен Жермен в мачовете със Сен Етиен на 14 септември, Рен на 23 септември и Реймс на 26 септември.", "date": "2018.09.06", "title": "Мбапе отнесе наказание от 3 мача"}
{"url": "https://offnews.bg/obshtestvo/preasfaltirat-patia-svoge-sofia-v-petak-687575.html", "text": "В петък ще бъде преасфалтиран участъкът от път II-16 Своге - София, където при .Ремонтните работи ще са в отсечката от водостока, преди пътния инцидент, до моста над река Лесковдолска, съобщават от Агенция \"Пътна инфраструктура\".Движението в участъка от второкласния път ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин проход. Път II-81 - проход „Петрохан“, на територията на Софийска област, също е в ремонт и в този участък шофьорите трябва да карат с по-ниска скорост и да спазват стриктно пътната сигнализация.Тежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. Леките автомобили и локалният трафик, пътуващ от София към Своге, ще могат да преминават по път II-16 в двете посоки до отклонението за село Редина.", "date": "2018.09.06", "title": "Преасфалтират пътя Своге - София в петък"}
{"url": "https://offnews.bg/politika/kaloian-pargov-shte-uchastva-v-mezhdunarodna-konferentcia-na-milenium-687590.html", "text": "Калоян Паргов ще участва в международна конференция на \"Милениум клуб България\" в ЛондонЛидерът на БСП - София ще изнесе доклад по време на форума, който е под наслов \"От комунизъм към капитализъм: Има ли край на прехода в Източна Европа?\"Лидерът на БСП - София Калоян Паргов ще участва в международната конференция \"От комунизъм към капитализъм: Има ли край на прехода в Източна Европа?\", организирана от \"Милениум клуб България\" в Лондон. Форумът е част от кампанията на сдружението на младите българи в чужбина, родени след 1981 г. \"Краят на прехода\". Калоян Паргов заминава за английската столица в петък, а конференцията ще се проведе на 9 септември в Oxford and Cambridge Club в Лондон.Лидерът на столичните социалисти ще изнесе доклад по време на конференцията, в който ще направи преглед на политическото и икономическото състояние на България по време на прехода. Освен това, на форума в Лондон Калоян Паргов ще представи и философията на \"Визия за България\" на БСП.В конференцията ще участват български и международни академици от реномирани университети (London School of Economics and Political Science, Keele University, University College London, University of Oxford и др.), икономически експерти и политици. Сред участниците ще бъде и княз Кирил Сакскобургготски.По време на визитата си в английската столица, лидерът на социалистите от София ще има редица срещи с българи, част от \"Милениум клуб\", на които ще обсъди различните възможности те да бъдат полезни на България с експертизата и опита си.", "date": "2018.09.06", "title": "Калоян Паргов ще участва в международна конференция на 'Милениум клуб България' в Лондон"}
{"url": "https://offnews.bg/lajfstajl/dolores-ot-the-cranberries-se-e-udavila-687593.html", "text": "Ирландската певица Долорес О'Риърдън от The Cranberries е починала от удавяне вследствие от алкохолна интоксикация, установиха съдебните медици в Уестминстър, съобщи Би Би Си.46-годишната певица бе намерена мъртва в хотела си в Лондон на 15 януари. От полицията обясниха, че не са открили нищо подозрително и смъртта ѝ беше обявена за нещастен случай.Ирландската певица бе в Лондон, за да запише кавър на хита на групата си - Zombie - заедно с американската рок група Bad Wolves.В рамките на разследването в стаята ѝ са открити бутилки с алкохол. Певицата е открита във ваната, като устата и носът ѝ са били под водата. Нивото на алкохол в кръвта ѝ е било много високо.По тялото на О'Риърдън не били намерени следи от насилие. По данни на Би Би Си певицата е страдала от биполярно афективно разстройство.", "date": "2018.09.06", "title": "Долорес от The Cranberries се е удавила"}
{"url": "https://offnews.bg/kultura/preporachvame-vi-ofitcialni-chestvania-na-6-septemvri-v-sofia-i-plovd-687545.html", "text": "Днес отбелязваме 133-тата годишнина от Съединението на Източна Румелия с Княжество България.София и Пловдив ще отбележат празника с множество събития и тържества.Днес от 11.30 часа пред Мавзолея-костница на княз Александър І Батенберг на бул. „Васил Левски” № 81 в София ще се проведе тържествено честване на празнника. В програмата ще участват Националната гвардейска част, вокален ансамбъл „България” с диригент акад. Валентин Бобевски и актрисата Силвия Лулчева. В 12.00 часа на площад „Стефан Стамболов“ в Пловдив Духов оркестър - Пловдив ще изнесе празничен концерт.В същия част в парк „Лаута“, ж.р. Тракия, ще се състои празничен фолклорен концерт на оркестър „Канарите“.От 17.30 часа на площад „Стефан Стамболов“ започва концертът на Биг Бенд - Пловдив и солисти.В 19.00 часа започва възстановка на събитията от 6 септември 1885 година от комитет „Родолюбие“ на площад „Централен“, пред Военния клуб.19.45 часа в Музея на Съединението ще бъде открита изложбата „Непознатата война“.Тържествена заря-проверка на площад \"Съединение\" започва в 20.30 часа.", "date": "2018.09.06", "title": "Препоръчваме ви: Официални чествания на 6 септември в София и Пловдив"}
{"url": "https://offnews.bg/futbol/v-barselona-razvili-strashen-kompleks-ot-real-687582.html", "text": "В лагера на Барселона приемат болезнено успехите на големия си конкурент в Испания Реал Мадрид на европейската сцена.\"Кралския клуб\" постигна исторически успех, като спечели в три поредни години трофея в Шампионската лига. Никой клуб преди това дори не беше съумял да повтори успеха си.Всичко това се е отразило болезнено на самочувствието на каталунците, които за този период се задоволиха с успехи на домашната сцена - две титли, три купи и една Суперкупа на Испания. Освен трите \"ушати\" купи, Реал успя за това време да вдигне и веднъж шампионската титла в страната и веднъж Суперкупата.\"Ситуацията с Шампионската лига става непоносима за нас. Спечелихме толкова много у дома, но Реал постигна нещо историческо, което ни дразни. Шампионската лига е труден турнир, който се печели с отборни усилия. Не може да чакаме само на Лео Меси.Той е талант, но има нужда от подкрепа. Сега той е мотивиран повече от всякога. Като наш капитан той е решен да вдига трофеи\", споделя нападателят Луис Суарес.", "date": "2018.09.06", "title": "В Барселона развили страшен комплекс от Реал"}
{"url": "https://offnews.bg/obshtestvo/vremeto-v-chetvartak-promenliva-oblachnost-s-viatar-i-prevaliavania-687559.html", "text": "През деня над страната ще има променлива облачност, а на отделни места, главно в източните райони, ще има превалявания.Ще духа до умерен северозападен вятър, като очакваните максимални температури ще са между 25° и 30°, в София - около 25°.Над Черноморието ще бъде ветровито – ще духа умерен северозападен вятър. Облачността ще е променлива и на отделни места ще превали слабо. Максималните температури ще са между 26° и 28°. Температурата на морската вода е 25-26°. Вълнението на морето ще бъде 2-3 бала.Над планините ще има променлива облачност и на отделни места ще превали краткотраен дъжд. Ще духа умерен северозападен вятър. Максимална температура на височина 1200 метра - около 19°, на 2000 метра – около 12°.Атмосферното налягане ще се задържи почти без промяна - по-ниско от средното за месеца.В петък ще преобладава слънчево време. Вятърът ще се задържи от северозапад, слаб, в Дунавската равнина и по Черноморието – до умерен. Дневните температури слабо ще се повишат и максималните ще са между 26° и 31°. През почивните дни вероятността за валежи се увеличава, повече - в неделя, когато вятърът ще се ориентира от изток-североизток и отново ще започне захлаждане.Увеличаване на валежите ще има в неделя и следващата седмица, когато се очаква падане на температурите.", "date": "2018.09.06", "title": "Времето в четвъртък: Променлива облачност с вятър и превалявания"}
{"url": "https://offnews.bg/obshtestvo/otbeliazvame-133-godini-ot-saedinenieto-na-balgaria-687557.html", "text": "133 години от Съединението на Княжество България и Източна Румелия се отбелязват днес.След Берлинския конгрес от 1878 година България е разделена на Княжество България и Източна Румелия (в пределите на Османската империя). Останалото под османска власт българско население се стреми към обединяване с освободените българи. Така през 1880 година е създаден Българският таен централен революционен комитет (БТРЦК), чиято основна задача е да осъществи обединението на Княжеството с Източна Румелия. През есента на 1885 година двете части на страната се обединяват.По този повод в цялата страна са планирани различни събития.Президентът Румен Радев ще посети Пловдив, където ще участва в честванията по повод 133-тата годишнина от Съединението на Княжество България и Източна Румелия. В 20.30 часа държавният глава ще участва в тържествената церемония на площад „Съединение“. В 21.00 часа президентът ще произнесе слово.Празникът ще започне в катедралния храм „Света Богородица“, където митрополит Николай ще отслужи молебен.Венци и цветя ще бъдат поднесени пред паметника на Захари Стоянов и пред паметната плоча на майор Райчо Николов. По традиция членове на Комитет „Родолюбие“ ще пресъздадат пред военния клуб част от историческите събития – завземането на конака и арестуването на генерал губернатора Гаврил Кръстевич.Ще прозвучи и Възванието на Българския таен централен революционен комитет, с което се обявява, че Румелийското правителство е свалено и е провъзгласено Съединението на България. Отворена за безплатни посещения ще е постоянната музейна експозиция, посветена на Съединението.В София тържественото честване на годишнината от Съединението ще започне в 11.30 часа пред Мавзолея-костница на княз Александър Първи Батенберг.В Плевен ще отбележат Съединението на България с тържествен ритуал и концерт. В памет на загиналите в Сръбско-българската война 1885 година ще бъде отслужена панихида.В церемониите ще участват Националната гвардейска част и вокален ансамбъл \"България\". В цялата страна военни ще се включат в церемониите по отбелязването на годишнината от Съединението.Празникът ще бъде отбелязан с участието на военни формирования в цялата страна. В тържествените мероприятия ще участват представителни военни подразделения от Сухопътните войски, Военновъздушните сили (ВВС), Военноморските сили (ВМС), 68-ма бригада „Специални сили“, Националната гвардейска част и други. Кулминацията на празничните прояви ще бъде тържествената проверка (заря) в град Пловдив на площад „Съединение“ на 6 септември от 20.30 часа. В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС. Ще присъства началникът на отбраната генерал Андрей Боцев. ", "date": "2018.09.06", "title": "Отбелязваме 133 години от Съединението на България"}
{"url": "https://offnews.bg/obshtestvo/sv-evdoksij-zaginal-za-viarata-posledvala-go-i-zhena-mu-vasilisa-687528.html", "text": "Църквата почита днес Св. мъченик Евдоксий. Той бил военачалник по времето на император Диоклетиан и ревностен християнин. Когатозапочнало преследването им, избягал със семейството си на пустинно място.Императорът не се примирил с измяната на смелия си воин и изпратил по дирите му войска. След като Евдоксий отказал да принесе жертва на езическите идоли, му отнели военното звание и го подложили на изтезания.Накрая го осъдили на смърт.След него смъртта си намерили съпругата му Василиса, децата му и още много войници, които Евдоксий бил посветил в християнството.", "date": "2018.09.06", "title": "Св. Евдоксий загинал за вярата, последвала го и жена му Василиса"}
{"url": "https://offnews.bg/sviat/sreshta-mezhdu-liderite-severna-i-iuzhna-koreia-shte-se-provede-v-phen-687565.html", "text": "Ще се проведе среща между Северна и Южна Корея в Пхенян през септември, предава AFP, цитирана от \"Фокус\".Севернокорейският лидер Ким Чен-ун ще посрещне президента на Южна Корея Мун Джей-ин в Пхенян между 18 и 20 септември, където лидерите на двете страни от Корейския полуостров ще обсъдят ядреното разоръжаване.Това ще бъде третата среща между двамата, като предишните две се проведоха в граничното селище Панминджон в демилитаризираната зона между двете страни.Това е обявил съветникът по националната сигурност на Южна Корея Чун Ю-йон, които беше на посещение в севернокорейската столица Пхенян, където той се срещна с Ким Чен-ун и му предаде послания от южнокорейския президент Мун Джей-ин.По време на срещата Ким Чен-ун е заявил, че той желае сътрудничество със Сеул и Вашингтон за денуклеаризация на полуострова.", "date": "2018.09.06", "title": "Среща между лидерите Северна и Южна Корея ще се проведе в Пхенян"}
{"url": "https://offnews.bg/112/streletcat-ot-samokov-se-samoubil-tciala-nosht-politciata-ohraniava-r-687563.html", "text": "Мъжът, който уби жена и две деца в ромския квартал на Самоков, е сожил край на живота си в местност, близо до пътя за София. Стрелецът - 52-годишният Иван, беше открит по-късно през деня в местността Щъркелово гнездо, където се е самопрострелял, уточнява bTV. Медицинският екип е констатирал смъртта му.Мъжът е бивш пожарникар, който за последно е работил в градския транспорт.Жертви на стрелбата са 33-годишната Венета Спасова, която доскоро живеела със стрелеца на семейни начала. След 6-годишна връзка двамата се разделили. Ядосан и въоръжен със законно притежаван пистолет \"Макаров\", Иван отива в дома на жената и я убива. Стреля по нея, сина ѝ и племенника ѝ. Едното момче умира на място, а другото - в боницата.Жандармерия и полиция останаха цяла нощ в ромската махала в Самоков, съобщава Нова тв.\"Мъжът работи в столичния градски транспорт и най-вероятно е пенсионер. Мотивът е битов семеен скандал - заедно са живеели около 6 години, но тепърва ще се изясняват техните взаимоотношения\", каза на брифинг Николай Спасов - директор на Областната дирекция на МВР в София.", "date": "2018.09.06", "title": "Стрелецът от Самоков се самоубил, цяла нощ полицията охранява ромската махала"}
{"url": "https://offnews.bg/sviat/chetirima-zaginali-pri-padane-na-helikopter-varhu-zavod-v-chehia-687564.html", "text": "Четирима души загинаха при падането на малък хеликоптер върху завод за поцинковане в промишлената зона на чешкия град Пилзен, предадоха световните агенции. Жертвите са пилотът и трима пътници.Машината от типа Робинсън се е врязала в покрива на производственото хале, което е високо 5 метра и е с размери 25 на 15 метра. При удара стабилността на сградата е била силно повредена и може да се срути.Води се разследване.", "date": "2018.09.06", "title": "Четирима загинали при падане на хеликоптер върху завод в Чехия"}
{"url": "https://offnews.bg/obshtestvo/naj-dalgata-vecheria-sabra-stotitci-hora-na-plazha-v-asparuhovo-687569.html", "text": "Най-дългата вечеря събра стотици хора на плажа във варненския квартал \"Аспарухово\", съобщава БНТ.Инициативата, която се провежда за 4-та година е на сдружение \"Живей активно\", а идеята е варненци да се насладят на живото общуване - без интернет и мобилни телефони.Богата концертна програма с огнено и светлинно шоу зарадва варненци. По традиция, най-дългата вечеря на плажа се провежда в навечерието на 6 септември, а мотото ѝ е \"Съединение\".", "date": "2018.09.06", "title": "Най-дългата вечеря събра стотици хора на плажа в Аспарухово"}
{"url": "https://offnews.bg/politika/ninova-balgarite-sa-razdeleni-a-vina-imat-i-polititcite-687586.html", "text": "Днес, без поставена граница помежду ни, сме разделени от противоборства. За това вина имаме и ние - политиците.Това написа във Фейсбук лидерът на БСП Корнелия Нинова по повод годишнината от Съединението на България. Според Нинова обаче е ударил \"часът за днешното Съединение\".\"Знам, че всеки има своите мечти, тревоги, успехи или болки. Всеки избира и своите политически възгледи. Нормално е да сме различни. Но над нашите различия стоят общочовешки и общобългарски ценности. В тяхно име и със силата на националната енергия, можем да потърсим днешното обединение за утрешна България\", написа още тя.\"Честит празник, българи! Съединението на Княжество България с Източна Румелия е велико дело на големи родолюбци. Даваме им своята почит и признание. Гордеем се, че сме техни наследници, но сме и техни длъжници\", подчерта Нинова.", "date": "2018.09.06", "title": "Нинова: Българите са разделени, а вина имат и политиците"}
{"url": "https://offnews.bg/sviat/vavezhdat-turisticheski-kvoti-za-izkachvaneto-na-monblan-687568.html", "text": "По най-използвания маршрут към Монблан ще бъде въведено ограничение на броя на туристите на ден, съобщава БНТ. Решение е взето с цел да се намалят смъртните случаи и струпването на прекалено много хора.От следващото лято броят на катерачите по така наречения Кралски път ще бъде ограничен до 214 на ден.Три четвърти от туристите използват този път при изкачването на най-високия връх в Алпите. Много от тях обаче не са подготвени - подценяват метеорологичните условия и не си осигуряват навременен подслон. 16 са жертвите на планината това лято. Само един от нещастните случаи обаче е бил на Кралския път.През август е твърде опасно и неподходящо за туризъм. Ние искаме да удължим туристическия сезон от началото на май до октомври. По-дългият сезон е много по-разумно решение при изкачването на планината, коментира Жакер Кристиан, планински водач.Ледниците се топят и това увеличава опасността от лавини и срутване на скали. Някои туристи решават да изкачат върха с най-обикновени маратонки. Затова местните власти в района настояват, че катерачите с неподходяща екипировка трябва да бъдат глобявани.Възможно е обаче решението за ограничението да предизвика и обратен ефект - тоест туристите да се откажат от Кралския път и да опитат по-опасни маршрути.", "date": "2018.09.06", "title": "Въвеждат туристически квоти за изкачването на Монблан"}
{"url": "https://offnews.bg/temida/miniu-stajkov-razpitan-v-sdvr-dnes-povdigat-obvinenia-687566.html", "text": "Повече от 2 часа е разпитван собственикът на \"Винпром Карнобат\" Миню Стайков в СДВР, съобщи БНТ. По информация на телевизията обвинения ще бъдат повдигнати днес, след като бъдат прецезирани.Собственикът на Винпром \"Карнобат\" Миню Стайков е задържан за 24 часа. Специализираната прокуратура разследва бизнеса му за данъчни престъпления и пране на пари.Сред задържаните е и синът на кмета на Карнобат. В сряда сутрин разследващи влязоха в офиси на \"Винпром Карнобат\", \"Сис Индустрийс\" и \"Топаз Мел\". Това е вторият удар срещу крупен бизнесмен у нас само за седмица.Специализираната прокуратура разследва бизнеса на Стайков за данъчни престъпления и пране на пари. Сред задържаните още 9 души е и синът на кмета на Карнобат.До влизането на прокурори и следователи в офиси и заводи на \"СИС Индъстрийс\" се стига по разследване срещу Миню Стайков, което е започнало в средата на юли. Тогава в родния му Карнобат е разкрита нелегална фабрика за цигари. В помещенията са само работници, шофьор на ТИР с 1000 мастербокса и двама души, които правят отцепка на пътя, по който трябва да премине товарния камион. Тогава няма арестувани.", "date": "2018.09.06", "title": "Миню Стайков разпитан в СДВР, днес повдигат обвинения"}
{"url": "https://offnews.bg/obshtestvo/protest-nastoiava-za-izgrazhdaneto-na-novi-iasli-detski-gradini-i-uch-687567.html", "text": "На 10 септември пред сградата на столична община на ул. Московска №33 ще се проведе протест, организиран от Национален инициативен комитет за качествена и иновативна образователна система.Сред исканията са създаване на ефективна работна група, която да изготви план за построяване на нови ясли, детски градини и училища, съобразени с нуждите на всеки квартал. Това предложение ще бъде официално внесено в Столична община по време на протеста.Въпреки че от Общината свикаха работни групи нито една от тях няма компетенцията да подготви реален план за незабавно строителство на ясли, детски градини и училища в зависимост от нуждите на всеки квартал, обясняват организаторите на протеста. Друго от исканията им е всяко останало извън класиранията дете да бъде обезщетено с ваучер на стойност единния разходен стандарт. Това е временна мярка до построяването на адекватна образователна инфраструктура с цел да бъдат обезщетени семействата на неприетите деца, за които Общината не е осигурила достатъчно места.Протестиращите ще настояват и за пълно автоматизиране на системата за кандидатстване в ясли и детски градини, както и създаване на електронна система за прием в първи клас. \"Това е абсолютно наложително, за да имаме прием, който да е справедлив и да няма човешка намеса, без грешки и манипулации\", посочват още организаторите на протеста.Те ще настояват и за осигуряване на средства за назначаване на помощник-възпитател във всяка група, която надхвърля числеността на децата, заложена в наредбата. Това се налагало, тъй като масово директорите на детски градини са нарушили наредбите на общината и в група са приели повече от 40 деца в група. За да се даде физическа възможност на персонала в детските градини да се справят със завишения брой деца е наложително да се отпуснат средства за назначаване на помощник-възпитател във всяка една такава група, се посочва в исканията на протестиращите.Те настояват също за отстраняване от длъжност Директора на Дирекция „Образование\" Мария Минчева, както и Ирена Николова – главен експерт в Дирекцията.\"Това искане е последно, но в никакъв случай не е на последно място, тъй като тези служители на Столична община категорично доказаха, че нямат волята да контролират качествено системата. За това главно свидетелства фактът, че години наред преди нашата поява не са установили масовите нарушения в системата на детските градини. А това, което доведе до решението за искането на оставки бе, че не наложиха нито едно наказание на нито един директор след подадените от нас сигнали и въпреки безспорните нарушения, които лично те са установили\", посочват от инициативния комитет, откъдето напомнят, че не симпатизират на нито една политическа сила и протестите им не са политически мотивирани.", "date": "2018.09.06", "title": "Протест настоява за изграждането на нови ясли, детски градини и училища в София"}
{"url": "https://offnews.bg/kultura/esenniat-filmov-sezon-2018-ot-pretendenti-za-oskar-do-blokbastari-687578.html", "text": "Биографични филми, епоси за зли герои и политически драми - това са част от жанровете, които ще заинтригуват зрителите и критиката през настоящия есенен филмов сезон. Няколко месеца преди раздаването на наградите на американската филмова академия, някои от заглавията вече се очаква да бъдат сред претендентите за \"Оскар\".  събра някои от най-очакваните за сезона заглавия. Ето някои от тях:\"The Nun\" (7 септември)Разследване на загадъчна смърт в румънски манастир може да се окаже много подходящ сюжет за филм на ужасите. Можете да очаквате всички \"екстри\" от жанра - свръхестествени явления и зли призраци.\"Peppermint\" (7 септември)Не бихте искали да се забъркате с жена, която току що се е събудила от кома и е разбрала, че съпругът и дъщеря ѝ са убити от наркокартел. И особено след като разберете, че в продължение на пет години тя се подготвя за отмъщение, превръщайки се в машина за убиване. \"The Predator\" (14 септември)Завръщане на класиката отново на голям екран. В града има нов хищник - смразяващите ефекти са гарантирани. \"Fahrenheit 11/9\" (21 септември)Режисьорът Майкъл Мур се завръща на екран с нов филм. Този път на прицел е президентът Доналд Тръмп. Очаквайте всякакви от обичайните действия на Мур, като например например пръскането на къщата на управителя на Мичиган Рик Снайдер със замърсена вода.\"The House with a Clock in Its Walls\" (септември)Филм на режисьора Ели Рот с участието на Джак Блак и Кейт Бланшет. Историята е за 10-годишния Луис (Оуен Вакаро), който отива да живее при чичо си в стара къща с мистериозно тиктакащо сърце – часовник, който се чува от стените ѝ. Под заспалата фасада на къщата се крие цял таен свят на вещици и магьосници, който Луис неволно разбужда…\"Quincy\" (21 септември)Документален филм за известния продуцент, композитор, музикант Куинси Джоунс, който промени американската музика. Режисьор на филма е дъщерята на Джоунс Рашида. Това е филм за истинска жива легенда.\"The Old Man & the Gun\" (28 септември)Последната роля на Робърт Редфорд (според него самия) е на Форест Тъкър - участник в един от най-големите банкови грабежи в Америка и избягал от няколко затвора. Лентата \"хваща\" Тъкър в ранчо, току що изплъзнал се от полицията и потънал в спомени за миналото.\"First Man\" (12 октомври)Филм от режисьора на \"Ла ла Ленд\" Деймиън Чазел, разказващ историята на астронавта Нийл Армстронг, в чиято роля се превъплащава Райън Гослинг. \"Bohemian Rhapsody\" (2 ноември)Може би един от най-очакваните филми за музикалните фенове и по-специално за феновете на \"Куийн\". В ролята на Фреди Меркюри влиза Рами Малек, носител на награда \"Еми\" за филма \"Господин Робот\".\"Fantastic Beasts: The Crimes of Grindelwald\" (ноември)Еди Редмайн се връща на екран като магьосник от \"Хогуортс\", който е готов да се бие с друг магьосник - Гриндъуолд (в ролята Джони Деп). Едно наистина \"омагьосващо\" продължение на поредицата на Дж. К. Роулинг. \"Aquaman\" (21 декември)Приключение, в което ще ви отведат Джейсън Мамоа, Никол Кидман, Уилям Дефо и Патрик Уилсън. Една истинска подводна одисея за самотен герой.", "date": "2018.09.06", "title": "Есенният филмов сезон 2018: От претенденти за Оскар до блокбъстъри"}
{"url": "https://offnews.bg/sviat/putin-e-otgovoren-za-pokushenieto-nad-skripal-smiata-britanskoto-prav-687584.html", "text": "Британският министър по въпросите на сигурността Бен Уолъс обвини руския президент Владимир Путин, че е отговорен за нападението с \"Новичок\", извършено през март срещу бившия руски шпионин Сергей Скрипал и неговата дъщеря в Англия, предаде Франс прес.Вчера британският премиер Тереза Мей обвини руското военно разузнаване (ГРУ), че стои зад покушението.Според Лондон атаката е дело на двама агенти на ГРУ, идентифицирани от британската полиция като руските граждани Александър Петров и Руслан Боширов. Полицията смята тези имена за псевдоними. Издадена е заповед за арест на двамата.", "date": "2018.09.06", "title": "Путин е отговорен за покушението над Скрипал, смята британското правителство"}
{"url": "https://offnews.bg/obshtestvo/klasicheskata-fentazi-poreditca-beoulf-zavrashtane-u-doma-s-premier-687467.html", "text": "Този септември по най-новия ТВ канал от семейството на  и  - , ексклузивно ще дебютира новата екранизация на легендата за един от най-великите литературни герои – Беоулф. Във фентъзи поредицата в 12 части , в главната роля е Кийрън Бю (, ), който си партнира с утвърдени актьори като Уилям Хърт (, , ,  на Кроненбърг) в ролята на Хротгар и Джоан Уоли (, , , Уилоу) като Реда.Създаден от Джеймс Дормър (Strike Back, Wallander, Outcast), Тим Хейнс и Кати Нюман, изпълненият с екшън сериал се случва в митичните Шийлдландс, място очароващо и опасно, из което бродят както хора, така и фантастични създания. В същината си западен театър на действието от митичното минало на Британия, разказът се разгръща върху огромно платно, заснет сред изумителната красота на английския североизток.В пилотния епизод Беоулф са завръща в Херот, след години на скитничество като наемен войник, за да отдаде почит на вече болния пазител и тан на Херот, Хротгар (William Hurt), и за да поправи някои неправди от миналото. Тогава обаче Херот е нападнат от ужасяващото чудовище Грендл и Беоулф няма избор, освен да се бие с него и да го победи, като така печели благоволението на новия тан, Реда (Joanne Whalley), както и на цялата общност. Така започва личното пътуване на този могъщ, способен и малко самовглъбен мъж, обратно към семейството и дома му. е сериал за кураж, предателство, отмъщение, вярност, власт, човек срещу пустощ и любов. Той изследва добро и зло, герои и злодеи. Отвъд подводните политически течения и лични вътрешни терзания, обаче, има опасност, тръпка и усещане за приключение, характерни за всеки голям уестърн. Епични битки, вълнуващи преследвания, нападения, празненства и сражения са в сърцето на обещанието, което дава това заглавие.“Още преди стотици години нашите предци са слушали историята за Беоулф, защото това е страхотна приключенска история – тя ги е плашила, вълнувала, карала ги е да плачат и да се смеят, казва създателят, сценарист и изпълнителен продуцент на сериала Джеймс Дормър. - Но те са продължавали да я разказват, защото в нея са разпознавали себе си и своите страхове. Като своеобразно огледало, тази история им е помагала да се самоопределят, а така – и нас. Изумително е, че имам възможността отново да я направя близка за по-широка аудитория – отново да им я дам. Да им дам шанс да видят себе си в нея.” дебютира с два поредни епизода на 14 септември от 22:00 по Epic Drama.", "date": "2018.09.06", "title": "Класическата фентъзи поредица 'Беоулф: Завръщане у дома' с премиера след седмица по Epic Drama"}
