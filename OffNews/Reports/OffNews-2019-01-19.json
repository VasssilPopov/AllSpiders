{"url": "https://offnews.bg/sviat/polsha-oplakva-ubitia-kmet-na-gdansk-hiliadi-se-stekoha-kam-hrama-i-c-695828.html", "text": "Хиляди поляци дойдоха на погребението на Павел Адамович, кметът на Гданск, който бе нападнат и намушкан до смърт пред стотици хора на сцената на благотворително рождественско събитие миналата неделя, 13 януари.Президентът на страната Анджей Дуда и председателят на Европейския съвет Доналд Туск са сред множеството, както и Нобеловият лауреат за мир и президент на Полша от 1990 до 1995 г. Лех Валенса, а също и министър-председателят Матеуш Моравецки, кметове на полски и чужди градове.Големи екрани около базиликата St Mary в града и в страната излъчват на живо службата.53-годишният Адамович - либерален критик на управляващата Полша партия, служи като кмет на Гданск над 20 години, от 1998 г. Урната с праха му е поставена до олтара. Там са вдовицата и двете дъщери на Адамович.Хората се редиха на опашка с часове, за да намерят място в сградата на една от най-големите църкви в света. Вътре са около 3 500 души.\"Убийството на г-н Адамович служи като аларма за хората в Полша - заяви архиепископът на Гданск Славой Глодж - нашата родина се нужда е от хармония в политиката.\"В петък погребалната процесия придружиха хиляди хора, които следваха ковчега при пренасянето му по улиците на Гданск, покрит с бели цветя и червения флаг на града. След това тялото на Адамович беше кремирано.Хората палеха свещи и оставяха съболезнователните си послания в книга в центъра \"Европейска солидарност\" в града. Черно-бели снимки на убития кмет бяха поставяни върху сгради в градове в Полша.Адамович бе отличен като почетен гражданин на Варшава.Благотворителното събитие, на което бе убит, се организира всяка година с цел набиране на средства за закупуване на медицинско оборудване за болници. Парамедици се притекоха на помощ на сцената, преди кметът да бъде откаран в местната болница за петчасова операция. Множество хора се отправиха към болницата, за да дарят кръв.Смъртта му бе потвърдена от министъра на здравеопазването в понеделник. 27-годишен мъж беше арестуван за нападението.", "date": "2019.01.19", "title": "Полша оплаква убития кмет на Гданск. Хиляди се стекоха към храма и чакаха с часове, за да влязат"}
{"url": "https://offnews.bg/ikonomika/tcenite-na-zhilishtata-tragnaha-nagore-v-evropa-u-nas-rastat-e-6-3-z-695829.html", "text": "Цените на жилищата и в еврозоната, и в ЕС се повишават. В България годишният ръст през третото тримесечие на 2018 г. спрямо същото на 2017 г. е с 6.3%. През третото спрямо второто тримесечие на 2018 г. те са се увеличили с 0.8 на сто.Данните публикува Евростат и според тях цените през третото тримесечие в ЕС и еврозоната са нараснали средно с по 4.3 на сто за 1 г.Спрямо второто тримесечие ръстът в еврозоната е с 1.6% и с 1.5% - в ЕС.Сред страните членки на ЕС най-високият годишен ръст през третото тримесечие е в Словения - с 15.1%, Холандия (+10.2%) и Ирландия (+9.1%). Жилищата са поевтинели в Швеция (-2.1%) и Италия (-0.8%).Спрямо второто тримесечие най-голямото нарастване е в Холандия (+3.3%), Малта (+3.1%) и Хърватия (+2.8%). Намаление има в Италия (-0.8%), Румъния (-0.7%), Финландия (-0.4%), Словакия (-0.3%) и Унгария (-0.2%).", "date": "2019.01.19", "title": "Цените на жилищата тръгнаха нагоре в Европа, у нас ръстът е 6.3% за 1 г."}
{"url": "https://offnews.bg/futbol/slavisha-stoianovich-sas-smeseni-chuvstva-sled-parvata-kontrola-na-lev-695830.html", "text": "Треньорът на Левски Славиша Стоянович не можа да даде точна оценка за играта на \"сините\" след днешната контролна среща срещу руския Уфа (1:1). Специалистът коментира и последните събития в клуба.\"Общо взето съм доволен. Имахме добри моменти, но и лоши. Отговорихме на агресивността на руския тим. Създадохме доста положения и можехме да спечелим, но имаше положения и да загубим. Последните 10 дни работихме добре.Двамата футболисти, които са на проби? Не може да се говори много след само 45 минути. Джордан не е подготвен физически и то се вижда. Имаше някои добри моменти в своята игра. Йодегард игра отговорно през първите 45 минути. Той ще изиграе още един мач. За Джордан не знам как е договорката, ще видим.Николай Михайлов свали доста килограми. Работи професионално, отговорно. Всички в клуба сме доволни от него. С него работим крачка по крачка. Има още доста килограми да сваля.Павел Колев? Не съм се чувал с него след назначението. Доволен съм, че в клуба има човек от такъв калибър, който може да помогне на Левски. Имали сме два-три контакта, говорили сме за футбол и визията. Радвам се, че дойде в клуба. Чакам да се чуем и да направим планове за развитието на нашия клуб\", каза Стоянович.", "date": "2019.01.19", "title": "Славиша Стоянович със смесени чувства след първата контрола на Левски"}
{"url": "https://offnews.bg/temida/banev-razoblichava-lazhi-za-aresta-na-semejstvoto-mu-v-pismo-ot-kili-695831.html", "text": "Обвиненият в пране на над 1 милиард лева арестант Николай Банев изпрати писмо, в което твърди, че зам.-главният прокурор Иван Гешев е изнесъл \"лъжи\" в студиото на bTV относно екстрадицията на семейството му от Франция.Писмото е изпратено до медиите, включително до OFFNews, а неговата автентичност потвърждава адвокатът на Банев - Христо Ботев.Според Банев \"са изнесени лъжи относно екстрадицията на семейството от Франция и че служител на полицията се е свързал с тях два дни преди ареста\". В писмото се твърди, че фамилията имала насрочен час за явяване в следствието. Не било вярно, че мобилен телефон е намерен в килията му в кутия от сок. Устройството било открито, \"докато се зарежда в телевизора в килията\".Ето какво се казва дословно в него:Прокурор Гешев отказа коментар.След задържането на Николай и Евгения Баневи у нас срещу тях бяха повдигнати обвинения за:- ръководене от Николай Банев на организирана престъпна група и за участие на Евгения Банева в същата престъпна група;- длъжностно присвояване на пари и вещи, собственост на „Полимери“ АД, „Елма“АД,“Химически завод Панайот Волов“ АД и „Топлофикация Казанлък“ АД в общ размер на 84 682 896 лв.;- избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД; за пране на пари в особено големи размери - 589 811 132 евро и 225 000 лева;- държане на огнестрелни оръжия и боеприпаси.", "date": "2019.01.19", "title": "Банев разобличава 'лъжи' за ареста на семейството му в писмо от килията"}
{"url": "https://offnews.bg/medii/vergov-dotc-bankov-se-promenia-v-otkradnat-zhivot-liubovta-lekuva-695816.html", "text": "Героят ми се връща към доброто в “Откраднат живот: Любовта лекува”. Доцент Банков се променя. Всеки човек се променя с течение на времето, така че е нормално и персонажите в един сериал да се променят. Това, което научих от моя герой, е потвърждението на старата максима, че нещата се случват, докато кроим планове.Това заяви актьорът Юлиан Вергов за своята роля в  на най-успешния български медицински сериал по Нова тв. Той разведе за пръв път зрителите в новата болница “Света Анастасия”, където ще  в новите епизоди на хитовата поредица.“Още и аз не съм опознал “Света Анастасия”. Болницата наистина е огромна и модерна, а по време на снимки се променят декорите и мизансцена. Една стая става друга, за да може да се отговори на изискванията на сценария. Коридорите са широки. Има големи прозорци, от които може да се наблюдава отстрани, случващото се в болничните стаи, а не са като малките прозорчета в МБАЛ “Св. Кирил”. Тази болница има своите предимства”, разказа Юлиан Вергов. ", "date": "2019.01.19", "title": "Вергов: Доц. Банков се променя в 'Откраднат живот: Любовта лекува'"}
{"url": "https://offnews.bg/sviat/97-godishniat-printc-filip-podkaral-kola-dva-dena-sled-katastrofata-695835.html", "text": "Съпругът на британската кралица принц Филип е шофирал два дни, след като , съобщава Би Би Си.97-годишният принц бил видян да управлява нов Land Rover. Снимки са публикувани във вестниците Daily Mail и The Sun. Изданията твърдят, че вътре е принц Филип. Той шофира, а в колата няма друг човек. Намира се в Сандрингам, Норфолк.Колата била доставена до Сандрингам в петък.Принцът не беше ранен в катастрофата, но две жени пострадаха. Тогава той блъсна автомобил Kia. 28-годишната шофьорка в другия автомобил има порязвания, а 45-годишна жена е със счупена китка. 9-месечно момченце, пътувало в автомобила, е невредимо.Говорител на Бъкингамския дворец потвърди след преглед на принца в болница, че той няма притеснителни наранявания. Той допълни, че е била осъществена връзка с пътувалите в Kia-на и взаимно са били отправени благопожелания.Полицията в Норфолк увери, че ще разследва катастрофата и ще бъдат предприети всички необходими действия. Оттам уверяват, че няма да проявяват пристрастия.", "date": "2019.01.19", "title": "97-годишният принц Филип подкарал кола два дена след катастрофата"}
{"url": "https://offnews.bg/politika/shalamanov-mozhe-da-razpolagame-s-f-16-predi-liatnata-vakantcia-695817.html", "text": "България би могла да разполага с F-16 преди лятната ваканция. Това каза за радио \"Фокус\" министърът на отбраната в служебното правителство на Георги Близнашки през 2014 г.  и член на Атлантическия съвет на България Велизар Шаламанов. Той обясни, че с приближаването на местните избори наесен, парламентът може да има проблеми с вземането на решения в срок. България трябва максимално бързо да изпрати писмо заявка за придобиване на F-16 до САЩ. В рамките на 3-4 месеца след това САЩ трябва да изпрати до България писмо с приемане на предложението. Това е и договорът, който страната ни трябва да подпише и ратифицира. Следващата критична стъпка е да бъде платена цялата сума по договора, за да започнат първите стъпки на изпълнението, обясни Шаламанов.Той уточни, че този проект за превъоръжаване е сложен и за доброто му решение е необходимо създаване на силен програмен офис, който да води преговорите със САЩ и след подписването на договора да стане съвместен офис за цялостна трансформация на ВВС и армията.F-16 е най-добрият самолет във военнотехнически и стратегически план. Предстои подготовка на пилотите ни за управлението на такъв самолет“, каза още Велизар Шаламанов. Демагогия е да се говори, че разходите за превъоръжаване са в конкуренция със социалните програми. Отбраната ни се гарантира от член 5-ти на Вашингтонския договор, който е много по-различен от Варшавския.  Изисква се всяка страна да развива отбранителни способности в рамките на нейните човешки и бюджетни възможности. От срещата в Уелс изискванията са съвсем ясни - 2% от БВП за отбрана, като над 20% от тях за превъоръжаване. Това е много по-малко от времето на Варшавския договор, когато харчехме от 6 до 10% за отбрана“, уточни Велизар Шаламанов.  ", "date": "2019.01.19", "title": "Шаламанов: Може да разполагаме с F-16 преди лятната ваканция"}
{"url": "https://offnews.bg/sviat/eksprezidentat-bush-cherpi-s-pitci-ostaveni-bez-zaplati-amerikanski-oh-695832.html", "text": "Бившият американски президент Джордж Уокър Буш се превърна в доставчик на пици, за да помогне на оставените без заплати заради затварянето на правителствени служби държавни служители.Федералното правителство на САЩ бе частично затворено заради липсата на консенсус между Конгреса и Белия дом за бюджета за 2019 година, тъй като президентът Доналд Тръмп настоява в него да бъдат добавени 5 милиарда долара за изграждане на стена по границата с Мексико.В резултат на разрива около 800 хил. служители останаха без заплати от 22 декември.На фона на кризата днес Буш публикува снимка, на която се вижда как носи кутии с пици на охранителите си от Сикрет сървис, и съобщение, в което пише, че е време лидерите от двете страни да оставят политиката настани, да се съберат и да сложат край на това блокиране на работата, което е и най-дългото в американската история.Около 800-те хиляди засегнати федерални служители работят, без да им плащат или не ходят на работа. 6 000 от тях са служители на Сикрет сървис, около 85% от които продължават да работят, въпреки че не получават заплати.Жестът на бившия президент на САЩ идва, след като канадските ръководители на въздушното движение изпратиха пици до колегите си отвъд границата, за да им помогнат в ситуацията, в която се намират.", "date": "2019.01.19", "title": "Експрезидентът Буш черпи с пици оставени без заплати американски охранители от Сикрет сървис"}
{"url": "https://offnews.bg/112/pozhar-izpepeli-tri-kashti-pametnitci-na-kulturata-v-gabrovo-695833.html", "text": "Пожар изпепели три къщи паметници на културата, строени през 19-ти век в центъра на Габрово, съобщи БНТ.Няма пострадали.Пламъците са тръгнали от къща, в която се извършва ремонт. Предполага се, че огънят е избухнал от уред включен в електрическата мрежа.Сигналът за инцидента е подаден около 10 ч сутринта. Часове наред огнеборците се опитваха да потушат пожара, но и трите къщи са почти напълно изгорели.Разследването продължава.", "date": "2019.01.19", "title": "Пожар изпепели три къщи - паметници на културата в Габрово"}
{"url": "https://offnews.bg/sviat/deseti-protest-na-zhaltite-zhiletki-80-000-politcai-po-ulitcite-na-fr-695820.html", "text": "Десета поредна събота на протести на „жълтите жилетки” във Франция – точно два месеца след началото им днес отново се очакват шествия в Париж и в други градове на страната.Близо 80 000 полицаи и жандармеристи са мобилизирани във Франция, 5000 от тях вече са заели позиции в Париж.Не е изключено отново да има напрежение и сблъсъци в следобедните часове, когато по традиция в шествията се включват радикално настроени протестиращи. Протестите продължават, въпреки че тази седмица президентът Еманюел Макрон даде началото на национален дебат, чиято цел е до март ясно да се формулират исканията на „жълтите жилетки”, за да се търсят решения.", "date": "2019.01.19", "title": "Десети протест на жълтите жилетки, 80 000 полицаи по улиците на Франция"}
{"url": "https://offnews.bg/sviat/desetki-zhertvi-na-gripa-v-rumania-695821.html", "text": "Броят на починалите от грип в Румъния този сезон нарасна до 18 души, предаде информационният сайт Зиаре, като цитира Националния център за наблюдение и контрол на заразните болести. 18-та жертва на грипа е 19-годишен младеж от окръг Прахова, при който е бил потвърден грипен вирус тип А. Момчето е имало и други заболявания, и не е било ваксинирано против грип, уточнява БНТ. Министърът на здравеопазването Сорина Пинтя обяви преди няколко дни, че Румъния \"е на крачка от епидемия\", като се има предвид големия брой случаи на грип, регистрирани миналата седмица.Тя уточни, че окръжните дирекции по обществено здраве са получили нареждане да информират министерството на здравеопазването при увеличение на броя на вирусните заболявания и допълни, че ваксинацията е най-сигурният начин за предпазване от болестта. За първите пет смъртни случая от грип в Румъния бе съобщено на 9 януари, припомня Зиаре. У нас грипна епидемия е обявена в областите Ямбол, Бургас, Стара Загора, Перник, Пазарджик, Шумен, Силистра и Смолян. Пред епидемия e и Русе. ", "date": "2019.01.19", "title": "Десетки жертви на грипа в Румъния"}
{"url": "https://offnews.bg/112/zadarzhaha-21-godishen-alo-bandit-bil-i-mule-po-drugi-izmami-695819.html", "text": "21-годишен ало измамник залови МВР в Пазарджик. Непознат се е обадил на възрастна жена от Пазарджик, представил се за лекар и й казал, че дъщеря й е претърпяла инцидент. За това спешно била необходима операция, за която трябвало да се плати 17 000 лева. Притеснената жената обяснила, че няма толкова пари в жилището си, най-много може да събере 3000 лева. Непознатият пояснил, че и тази първоначална вноска е достатъчна за извършване на операцията и дал насоки на възрастната жена да чака куриер, на когото да предаде парите. Отивайки на мястото, за да получи парите, криминалистите изненадали и задържали 21 – годишен мъж от село Звъничево.Наложена му е полицейска мярка за 24 часа. По случая е образувано полицейско производство. В хода на допълнителните оперативни действия, било установено, че в ролята си на „муле“ той е съпричастен и към две други телефонни измами, станали преди седмица на територията на областния град. Тогава от две жени на 72 и 86 години получил общо 12 400 лева и златни накити.Работата по документиране на цялостната престъпна дейност на 21 - годишния мъж продължава под наблюдението на прокуратурата.", "date": "2019.01.19", "title": "Задържаха 21-годишен ало бандит, бил и муле по други измами"}
{"url": "https://offnews.bg/sviat/66-zhertvi-76-raneni-sled-vzriva-i-pozhara-pri-opita-za-krazhba-na-go-695825.html", "text": "Най-малко 66 са жертвите на експлозията и последвалия пожар в Мексико, съобщи губернаторът на щата Идалго Омар Фаяд, цитиран от АФП. 76 са ранени.Първоначално бе съобщено за 21 жертви.Взривът стана в град Тлауелилпан, на 85 км северно от столицата. Нефтопроводът там бил пробит, за да се източва петрол с кофи.Фаяд призова съгражданите си да не участват в кражби на гориво, за да не се стигне до още трагични случаи. А президентът Андрес Мануел Лопес Обрадор обеща да засили борбата с кражбите на гориво, от които страната губи над 3 млрд. долара годишно.„С цел да предотвратяваме подобни трагедии, ще засилим борбата с контрабандата и кражбите на гориво. Ще продължим докато напълно не изкореним тези практики, като разбира се ще дадем възможности на хората, за да не са принудени да прибягват до престъпления“, каза той.", "date": "2019.01.19", "title": "66 жертви, 76 ранени след взрива и пожара при опита за кражба на гориво в Мексико"}
{"url": "https://offnews.bg/tenis/andre-agasi-sravni-grigor-dimitrov-s-dvigatel-na-ferrari-695823.html", "text": "Когато имаш двигател на \"Ферари\", трябва да знаеш как да го използваш. Моята задача е да му помогна да използва по-добре уменията си, казва легендата в тениса Андре Агаси за Григор Димитров, към чийто екип се присъедини наскоро, в интервю за коментарното студио \"Гейм, Шет и Матс\", излъчено вчера по \"Евроспорт\".Вчера българинът спечели третия си мач от Откритото първенство на Австралия и се класира за 1/8-финал, който е в утрешната програма на турнира от Големия шлем.След двубоя си Григор бе поканен в студиото за разговор с Матс Виландер и Барбара Шет, пред които изгледа коментара на Агаси и сподели, че той наистина го прави по-добър човек, че се радва, че нещата между него и Новак Джокович \"не се получиха\", защото това е дало възможност Агаси да се присъедини към неговия екип.\"Желанието ми е да продължавам да се уча, все още трябва да бъдат свършени много неща. Винаги се опитвам да спазвам ежедневната си рутина, но и да подобрявам. Доволен съм от начина, по който сервирах\", коментира Григор вчерашния мач.Той сподели, че за него Агаси е \"невероятно специална личност\". \"Когато бях малко дете, за мен той беше символ на подражание, както и неговият треньор Гил\".А как Агаси е бил привлечен? Разговаряхме с Дани  и изведнъж ни дойде тази идея: \"Защо да не се свържем с Андре?\".Българинът признава, че миналата година е имало \"период, в който прекалявах с тренировките. С Дани намерихме начин да тренираме по-умно, а не повече\".", "date": "2019.01.19", "title": "Андре Агаси сравни Григор Димитров с двигател на Ferrari"}
{"url": "https://offnews.bg/sviat/na-12-g-pochina-bu-naj-sladkoto-kuche-na-sveta-695834.html", "text": "Четириногата звезда в социалните мрежи - , порода померан, почина на 12 години в неделя сутринта, съобщи Би Би Си.Собствениците му са цитирани да казват, че то имало \"сърдечни проблеми\", откакто \"най-добрият му приятел\" - куче, наречено Бъди, починало през 2017 г.\"Мислим, че сърцето му буквално беше разбито, когато Бъди ни напусна\", пишат те във Фейсбук.Бу има 16 милиона последователи във Фейсбук, телевизионни участия и за него дори беше написана книга \"Бу - животът на най-сладкото куче в света\".Бу и Бъди живели заедно 11 години, преди Бъди да почине през септември 2017 г. на 14-годишна възраст.Собствениците пишат още, че са \"съкрушени\", но намират утеха, защото кучето им повече не изпитвало болка. Те смятат, че Бъди е първият, който е \"поздравил\" Бу \"от другата страна\".Обръщат се към починалото си куче с думите: \"Бу, обичаме те с целите си сърца, ще ни липсваш до деня, в който отново се срещнем\".", "date": "2019.01.19", "title": "На 12 г. почина Бу - 'най-сладкото куче на света'"}
{"url": "https://offnews.bg/politika/ivan-takov-v-sofia-ne-mozhem-da-dishame-ot-dva-dni-695822.html", "text": "В София от два дни не можем да дишаме, а къде са мерките на Столична община срещу мръсния въздух?Това попита общинският съветник от БСП Иван Таков, който е член на Комисията по опазване на околната среда, земеделие и гори. Според него пълното бездействие на управляващите в Столична община в последните дни по проблема с чистотата на въздуха в града отново показва, че системата за ранно предупреждение не работи.\"С колегите от групата на БСП в СОС отдавна говорим, че тази толкова рекламирана система не работи. И за пореден път имаме доказателство за това, заяви Иван Таков. - Два дни в София виждаме какво дишаме, измервателните станции показват много притеснителни стойности за замърсеност на въздуха, а управляващите в Столична община демонстрират арогантно мълчание и бездействие. Нали в края на миналата година гласувахме кметът Йорданка Фандъкова да има възможност да въвежда мярката \"Зелен билет\" още при прогноза за замърсяване на въздуха. Къде е този \"Зелен билет\"? Защо вчера и днес в София не е въведен зеленият билет - единствената що-годе прилична мярка срещу замърсяването на въздуха?! Ясно е, че тази прословута система за ранно предупреждение изобщо не работи\".Според Иван Таков, управляващите в Столична община са напълно безсилни да се справят с проблема със замърсяването на въздуха в града. \"От години говорим за него, България беше осъдена от Европейската комисия заради мръсния въздух, а ефективни действия от страна на управляващите в СО няма. Вече е съвсем очевиден този факт, коментира той. - Има само имитация на действия и мерки, които са с цел замитане на пробема под килима, за да не руши имиджа на кмета. А здравето на гражданите отново остава на произвола на съдбата\".", "date": "2019.01.19", "title": "Иван Таков: В София не можем да дишаме от два дни"}
{"url": "https://offnews.bg/nashite-avtori/moiat-sviat-ne-e-tvoiat-695818.html", "text": "С моите осмокласници гледахме „Одисея“. Направен е като приказка през онази далечна 1997 година. Е, ефектите стоят малко дървено, но режисурата на руснака и майсторството на Арманд Асанте, Грета Скаки и останалите покриват всичко. А заглавието за есето го заемам от песента на К. Маричков, понеже пасва добре на идеята ми. Засега на осмокласниците съм им дал други теми за размишление, свързани все с тази вълнуваща история на Одисей, който десет години се опитва да се завърне в Итака и двайсет години не е виждал своята любима Пенелопа.Една от темите им е „Нищо повече от човек, но и нищо по-малко“. Думи на самия главен герой, когото Кончаловски е нарисувал максимално близък до оригинала на Омир. И в същото време твърде съвременен и християнски по внушение. Ако трябва да сравнявам двамата братя световни режисьори, предпочитам Кончаловски пред Михалков. По-разбираем ми е. Михалков понякога се опитва да ползва разни непозволени хватки, да опъва патриотарската струна или да търси по-шокиращ образ самоцелно. С последния си филм за пощальона Тряпицин Кончаловски доказа, че кино може да се прави и без професионални актьори и скъпи декори.Радвам се, че още никой не ми е забранил да говоря за семейните ценности. За традиционното семейство, което се състои от мъж, жена и, ако им е писано, деца. Ценностите на Одисей, който преодолява всички препятствия и изкушения, за да се върне при съпругата и детето си. А можеше да не се завърне. Ако беше някой друг, ако беше някакъв безхарактерен, малодушен и нефелен съвременен лигльо, щеше да се откаже от завръщането, още когато оная коварната Цирцея му погоди номера с времето. Успя да се откопчи от нея, както по-късно успя да преодолее и другата красавица - Калипсо. Някой може да възрази, че Одисей не е останал верен на Пенелопа. Е, кой ще го осъди? Не е ли по-важно, че успява да премине през всичко и накрая да се завърне? Слиза даже до Хадес, минава между Сцила и Харибда, превъзмогва всичко, защото го движи любовта му. Има посока и е мъжко момче. Всичко, което му се случва, е последица от хитростта му с Троянския кон. Одисей е пример за човек, който си е понесъл отговорността и си е изтърпял наказанието.И накрая отмъщава жестоко на всички онези, които са се опитали да обсебят света му. Неговият свят, който е създал сам и който не може да принадлежи на друг. Но не бърза да ги накаже веднага. Изпитанията са го научили на търпение. Дълготърпеливите печелят. Търпението е добродетел. (Това, че ние търпим трийсетина години някой да гради собствения си покварен свят за наша сметка, не се нарича търпение. Това е примирение и овчедушие и също е временно явление.). Одисей не избива всички онези разпасали се и нагли натрапници заради това, че са заклали и изяли добитъка му или че са изпаднали в безкрайно пиянство за негова сметка. Всичко това можеше да бъде простено. Но когато някой се опитва да отнеме моя свят, няма да му го подаря. Моят свят си е мой. Аз си го изградих с Божията помощ. Ти си изгради свой, а не кради.Пред очите на всички деца в големите градове на България бяха сложени пропагандни картинки на еднополови сексуални връзки. Някъде в социалистическата мрежа изписах само две думи за коментар, чийто смисъл беше, че изпитвам погнуса от пропагандата и че подобна разпасаност е имало някога в един град, който Бог унищожил заради покварата му. Беше изтрит от Системата поради несъответствие със „стандартите на общността“. Имало и такива. Стандартите на новите идиоти. Те вече казват кое е нормално и кое - не. А здравият разум да мълчи. Моят свят не е светът на пропагандата. Светът на пропагандата е крадлив, завистлив, мошенически, комерсиален. Моят свят е светът на добрите филми и на Одисей, който преодолял всичко по пътя си, за да се завърне при семейството си. Семейството му се състояло не от двама древногръцки любители на по-особените връзки между индивиди от един и същи биологически пол и осиновено дете. Семейството му било истинско. И истинските семейства са ценност. И ние имаме препятствия да преодоляваме днес. Нашите са по-коварни и от Одисеевите, по-страшни от Хадес, Сцила и Харибда.Радвам се, че още имам възможността да показвам такива истински филми за такива истински герои на децата.", "date": "2019.01.19", "title": "Моят свят не е твоят"}
{"url": "https://offnews.bg/112/mazh-zagina-pri-pozhar-v-sofia-695824.html", "text": "63-годишен мъж е загинал при пожар в кв. „Христо Ботев“, съобщиха от „Пожарна безопасност и защита на населението“.Сигналът за инцидента е подаден на 18 януари в 13.29 часа.Пожарът е горял в жилищна сграда в квартала.Унищожени са мебели, бяла и черна техника.Неясно е какво е предизвикало пожара.", "date": "2019.01.19", "title": "Мъж загина при пожар в София"}
{"url": "https://offnews.bg/temida/balgarka-sred-zadarzhanite-za-finansirane-na-terorizam-695826.html", "text": "Шестима души са привлечени като обвиняеми след вчерашната акция за разбиване на група за международен тероризъм, съобщи говорителят на прокуратурата Румяна Арнаудова пред програма \"Хоризонт\" на БНР.Сред тях има и българка, съобщи Арнаудова пред bTV.Петима са задържаните за 72 часа, а шестият се издирва. Те са обвинени в две престъпления - финансиране на тероризма и участие в престъпна група. Утре ще бъде поискана най-тежката мярка за тях - задържане под стража.Групата прехвърляла пари от страна в страна, с които се финансирали различни престъпни дейности. За неин ръководител е сочен временно пребиваващ у нас сириец. 43 души бяха арестувани в петък по подозрение, че са част от престъпна схема за финансиране на тероризъм чрез системата за превод на пари, известна като \"Хавала\". ", "date": "2019.01.19", "title": "Българка сред задържаните за финансиране на тероризъм"}
{"url": "https://offnews.bg/temida/20-hapcheta-i-uiski-preliudia-kam-bezpametnoto-ubijstvo-na-mladata-z-695827.html", "text": "20 хапчета успокоително лекарство и уиски са прелюдията към убийството на 25-годишната Калина, извършено на 16 януари в кв. Банишора в София. Интимният ѝ приятел, който е обвинен за престъплението, остава в ареста, реши Софийският градски съд.23-годишният Васил Василев влезе в съдебната зала разплакан и не каза и дума, пише \"24 часа\". От самото начало той твърди, че не помни нищо от нощта на убийството. Пред адвоката си Христо Чолаков казал, че ако го е извършил, ще се покае.След заседанието, гледано при закрити врата, адв. Чолаков разказа подробности.В последния ден от живота на Калина Васил изпил два блистера, 20 успокоителни хапчета - по думите на адв. Чолаков, преди да се прибере. Работел като готвач, бил по цял ден на крак и трудно издържал болката, обяснява той в интервю, излъчено от \"24 часа\". Калина му се обадила с молба да купи уиски на връщане. Той го направил и се прибрал. Вечеряли, пили и вероятно са правили секс, имали са бурен сексуален живот, с нестандартни за него практики, по думите на адвоката. Момичето е намерено голо и мъртво, а мъжът казва, че не помни какво се е случило. Когато се осъзнал, взел пистолет и се прострелял два пъти, но не успял да се самоубие. Едната сачма все още е в областта на врата му, другият е засегнал ръката.Прокурорът не вярва в твърдението за безпаметност и смята, че това е защитна теза.Според медици пък твърдението за 20 изпити таблетки е пресилено, защото това е несъвместимо с живота.Адвокатът опровергава появилата се версия за ревност - първоначално се разкри, че двамата имали пререкание заради съобщение, което Калина не искала да му прочете. Той е имал всички нейни пароли, не става въпрос за ревност, категоричен е адвокатът.Двамата били сгодени. Родителите им очаквали да създадат семейство.", "date": "2019.01.19", "title": "20 хапчета и уиски - прелюдия към безпаметното убийство на младата жена в 'Банишора'"}
{"url": "https://offnews.bg/obshtestvo/sajtat-na-mvr-krie-fishovete-za-globi-za-koito-ne-znaem-695815.html", "text": "Сайтът на МВР не показва фишовете за глоби, които не са връчени на шофьорите, а само вече получените наказания.Системата на КАТ не позволява да проверяваме за неполучени глоби, съобщи Нова тв след сигнал на зрители. От министерството обясняват, че по закон електронните фишове влизат в сила, чак след като бъдат връчени лично и затова не излизат на сайта.Това е направено, понеже има в самото законодателство давностни срокове. Лицата, когато разберат, че са извършили нарушения, започват да предприемат действия по така нареченото укриване от връчване на тези електронни фишове и естествено ние не можем да стигнем до ефективност на тези наказания\", коментира инспекторът от отдел Пътна полиция при ГДНП Станислав Илиев.Според юристи абсолютната давност в административно-наказателното производство е четири години и половина от извършване на нарушението. 4,5 години по-късно е изтекла абсолютна давност и в този случай гражданинът е добре да обжалва електронния фиш или наказателното постановление пред съда с този аргумент, заяви адвокат Елмира Исмаил.От МВР съобщават още, че ако ви спрат и имате неплатена глоба, за която не знаете, актът ще ви бъде връчен на място.Общо през 2018 г., заради санкции, са отнети 25 000 шофьорски книжки.", "date": "2019.01.19", "title": "Сайтът на МВР крие фишовете за глоби, за които не знаем"}
{"url": "https://offnews.bg/futbol/rapid-viena-si-nabeliaza-napadatel-na-tcska-695798.html", "text": "Нападателят на ЦСКА Мауридес е желан от Рапид Виена, съобщава водещият австрийски всекидневник \"Kurier\". Според изданието тимът спешно търси футболист на тази позиция и бразилецът е начело на списъка с желани играчи.Рапид удря на камък в опитите да привлече аржентинеца Андрес Вомбергар от словенския Олимпия Любляна и затова бразилецът от ЦСКА се е превърнал в трансферна цел номер 1.Треньорът Дитмар Кюбауер настоява за бързо привличане на нападател, като е настоявал за типичен таран, какъвто е Мауридес.Бразилецът е приковал интереса му с изявите си в мача с Адмира Вакер, когато отбеляза два гола на реванша, спечелен с 3:1.Индикация дали до сделка за Мауридес може да се стигне ще бъде евентуалното му неучастие в утрешната контрола с Академия Пушкаш на лагера в Испания.", "date": "2019.01.19", "title": "Рапид Виена си набеляза нападател на ЦСКА"}
{"url": "https://offnews.bg/sviat/i-italianskiat-grad-matera-stava-evropejska-stolitca-na-kulturata-za-2-695799.html", "text": "Италианският град Матера открива тази вечер домакинството си на Европейска столица на културата. Южният италиански град в областта Базиликата ще носи тази титла редом с Пловдив, където церемонията по откриването беше на 12 януари. Откриването ще бъде излъчено директно по първи канал на обществената телевизия Раи и Радио Раи. Матера е четвъртият град на Италия след Флоренция, Генуа и Болоня и първият от южната част на страната избран за такава столица.Градът, областта Базиликата и културата на цяла Европа ще бъдат представени с изпълнението на 20 плюс 19 оркестри, символ на настоящата година. Оркестърът на Матера и пловдивският „Марица брас бенд“ ще представят двете европейски столици на културата.Кулминацията ще бъде на сцената на площад „Сан Пиетро Кавеозо” с изпълнения на известни актьори и певци като Скин, Артуро Бракети, Стефано Болани и др.Приветствено слово ще произнесат президентът на страната Серджо Матарела и премиерът Джузепе Конте. Следват пиротехнически спектакъл и специално организирани забавления по улиците и заведенията на града с много и разнообразна музика.", "date": "2019.01.19", "title": "И италианският град Матера става европейска столица на културата за 2019"}
{"url": "https://offnews.bg/obshtestvo/signal-za-stroitelstvo-do-alepu-ukrepvat-brega-695810.html", "text": "Спешна проверка извърши бургаската екоинспекция, заради сигнал от природозащитници за строителни дейности на плажа \"Св. Тома\" до местността Алепу.Фирма с изрядни документи работи по укрепването на брега, където има свлачище, показва проверката, съобщи БНТ. Теренът е между т. нар. Шофьорски плаж и комплекса \"Св. Тома\" до местността \"Алепу\". От екоиснпекцията потвърдиха, че при тях  за строеж на курортен комплекс, което е минало всички процедури и е законно. Инвестиционното намерение съответствало и на предвижданията на ОУП на община Созопол.Тъй като е регистрирано свлачище в района, се предвижда като първи етап укрепване на терена, след което ще започне и основното строителство, съобщи Детелина Иванова от РИОСВ-Бургас. От строителната фирма обясняват, укрепването се извършва на площ от 1000 кв.м. Укрепването на брега трябва да завърши до началото на летния сезон. ", "date": "2019.01.19", "title": "Сигнал за строителство до Алепу, укрепват брега"}
{"url": "https://offnews.bg/futbol/georgi-dermendzhiev-sashto-e-variant-za-trenior-na-levski-695801.html", "text": "След като вчера упорито се говореше, че Станимир Стоилов може да стане треньор на Левски, \"Меридиан мач\" излезе с новината, че бившият наставник на Лудогорец Георги Дерменджиев също може да поеме \"сините\".Той в момента е без работа, след като през лятото си тръгна от Казахстан, където води отбора на Ордабаси. Запознати твърдят, че вече са проведени няколко предварителни разговора с него.Остава само да получи официална оферта. Както е известно настоящият треньор Славиша Стоянович иска да води Левски и Латвия едновременно поне до лятото.Това обаче не се нрави на \"сините\", които искат да имат треньор, който е съсредоточен единствено върху ситуацията на \"Герена\".Вариант номер 1 си остава обаче Станимир Стоилов, който също е свободен. За последно Мъри води националният отбор на Казахстан.", "date": "2019.01.19", "title": "Георги Дерменджиев също е вариант за треньор на Левски"}
{"url": "https://offnews.bg/politika/v-bsp-zavartiaha-i-kostadin-paskalev-za-kandidat-kmet-na-sofia-695785.html", "text": "Името на Костадин Паскалев се обсъжда в БСП като кандидат за кмет на София за вота наесен, научи OFFNews от \"Позитано\" 20. Бившият вицепремиер в кабинета на Сакскобургготски от квотата на социалистите е бил два пъти кмет на Благоевград и председател на Националното сдружение на общините, мотивират се поддръжниците му в червените редици. Даже е бил учител - по математика, припомнят от БСП, намеквайки за професията на градоначалника Йорданка Фандъкова. Паскалев бе и министър на регионалното развитие и благоустройството.Кандидатурата му за кмет на столицата от БСП се  появява не за първи път - през 2015 г. огласени данни от проучване на софийската структура на червените показаха, че Паскалев заедно с Корнелия Нинова и Калоян Паргов е сред най-харесваните от симпатизантите на левицата за пост № 1 на \"Московска\" 33. Тогава обаче БСП заложи на Михаил Мирчев в надпреварата, който остана трети след Фандъкова и Вили Лилков от РБ. БСП-София ще обяви официално кого номинира за кандидат - кмет на столицата след евровота през май. Лидерът на най-голямата структура на социалистите Калоян Паргов обаче вече съобщи, че \"имаме три-четири кандидатури за кмет на София, сред които е и ,на омбудсмана Мая Манолова\". Направи го на XIII-ата Конференция на Софийската градска организация на БСП, на която кандидатура за кмет на София на фигурираше в дневния ред. , и вън от партията, обясни обаче Паргов, след като зам.-председателят на ПГ на \"БСП за България\" Георги Свиленски  от парламентарната трибуна. Изглежда парадоксално, но най-големият проблем с кандидатурата на Паскалев е, че той е член на БСП. Още през август миналата година стана ясно какъв е предпочитаният профил на кандидата за кмет сред симпатизантите на партията в София: мъж на възраст между 35 и 60 години, с мениджърски опит, дори да е \"управлявал в живота си поне вестникарска будка\". Паскалев покрива изискванията, ако те все още са валидни. В София обаче БСП е постигала най-висок резултат в битката за кметския стол през 2003 г., когато кандидатът й - банкерът Стоян Александров, който не бе член на партията, изпревари синия лидер Надежда Михайлова и се изправи на балотаж срещу Стефан Софиянски. Дали сега чисто червена партийна кандидатура може да се пребори за управлението на столицата пак е съмнително, обясняват поддръжници на идеята столетницата да издигне надпартиен кандидат, за да събере той по-широка подкрепа.Срещу Паскалев има и друг довод против - името му се свързва с Благоевград, няма нищо общо със София. Не е така, твърдят защитниците му и посочват, че той от години живее в столицата. Паскалев бе и сред 50-те членове на националния съвет, които  срещу смяната на главния редактор на в. \"Дума\" през октомври миналата година. ", "date": "2019.01.19", "title": "В БСП завъртяха и Костадин Паскалев за кандидат-кмет на София"}
{"url": "https://offnews.bg/sviat/tramp-sas-spetcialno-obrashtenie-tazi-vecher-za-biudzhetnata-kriza-i-s-695803.html", "text": "Американският президент Доналд Тръмп няма да обяви извънредно положение заради частичното спиране на дейността на федералното правителство, съобщи  CNN. Тръмп заяви, че тази вечер ще направи специално обръщение от Белия дом за бюджетната криза, заради разногласията с Конгреса за изграждането на стена на границата с Мексико. Много местни коментатори веднага предположиха, че президентът възнамерява да обяви извънредно положение в страната, за да използва бюджетните средства на Пентагона. Според източниците на CNN обаче по време на речта си Тръмп възнамерява да се обърне към демократите с предложение, насочено към прекратяване на сегашната бюджетна криза и възстановяване на работата на правителството, информира Фокус. Не са известни подробностите за предложението, но според тв канала президентът възнамерява да направи някои отстъпки, за да принуди демократите да продължат преговорите. Американският лидер обаче няма намерение да се откаже от плановете за изграждане на стена на границата с Мексико. ", "date": "2019.01.19", "title": "Тръмп със специално обръщение тази вечер за бюджетната криза и стената към Мексико"}
{"url": "https://offnews.bg/obshtestvo/mrasen-vazduh-dnes-v-10-grada-695802.html", "text": "В 10 града у нас е отчетено замърсяване на въздуха тази сутрин, показват данните на „Air Quality Index“ на Европейската комисия. Концентрацията на фини прахови частици над нормите в квартали на София, Варна, Благоевград, Перник, Пловдив, Хасково, Плевен, Велико Търново, Русе, Шумен. В столицата най-мръсен е въздухът в  „Надежда“, „Хиподрума“, „Павлово“, „Младост“ и „Дружба“.Леко раздвижване на атмосферата се очаква в следобедните часове, но то ще засегне предимно Североизточна България, съобщи Нова тв. По-осезаем ще бъде вятърът при преминаването на поредния средиземноморски циклон в средата на следващата седмица.", "date": "2019.01.19", "title": "Мръсен въздух днес в 10 града"}
{"url": "https://offnews.bg/nashite-avtori/za-zlobata-ili-dobro-ili-nishto-695595.html", "text": "Дали българите сме зли хора? Ето това се питам и естествено – знам отговора. Че кой не го знае?Сега обаче аз мога да си поиграя и като някой истински писател да не кажа никакъв отговор още половин час. И всички да си мислят, че отговорът е тоя, който те си мислят. Да, ама не. (помните ли Петко Бочаров?)Всъщност аз – като си помисля за злобата на българите, пък и за каквато и да е „най-характерна черта на българите” (завистта, проклетията, но също и трудолюбието, гостоприемството) – се сещам, че ние, българите, сме оформяли представите си за тия „най-характерни наши черти” обикновено на основата на пълна изолация и непознаване на други народи. На село, сред комшиите, така да се каже.А след като сме опознали други народи, вече сме имали силно предубеждение за „най-характерните черти в нашия национален характер”... и съвсем според теорията на Леон Фестингър за Когнитивния дисонанс – ние сме нагаждали данните от действителността към вече съществуващите си представи – а не обратното.И така – аз си знам: нашата представа за нашия си национален характер е продукт на непознаване на света.Знам си: Видим ли италианци – ще осъзнаем, че далеч не сме кой знае какви скандалджии, както си мислим. Видим ли англичани – ще осъзнаем, че не сме никакви грубияни. Видим ли сърби – че не сме чак толкова злобни. Но и това, естествено, е глупост.Всяка народопсихологическа спекулация е глупост. Защото, когато я правим, ние въобще не си даваме сметка, че именно на основата на предубеждения ние търсим и наивно намираме Именно Такива Черти, Каквито Очакваме да Намерим у един народ.Щом сме си казали, че сме злобни – ще гледаме и ще търсим именно злоба у нас си. И ще я намираме. Защото който търси – намира.Защо ли пиша тия редове?Защото напоследък – по няколко най-различни, наистина нямащи почти нищо общо един с друг поводи, аз писах статии във Фейсбук, препечатваха ги вестници и сайтове, статиите достигаха до внушителен брой хора. И...И-и-и. И върху мен се изсипваха вагони наистина впечатляваща злоба.Как да не си помисля абсолютно тривиалното: Българинът е ужасно злобен човек!А като поразсъждавам след това - много кратко и едностранчиво – да стигна и до извода, че е завистлив: защото злобата обикновено се дължи на завист.Видях, примерно, с ужас, че българи говорят злобно и за умрели хора. Което ме учуди, освен че ме ужаси. Защото да се говори лошо за умрели хора е некрасиво. Но според българина, който е доста суеверен човек (вероятно заради комунизма, който го отстрани от вярата, а суеверие вирее най-добре там, където няма вяра) да се говори лошо за умрял наскоро човек е и опасно!Българинът не смее да говори лошо за умрял наскоро човек...защото той ще вземе да му отмъсти! Колкото и смешно да звучи, но от устите на хиляди и хиляди българи можем все още да чуем: До четиридесетия ден душата на мъртвия още броди по земята. Та дотогава...Средновековни представи, живеещи в глави, непрекъснато допрени до айфони. Странно и някак – потискащо. Може би пък Средновековието се връзва именно най-добре с айфони и смартфони? Хипертехнологии – неясни, неразбираеми – и ето – хората са идеално отчуждени от яснотата и от стремежа към Знание и Разбиране. Всичко е толкова сложно, че няма нито как, нито защо да го разбираме. И ето – Средновековие. Мистицизъм.Но аз ще повторя – българинът едва ли е по-злобен от другите хора по света.Виждайки все пак колко настървен е в омразата си българинът – съдейки по това, което пише във Фейсбук и по разните форуми – аз започвам да си мисля, че наистина е зъл.Виждам, примерно, как осъжда абсолютно всяка проява на свободомислие. Но като че ли най-жестоко и злобно осъжда... говоренето за себе си. Когато някой човек, особено пък публична личност – започне да говори за себе си, да споделя лични неща – злобата кипва и залива всичко.И аз се питам: Защо ли е така?И един възможен отговор, който ми идва наум е: Българинът и досега бива възпитаван извънредно строго в една...ще я нарека „Анти-Аз идеология”.Още от училище българчето бива приучавано да мрази думата Аз.Всяко говорене за Аз, а не за Ние... всяко говорене, изхождащо от личното и заявяващо, че е лично, субективно, пристрастно и от първо лице – бива наказвано с крясъци!Въпреки „Аз съм българче”. Или може би именно защото има „Аз съм българче”. Защото това „аз съм българче” е едно силно и грубо деиндивидуализиращо, едно „вкарващо в тълпата” твърдение. Което води, оттам нататък, до отказ от ярка и различна индивидуалност. Аз съм българче и нищо повече. Аз не съм Иван Петров Ганев, а съм българче! Или може би – аз съм и Иван, но най-вече съм българче.Българинът никак не търпи някой да е силно, отявлено и ярко „Иван”. Трябва да е най-много„българче”.Мисля си понякога, че това се дължи на стотиците години робство. Българинът много обича думата робство. Самата идея за изявен човек в условията на политическа и икономическа зависимост е нелепа. Как така ще си един изпъкващ Иван? Да не си някой Паша? Така, струва ми се, си мисли с най-дълбоките си мисловни мрежи българинът, някъде в гръбначния мозък на своето робско минало.И все пак – на какво (в основата си) се дължи тая склонност към злобни, отричащи, както сега се казва „хейтърски”, реакции?Дали не е на това...хм, това е много радикална идея, именно защото е много очевидна и елементарна... не е ли защото просто българинът вече... има достъп до медиите и възможност да изразява свободно мнението си?Социалните мрежи са огромна медия.Българинът никога в историята си не е имал възможност да припари до медиите. Българинът е бил винаги човек на слуховете и клюките. Бог високо, цар далеко - това е негов девиз. Бог, цар и техните медии са далечна химера за българина. Те са табу. Българинът може само да си мърмори за царе и богове – по кръчмите и по кухните. Българинът седи някъде – отчужден от властта, откъснат и обидно изгонен от целия обществен дискурс. Остава му да си псува ядно в кафенето (ама и това доскоро беше направо революционно!).И изведнъж на бял кон се появява аленият Фейсбук! С издути платна!Мястото, където - след като сто века (ако вярваме на милия бай Цанев) българинът си е траял и само е мърморил глухо и злобно – сега вече може да избълва Всичко!Всичко!И като се сещам за една такава възможност – ми става по-леко!Защото си казвам, че всъщност сегашното бълване на злоба в социалните мрежи, а и навсякъде – в медиите, по улиците, наистина навсякъде – е един оздравителен процес!Той много прилича на хирургичното отваряне на гноен абсцес. Абсцесът е бил горещ, узрял, издут, пълен до пръсване с гной. И някой добър хирург е взел скалпел и малко несръчно, малко непреценено рязко – е цепнал изпънатата повърхност на буцата, на абсцеса. И сега гнойта изтича и напрежението намалява, и организмът се очиства.Гневът е по-патогенен и по-опасен и от гной.И затова – след като си помислих всичко това – ми става някак дори и приятно. Защото си казвам, че дори когато се лее върху мене тая гной, тая злоба – то е за добро!Защото аз може би съм в ролята на хирурга, който е разцепил абсцеса, и сега върху ръцете му се излива отровата, събирана с години (или с хилядолетия, ако вярваме на милия бай Цанев).И си казвам, че може би единствено ще е полезно да си слагам (да си слагаме) ръкавици. Ръкавиците на благородното безразличие. За да не се заразя.И за да продължим да правим очистващи операции.", "date": "2019.01.19", "title": "За злобата - или добро, или нищо"}
{"url": "https://offnews.bg/tenis/grigor-dimitrov-sreshtu-tiafo-rano-v-nedelia-sutrin-695797.html", "text": "Най-добрият ни тенисист Григор Димитров ще изиграе осминафиналния си двубой на Откритото първенство на Австралия срещу американеца Франсис Тиафо рано сутринта българско време в неделя. Двубоят е програмиран като втори на “Melbourne Arena”, като преди това ще има мач на двойки.Срещите започват в 02,00 часа българско време, което означава, че мачът между Григор и Тиафо ще стартира не по-рано от 04,00 часа. До момента Димитров и Тиафо са се срещали веднъж, като победата е в полза на българина.Той я постигна през изминалата 2018 година на \"Мастърс\" турнира в Канада със 7:6 (1), 3:6, 7:6 (4). Двамата играха и на демонстративния турнир Laver Cup, като победата отново взе българина.", "date": "2019.01.19", "title": "Григор Димитров срещу Тиафо рано в неделя сутрин"}
{"url": "https://offnews.bg/sviat/veber-ako-stana-predsedatel-na-ek-shte-poiskam-da-sprem-pregovorite-695811.html", "text": "Не мисля, че Турция принадлежи към ЕС. Aко стана председател на ЕК,  ще помоля институциите да спрем преговорите с Турция. Това заявява водещият кандидат на ЕНП за евроизборите и претендент за поста председател на следващата ЕК Манфред Вебер в ексклузивно интервю за предаването „Брюксел 1” по Bulgaria ON AIR. По думите му, ако предложението му бъде подкрепено, това няма да е край на отношенията между европейските институции и Турция, а отваряне на нова страница.Бих предложил на Ердоган да говорим за засилване на икономическото сътрудничество, например, като подобрим митническия съюз. Можем да говорим за визовата либерализация - това също е въпрос, който чака решение. Както и за борбата с тероризма – друг въпрос, който стои на масата. Имаме общи въпроси за решаване. Нека ги разглеждаме един по един, смята Вебер. Може да имаме по-добри отношения, но нека спрем нечестните предложения за пълно присъединяване, които няма да проработят,“ коментира Вебер пред водещата Милена Милотинова, която бе и депутат в Парламентарната Асамблея на Съвета на Европа. ", "date": "2019.01.19", "title": "Вебер: Ако стана председател на ЕК, ще поискам да спрем преговорите за присъединяване на Турция"}
{"url": "https://offnews.bg/112/shofior-na-tir-zagina-avtomobilat-mu-se-obarna-na-e-79-695808.html", "text": "44-годишен мъж,управлява товарен автомобил ДАФ с прикачено полуремарке, е загинал при катастрофа. Пътнотранспортното произшествие е станало на главен път Е-79 между селата Люти дол и Ребърково вчера, съобщи Дарик. Товарният автомобил попаднал в канавката вдясно по посока на движението и се обърнал извън пътя. Шофьорът, който е от Димитровград, е починал на място.Причините за катастрофата се изясняват. ", "date": "2019.01.19", "title": "Шофьор на тир загина, автомобилът му се обърна на Е-79"}
{"url": "https://offnews.bg/politika/mareshki-volia-pregovaria-za-istinski-rodoliubiva-koalitcia-695804.html", "text": "ВОЛЯ преговоря за създаването на „една истински родолюбива коалиция с различни социалдемократически и земеделски формации, както и с такива в център дясно, разочаровани и измамени от т.нар. Патриоти”. Това обяви лидерът на партията Веселин Марешки по Нова тв. По думите му ВОЛЯ би подкрепила сделката за самолетите F-16, само ако САЩ ни ги подарят или продадат на символична цена. Формацията не е против модернизацията на армията. „Напротив – тя дори е задължителна. Но не преди образованието и здравеопазването”, заяви зам.-председателят на парламента. Според него разходите за новите самолети ще обрекат младите хора у нас на „глад и мизерия”.", "date": "2019.01.19", "title": "Марешки: ВОЛЯ преговаря за 'истински родолюбива коалиция'"}
{"url": "https://offnews.bg/horoskop/horoskop-za-19-25-ianuari-ot-antonia-mechkova-694072.html", "text": "Периодът ви амбицира за изяви и печалби, но за реализация на някои идеи още е рано. Овните да избягват критичността към околните, мнозина са готови да се налагат, имат се за безпогрешни. Едва ли, още уикендът ще покаже, че даже с близки може да назреят неразбирателства, в понеделник ви се ще сами да си действате, но не сте точни в анализите си. От вторник се очертава тенденция на зависимости – от шефове, от стари обещания, от роднини или приятели. До петък хората ще помогнат както могат, за вас е ценна и хармонията в любовта.Започвате периода под напрежение, още през уикенда трябва да анализирате ситуациите, които не ви харесват или пречат за изпълнение на планове. И в понеделник Телците ще поемат повече задачи заради близки, не е време да усложняват отношения или да показват дребнава взискателност. От вторник усилията ви носят добри резултати и макар по-бавно, привличате подкрепа, симпатии. В петък може да се включите в изпълнение на чужди идеи, но това ще стане основа за нови и ефективни съюзи. В любовта слушайте сърцето си.През следващите дни ще ви се иска делата ви да вървят по-бързо, но няма как това да стане. Пред част от знака се откриват възможности, които трябва да бъдат проучени, пред други Близнаци пречките са сериозни, но пък доказват професионализма и постоянството им. От сряда постиженията ви са още по-убедителни, окуражавате и околните да упорстват. Навременните услуги на колеги, познати и близки ще станат основа на делови съюзи, ще има какво да празнувате. И все пак не пристъпвайте граници, които сами си определяте сега.Спокойни дни, в които ще действате по плановете си и в пълна хармония със своята интуиция. През уикенда Раците ще търсят помощта от по-влиятелни познати, в понеделник не е време за инициатива и припряност. Вторник може да ви изненада и със спънки, затова гледайте рутинните си задачи, няма къде да бързате до петък. Друг въпрос, че мнозина от знака няма да споделят доста от вълненията си, гонят кариера или уреждане на най-лични неща. Можете да посветите повече време именно на любимия, на близки, вие решавате кое кога.Периодът се очертава някак тегав, работата върви бавно и без големи успехи. Лъвовете да не пресилват, макар че от събота до сряда наистина не бива и да бързат. По-бдителните ще се предпазят от куп колегиални интриги и номера на конкуренти. Идеите ви за изява са доходоносни, позициите - принципни, но от понеделник до петък следва да прокарвате мнения с подчертана гъвкавост, а и без да търсите изгода на гърба на околните. Шефове и влиятелни познати ще ви оценят и ще ви подкрепят. В любовта мислете с ума си, чуждият ум е чужд.Това 7-дневие няма да е леко, някои от знака може да се чувстват подведени или изиграни от колеги, партньори, познати. Споко, още в събота и неделя за Девите се очертават ненадейни шансове за изява, а ако имат планове за работа, да ги представят тактично, да направят нужни компромиси. Във вторник може да ви напомнят за неизпълнени ангажименти, вместо да се сърдите – приемете помощ, предложете нови съюзи, екипи, пречки ще има, но не са непреодолими.  В любовта бавно постигате желаното, а вие и не се стремите към лесни победи.Вас следващите дни ви настройват малко по-философски, навярно няма защо да бързате в работата, при решаване на лични проблеми... Все пак доста Везни да бъдат по-предпазливи при уреждането на финансови и партньорски дела, уикендът не носи рискове, а от понеделник ще им трябват услуги. Във вторник може и да не желаете да споделяте с околните. В сряда ще се товарите с чужди задачи. Ще се намери кой да ви подкрепи, няма нужда да влизате в яростни спорове, да ускорявате темпото на дейност. И любовта ви окриля за изявите...\r\nХубав период, понеже и вие сте се потрудили добре за постигане на делови и лични цели. Група Скорпиони действат в сътрудничество с влиятелни познати, усилията им се оценяват високо, а и приходите са добри. В понеделник обаче бъдете по-грижовни за тонуса си, в следващите 2 дни търсете повече услуги, ще възникнат нови шансове за начинания и печалби, ще трябва да ускорите темпото на работата до петък. Професионализмът ви е несъмнен, ще успеете, на влюбените е нужно и време за личните неща. Не отстъпвайте от принципи.Ще останете доволни от това 7-дневие, макар че почва с куп делови проблеми. Стрелците са добри стратези, да проучат по-подробно ситуацията в сферата си на дейност и да планират точно усилията си за следващите дни. Можете да помогнете доста и на колеги, партньори, познати за работата и печалбите им, в понеделник и вторник ще се радвате на общите постижения. От сряда обаче не се месете в чужди разправии, а търсете шансове за нови начинания и съюзи, ще има награди, печалби. Жадувате празник, но не пилейте средства и чувства.Този уикенд е за съвестно изпълнение на задълженията, няма защо да молите близки и познати за помощ. От понеделник Козирозите да бъдат търпеливи в дела, иначе може да усложнят отношения в най-тесния си кръг, и то когато се откриват възможности да ги заздравяват. Сряда носи ненадейни шансове за изява и печалби, трябва да бъдете много бдителни, понякога обстоятелствата рязко се променят и от печеливши стават губещи за вас. Вие сте упорити и щом действате с екип, трябва да допълвате партньори. Спорят ли, не се месете.Вашето 7-дневие налага внимание към стари проблеми и недовършени дела. Бъдете гъвкави, околните не искат да им говорите за слабости, а вие не искате да се месите в техни спорове, които май и не ви засягат. От вторник пречките ще са повече, Водолеите да засилят бдителността си, иначе дребните пропуски ще се трупат и току виж ги спрат във важен момент. Сряда е за уреждане на финансови и административни въпроси, четвъртък е за стратегии, чертайте ги дискретно. За личните неща имате нужда от съвет, не допускайте влошаване...През уикенда влагате много сили, за да напредва целият ви екип, ала не чакайте благодарности на мига. В понеделник Рибите да помислят как да уредят финансови и правни въпроси, иначе може да им изиграят лоша шега, и то скоро. В следващите дни не пилейте време в общуване, макар че срещите са приятни, може да ви обещават сътрудничество, доходи, кариера. От четвъртък прокарвайте гъвкаво идеите си, ще се намерят сътрудници, подкрепа, финанси, а и вие помагате с желание на околни. В любовта нещата ще се напасват дълго.", "date": "2019.01.19", "title": "Хороскоп за 19 – 25 януари от Антония Мечкова"}
{"url": "https://offnews.bg/tenis/toni-nadal-grigor-ima-vsichko-no-mu-lipsva-postoianstvo-695795.html", "text": "Един от най-успешните треньори по тенис Тони Надал говори пред медиите, преди да изнесе открит урок на младите български таланти в столична зала „София\" в \"Борисовата градина\". Посланикът на Sofia Open 2019 даде мнението си за играта на Григор Димитров и обобщи какво според него е най-важно за един подрастващ тенисист.\"Всеки мач срещу Григор за нас с Рафаел е бил много труден, защото той притежава всичко - сервира добре, има добър форхенд и бекхенд. Единствено постоянство му липсва. Последният ни мач в Австралия беше много труден. Все пак трябва да изчакаме, защото Рафа първо трябва да победи Бердих, а Григор - Тиафо\", заяви Тони Надал по повод евентуален четвъртфинал между Димитров и Надал в Мелбърн, цитиран от БГНЕС.\"Когато видях Димитров за първи път, си казах, че ще стане №1. За момента обаче му липсва постоянство в играта. Не е достатъчно да печелиш само първия сет. Трябва да продължаваш да натискаш. Това му липсва според мен - още малко усилие. Забелязал съм, че понякога той отваря краката повече от необходимото при подготовката за удар, което допълнително затруднява изпълнението\", допълни чичото и бивш треньор на Рафа Надал.\"Най-важното нещо за един подрастващ тенисист е да разбере, че загубата е нещо, което се случва и трябва да се поучи от нея. Трябва да работят упорито всеки ден. Загубата не е края на света, тя е нещо нормално, което всеки изживява. Трябва да продължат напред и да се развиват. Талантът е важен, но не е определящ. Важно е колко още можеш да надградиш и да се трудиш\", завърши по повод всички подрастващи таланти именитият специалист.", "date": "2019.01.19", "title": "Тони Надал: Григор има всичко, но му липсва постоянство"}
{"url": "https://offnews.bg/obshtestvo/oblachno-no-toplo-vreme-prez-sledvashtite-dni-695794.html", "text": "Облачно ще е времето днес, ще превали дъжд и сняг по високите места, но ще е топло за сезона. Максималните температури ще са между 4 и 9 градуса, според прогнозата на НИМХ. Край морето ще духа североизточен вятър, температурите ще се качат до 8 градуса на брега и до 7 сред вълните от два-три бала. Над планините ще преобладава облачно време, но само на отделни места ще превали слаб сняг. Ще духа умерен юг-югозападен вятър. Максимална температура на 1200 метра ще е около 2, а на 2000 метра – около минус 3 градуса. Времето ще остане меко за януари, но по-често облачно и със слаби превалявания през следващите дни.  ", "date": "2019.01.19", "title": "Облачно, но топло време през следващите дни"}
{"url": "https://offnews.bg/interviu/ivan-bedrov-za-zavrashtaneto-na-svobodna-evropa-niama-da-nalagame-ide-695791.html", "text": "- 14 години по-късно Радио Свободна Европа се завръща в България. Защо?- Радио Свободна Европа е създадено преди 70 години, за да помогне на хората в страни, в които има ограничения да научават истината, с истински, проверени новини. Въпреки че днес, исторически погледнато, контекстът е много различен, на практика идеята е същата. Радио Свободна Европа работи на такива пазари, където по различни причини правото на хората да получават вярна, коректна и точна информация по някакъв начин е накърнено. Факторите могат да са много - политически, икономически, поради съвсем други обществени процеси или комбинация от всичко това.Не само българската публика го забелязва, но и много международни организации отчитат, че последните 10 години правото на българите да получават точна и безпристрастна информация не е толкова силно, колкото им се иска.- Как ще се завърне РСВ - в какъв формат? Ще има ли изобщо радио?Организацията се казва \"Радио Свободна Европа - Радио Свобода\". Това е част от историческото ѝ име и с това име е позната и на много хора тук. В България ние сме само \"Свободна Европа\". Думата \"радио\" не присъства в името ни. Няма да излъчваме традиционното старо радио. Ще представяме обаче видео, аудио и текст в различни формати на сайта  и в социалните мрежи. - Кои послания искате да достигнат до аудиторията Ви?- Ние не идваме със задачата да налагаме послания, идеология и т.н. Единствената ни работа е да създаваме верни новини и истории, които са наистина интересни на хората.- Ще създавате ли и публицистика?- От нас хората ще могат да се информират за темите и процесите в света. В същото време сайтът ще присъства много активно и в социалните мрежи. Ще има специално съдържание за фейсбук. Нашият акцент е видеосъдържанието. Хората могат да очакват много видео истории.Разликата, която ще ни отличава от много други медии е, че ние няма да водим тази битка да убедим хората в социалните мрежи да дойдат на нашия сайт. Целта ни е преди всичко да предлагаме точна и проверена информация.Разбира се, по важни теми ще публикуваме и позиции, и коментари. Ще заложим на по-задълбочено представяне на по-малко на брой теми.- С какъв екип ще работите?- Екипът е малък. Аз като ръководител ще бъда базиран в Прага, където е централата на РСВ - една от най-модерните медийни организации, която има над 1000 журналисти в над 20 държави.Главен редактор на българската секция е Татяна Ваксберг. Привлякохме още утвърдени имена като Полина Паунова, Борис Митов, Ивайло Везенков. С нас ще работят и по-младите колеги Елица Симеонова и Теодора Бързакова.- Успех на \"Свободна Европа\"!", "date": "2019.01.19", "title": "Иван Бедров за завръщането на Свободна Европа: Няма да налагаме идеология. Работата ни е да създаваме верни новини"}
{"url": "https://offnews.bg/obshtestvo/plugchieva-za-pirin-v-shvejtcaria-ima-nad-7000-km-ski-pisti-tam-se-v-695807.html", "text": "В Швейцария има над 7000 км ски писти. Към това се добавят още 5000 ски писти за дълго бягане и отделно 500-600 км само за пързаляне с шейни. Лифтовете са около 2400. Става дума за сериозна инфраструктура, Швейцария на сезон посреща 20-25 милиона туристи. Това заяви бившият ни посланик в Швейцария и настоящ в Черна Гора Меглена Плугчиева по бТВ, като коментира окончателно в плана за управление на Пирин от края на 2017 г. Не бива нито да заключваме нашите територии и да бъдат абсолютно недостъпни, нито пък да бъдат унищожени. Не бива да се отива в тези две крайности, подчерта Плугчиева. По думите й в Швейцария няма противоречия между властта и еколозите, защото \"всичко опира до диалога\".Това противопоставяне и слагане на два фронта е грешният подход. Сяда се на масата и се търси съответният разумен компромисен вариант, изтъкна Плугчиева. Тя коментира и предстоящия Световен икономически форум в Давос, на който тази година няма да присъстват ключови фигури като Доналд Тръмп, Еманюел Макрон, Тереза Мей. Плугчиева цитира коментар от швейцарски вестник, който именно поради отсъствията на ключови световни лидери е обявил, че Давос тази година ще бъде като парти за рожден ден, но без участието на рожденика.„В същото време ми се ще да считам, че Давос ще продължи да играе ключова роля като форум за стратегическа визия за развитието на света”, изтъкна Плугчиева. Тя отбеляза, че форумът дава възможност за много неформални срещи.България ще бъде представена от премиера Бойко Борисов.", "date": "2019.01.19", "title": "Плугчиева за Пирин: В Швейцария има над 7000 км ски писти, там се води диалог"}
{"url": "https://offnews.bg/sviat/posolstvoto-na-rusia-v-sasht-balgaria-ekstradira-rusnak-v-shtatite-695809.html", "text": "Руснакът Александър Жуков, който е обвинен от властите на САЩ в компютърни измами, е бил екстрадиран вчера от България в Щатите. Той се намира в затвор в Бруклин, щата Ню Йорк, съобщи в Туитър руското посолство в САЩ, предаде ТАСС.\"В най-скоро време служители на генералното консулство на Русия в Ню Йорк ще посетят Жуков в затвора и ще му окажат цялото необходимо консулско съдействие\", добавят от посолството.Жуков бе задържан в България през ноември 2018 г. по молба на САЩ, припомня ТАСС.", "date": "2019.01.19", "title": "Посолството на Русия в САЩ: България екстрадира руснак в Щатите"}
{"url": "https://offnews.bg/obshtestvo/pochitame-sv-makarij-veliki-i-sv-mark-efeski-695746.html", "text": "Църквата почита днес св. Макарий Египетски и св. Марк Ефески. Св. преп. Макарий Египетски е съвременник и ученик на св. Атанасий Велики. Подвизавал се в пост и молитви, като вършил чудеса. Починал в мир на 97-годишна възраст.Св. Марк Ефески е един от най-големите отци и учители на църквата, наречен от своите съвременници Нови Василий, Нови Богослов и Стълб на православието.Той е единственият епископ, който не е подписал унията с папа Евгений IV и така се е спасила православната вяра.", "date": "2019.01.19", "title": "Почитаме св. Макарий Велики и св. Марк Ефески"}
{"url": "https://offnews.bg/obshtestvo/desetki-narushenia-v-tcentara-po-dializa-vav-vidin-695806.html", "text": "Десетки нарушения в Центъра по хемодиализа във Видин е открила Изпълнителната агенция \"Медицински одит\". Водата за диализно лечение не е в нормите, а хората, които поддържат апаратурата, нямат преминал курс за това. Персоналът в клиниката не е ваксиниран и срещу Хепатит B, сочи още докладът на здравните власти. За това информира Иван Димитров, председател на Федерация \"Български пациентски форум\", цитиран от Дарик. Проверката бе назначена след едноседмична авария в центъра през октомври миналата година, по време на която почина 50-годишен мъж.Пациентите продължават да бъдат на тази терапия, която всъщност не им помага, а напротив, дори ги уврежда. Описано е от \"Медицински одит\", че водоочистващата система, която всъщност стана причина за аварията и за това да няма хемодиализа във Видин за няколко дни, че електропроводимостта на водата за диализно лечение често е над допустимите граници на изискванията. Всъщност първопричината за това, което се случи като авария, не е отстранена, а просто е закърпена и продължава да функционира в абсолютно същия вид\", посочи Иван Димитров.Нито един от технолозите, които отговарят за апаратурата, няма завършен курс за работа с хемодиализна апаратура. Това при всички случаи компрометира лечението. Докладът продължава с още много нарушения, едно от които е, че от девет медицински сестри, три нямат преминал курс за диализни сестри и за работа с апаратурата. Отделно нито персоналът, нито пациентите са ваксинирани за Хепатит, което е заложено в хемодиализния стандарт. Парите, отпуснати за тези ваксини, са отишли на друго място. Пациентите споделяха с нас, че голяма част от посочените като пациенти с такива ваксини, всъщност са ги закупували сами с мисъл за здравето си, а дори не са поставени от болницата\", алармира още председателят на \"Български пациентски форум\".", "date": "2019.01.19", "title": "Десетки нарушения в центъра по диализа във Видин"}
{"url": "https://offnews.bg/tenis/akademiata-za-tenis-na-rafael-nadal-mozhe-da-ima-filial-i-v-balgaria-695800.html", "text": "Легендарният тенис треньор Тони Надал подари незабравими емоции на стотици български деца, трениращи тенис. Знаменитият испанец пристигна за първи път в България по покана на Българската федерация по тенис като посланик на турнира от сериите АТР 250 - Sofia Open. Специалистът, под чието ръководство племенникът му Рафаел Надал печели 16 титли от \"Големия шлем\", бе посрещнат с бурни аплодисменти в зала \"София\".Той проведе мотивационна лекция пред всички, в които разказа за вижданията си, с които е изграждал като спортист и Рафа Надал, откакто лично го завежда на корта на 3-годишна възраст. Обясни, че успехът се крие зад простите неща, постоянството и желанието.По време на лекцията, на която присъства и президентът на Българската федерация по тенис Стефан Цветков, беше обсъдена и възможността за създаването на филиал в България на тенис-академията на Надал.Министърът на младежта и спорта Красен Кралев пък запозна Надал със съвместните програми за хора с увреждания и деца, които ММС реализира с БФТ. Двамата се обединиха около мнението, че спортът е изключително важен за възпитанието на децата, независимо дали те ще продължат да се занимават професионално с него и в бъдеще.\"Благодаря Ви, че подкрепяте българския тенис. Вашето присъствие в София е изключително важно, защото ще ни помогне в нашата мисия да запалим колкото се може повече деца по този прекрасен спорт. Работим отлично с Българската федерация по тенис и сме горди, че организираме турнира Sofia Open за четвърта поредна година. Това издание ще бъде най-силното до сега и аз съм убеден, че всички топ играчи, както и феновете, ще останат много доволни от предложените им условия. В момента в България има много силно поколение от млади тенисисти и наш основен приоритет е да ги запазим за спорта и да ги развием, защото знаем колко е труден преходът от детско-юношеския към професионалния спорт\", заяви Кралев.Тони Надал също изказа мнение, че една от основните задачи на треньорите е именно да направят така, че състезателите да разкрият пълния си потенциал и да го реализират при мъжете и жените. Той разказа и за работата със племенника му Рафаел Надал.\"Винаги съм го учил на три прости правила. Удряй топката възможно най-силно. Опитвай да я пратиш там, където не се намира противникът ти. И, ако е възможно, гледай да е в рамките на корта\", каза с чувство за хумор Надал.Братя на Тони Надал са легендата на футболния Барселона Мигел Анхел Надал, който игра заедно с Христо Стоичков и бащата на Рафа - Себастиан. Тони Надал обяви, че е добър приятел със Стоичков и често играят голф заедно, а министър Кралев му подари биографичния фотоалбум на Камата \"Стоичков: Това съм аз\".", "date": "2019.01.19", "title": "Академията за тенис на Рафаел Надал може да има филиал и в България"}
{"url": "https://offnews.bg/sviat/ekskplozia-na-neftoprovod-v-meksiko-desetki-zhertvi-i-raneni-695796.html", "text": "Най-малко 20 са загинали, а 71 са ранени при експлозия и последвал пожар на нефтопровод в централния мексикански щат Идалго, съобщи Ройтерс. Стотици са се събрали при нефтопровода при Тлахуелилпан, на 85 км северно от столицата Мексико, след като той бил пробит, за да източват петрол с кофи. Причината за експлозията се разследва.Държавната петролна компания Пемекс съобщи, че нефтопроводът е бил незаконно пробит. По някои оценки миналата година Пемекс е загубила около 3,1 млрд. долара заради кражби на петрол от престъпни групировки и корумпирани служители, уточнява бТВ.  Властите евакуираха жителите в района на взривения тръбопровод. Кметът на Мексико Сити Клаудия Шейнбаум съобщи в Twitter, че към мястото на трагедията летят четири медицински хеликоптера.  Президентът на Мексико Андрес Мануел Лопес Обрадор, обеща, че властите ще помогнат на жертвите.", "date": "2019.01.19", "title": "Екскплозия на нефтопровод в Мексико, десетки жертви и ранени"}
{"url": "https://offnews.bg/politika/paiak-shte-debne-kolite-do-ndk-zabraniavat-parkiraneto-zaradi-forum-n-695758.html", "text": "Престоят и паркирането на столичния булевард \"Витоша\" между Патриарха и \"Пенчо Славейков\" са забранени утре от 8 до 14 часа, съобщи ЦГМ. Поводът е националният форум на ГЕРБ в НДК. Паяк ще вдига колите, нарушили забраната, която не се отнася за автомобилите на участниците в партийната среща. В нея ще вземат участие близо 2000 души - народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ. На  ще бъде представена хронограма на всички събития на партията до края на 2019 година. ", "date": "2019.01.19", "title": "Паяк ще дебне колите до НДК, забраняват паркирането заради форум на ГЕРБ утре"}
