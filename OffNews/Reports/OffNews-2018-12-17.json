{"url": "https://offnews.bg/izvan-terena/kristiano-ronaldo-prodava-parvata-si-kola-693991.html", "text": "Мегазвездата на Ювентус Кристиано Роналдо обяви за продажба първия си автомобил. Колата е марка Ауди, модел S3 Coupe, произведена през 2000 година.Португалецът я купува през 2003 година, когато е все още надежден млад футболист на Манчестър Юнайтед. В гаража си Роналдо от този момент насам е вкарвал някои от най-скъпите возила в смета, а любопитното е, че все още пази и старото си Ауди, което показва, че явно е сантиментален по колите си.Автомобилът е обявен на търг със стартова цена от 20 000 евро, което поне три пъти над пазарната заради това, че е бил собственост на Роналдо. Португалецът е убеден, че интерес няма да липсва.", "date": "2018.12.17", "title": "Кристиано Роналдо продава първата си кола"}
{"url": "https://offnews.bg/politika/magistralite-se-chistiat-dva-chasa-sled-spirane-na-snega-kaza-shefat-693998.html", "text": "Два часа след спиране на валежа е срокът за почистване на автомагистралите, а за останалите класове пътища сроковете са по-дълги. Това обясни пред журналисти шефът на Агенция \"Пътна инфраструктура\" (АПИ) инж. Светослав Глосов.По думите му практиката и в Западна Европа, и в САЩ е при силен снеговалеж какъвто имаше вчера, пътят да се затваря и да не се допуска никакво движение.Той обясни, че вина за вчерашните задръствани по \"Хемус\" имали шофьорите на ТИР-ве, които въпреки забраната за движение са навлезли в участъка и са блокирали трафика за часове. Други водачи пък са карали в аварийната лента и се е налагало шофьорите на снегорини и влекачи да ги молят да освободят лентата, за да могат да минат пред тях.Въпреки стандарта за почистване на магистралата два часа след спиране на снеговалежа, Глосов съобщи, че за закъснение при снегопочистването на участъка от магистрала \"Струма\" на територията на област Кюстендил ще бъде санкционирана снегопочистващата фирма. Това става става, след като депутатът от ГЕРБ Десислава Атанасова  във Фейсбук, адресиран до ръководството на агенцията.В момента се прави анализ на извършената от магистралата работа.По повод публикуваните в социалните медии кадри за  при сняг Глосов посочи, че извършените дейности са недопустими и са изпълнени без знанието на АПИ. Фирмата ще фрезова участъка и ще го асфалтира отново за нейна сметка, когато метеорологичните условия позволяват.Относно мобилното приложение за актуална пътна обстановка LIMA инж. Глосов посочи, че има много забележки към изпълнителя на проекта и реакциите му относно внедряването на новите технологии. Водят се разговори с разработчика, които се опитва да ни изнудва като иска безумно висока цена за поддържане на приложението, каза председателят на УС на АПИ. Той подчерта, че ще се направи всичко, което е възможно приложението да работи и системата да е съвместима и свързана с тол системата, за да се дава навременна и единна информация на шофьорите.", "date": "2018.12.17", "title": "Магистралите се чистят два часа след спиране на снега, каза шефът на АПИ"}
{"url": "https://offnews.bg/dw/tcelta-na-ruskia-trol-sej-lazhi-za-da-ne-viarvat-na-istinata-694050.html", "text": "Майсторите на дезинформацията в Русия владеят този метод: поне 20 различни версии за покушението срещу Скрипал бяха пуснати в ход, за да накарат хората да не вярват на нищо, включително и на истината.Все още те са само неколцина: 14 експерти по комуникациите и анализатори на Европейската служба за външна политика работят за т.нар. East StratCom Task Force. Оперативната група на ЕС за стратегическа комуникация с източното съседство беше създадена преди три години – за да проучи в каква степен европейската общественост става жертва на руски дезинформационни кампании в интернет.Оттогава насам групата е регистрирала 4500 подобни случая и е разкрила механизмите на въздействие, техниките и намеренията на руските източници. ЕС сега смята да мине в настъпление, но не с методите не руснаците, а чрез разяснителна дейност сред европейската общественост.ЕС увеличи бюджета на работната група за 2019 година на 5 милиона евро и смята да увеличи числеността на експертната група с още 50 души – включително и поради предстоящите европейски избори. С тези мерки ще се противодейства на опитите на Москва да оказва влияние върху евроизборите, както това бе направено по време на президентските избори в САЩ. \" Чрез координирани кампании в интернет можеш да подкопаеш и най-стабилната демокрация“, заяви говорител на ЕС.Случаят „Скрипал“ и войната в УкрайнаКак функционират тези целенасочени кампании показва ярко случаят с покушението срещу двойния руски агент Сергей Скрипал. След като бе установено, че той и дъщеря му са били отровени с нервнопаралитичното вещество \"Новичок\", британското правителство посочи обвинително с пръст към Москва, а оттам реагираха просто светкавично. Из различни сайтове и социалните медии бяха пуснати поне 20 различни версии, поставящи под въпрос британското становище. \"В крайна сметка се стигна дотам, че европейците вече не вярваха на нищо, за съжаление и на истината\", заяви говорител на ЕС.А в украинския конфликт руските тролове се опитаха да окажат целенасочено въздействие над три основни групи в Германия – изселниците от бившия СССР, дяснопопулистката „Алтернатива за Германия“ и Левицата. Мотото на кампанията гласеше: \"Подсилвай политическата периферия, за да дестабилизираш системата!\" Понякога дезинформацията представлява смесица от измислена информация и действителни факти. \"По този начин се изкривяват обществените представи\", обяснява един от експертите.Повечето обикновени потребители трудно могат да идентифицират фалшивите новини. Последни проучвания показват, че дезинформациите в мрежата се разпространяват шест пъти по-бързо, отколкото истинските информации. Затова държавните и правителствени ръководители на страните от ЕС смятат, че са нужни спешни действия. В основата на тяхната информационна офанзива е общ план за действия, който трябва да бъде осъществен от Еврокомисията.Обща информационна мрежаЕвропейските институции и страните-членки ще бъдат свързани в обща информационна мрежа. Ще има взаимодействие и с частния сектор в лицето на компании като Туитър, Гугъл и Фейсбук, а така също и с НАТО, както и с групата на Г- 7. Целта е чрез засилен обмен на информации да се активизира и ускори общата борба срещу фалшивите новини.Предвидено е да се създаде система за ранно предупреждение, която в реално време да обръща внимание на руските дезинформационни кампании. Европейската общественост трябва да бъде своевременно предупреждавана и предпазена от фалшивите новини в интернет. С досегашните средства това няма как да стане – в момента има само един бюлетин, чиито информации са предназначени за вътрешна употреба и за журналисти.", "date": "2018.12.17", "title": "Целта на руския трол: сей лъжи, за да не вярват на истината"}
{"url": "https://offnews.bg/obshtestvo/37-i-balgarski-voenen-kontingent-zapochna-uchastieto-si-v-misiata-na-n-694051.html", "text": "Официална церемония по предаване и приемане на отговорностите между 36-ти и 37-и български контингенти, участващи в мисията на НАТО в Афганистан „Решителна подкрепа“ и награждаване на отличени военнослужещи се проведе в лагера на българския контингент на летище Кандахар в Афганистан.Актът за сдаване и приемане на правомощията между командира на 36-ти контингент полковник Веселин Василев и командира на 37-и контингент полковник Митко Димитров беше подписан в присъствието на председателя на комисията по сдаване и приемане полковник Христо Христов – началник на отдел „Операции” в Съвместното командване на силите.В церемонията участваха командирът на Командването за тренировка, обучение, подпомагане и съветване-Юг в Кандахар бригаден генерал Джон Шанахан, заместник-командирът на Командването и командир на база „Летище Кандахар“ полковник Паул Ларсон и представители на коалиционните партньори, участващи в мисията на НАТО в Афганистан „Решителна подкрепа“.Със заповед на командира на Националния поддържащ елемент на САЩ в Афганистан генерал-майор Андрюс Попас бяха наградени с „Бронзова звезда“ командирът на 36-ти контингент полковник Веселин Василев, щабният офицер от състава на контингента подполковник Димитър Димитров, командирът на екипа от съветници подполковник Любомир Маринов и главният сержант на 36-тия контингент старшина Петър Симеонов.Българските военнослужещи от състава на 36-ти контингент бяха наградени с награден знак на НАТО за участие в мисията „Решителна подкрепа“.За подкрепата и поддръжката на българските контингенти и за приноса в опазването и поддържането на мира и сигурността в света със заповед на министъра на отбраната Красимир Каракачанов бяха отличени ръководители на структури от Командването за тренировка, обучение, подпомагане и съветване - Юг в Кандахар.", "date": "2018.12.17", "title": "37-и български военен контингент започна участието си в мисията на НАТО в Афганистан"}
{"url": "https://offnews.bg/zimni/lindzi-von-mozhe-da-se-kachi-otnovo-na-skite-oshte-tozi-mesetc-693999.html", "text": "Суперзвездата в алпийските ски Линдзи Вон се надява да поднови преследването на нови рекорди в Световната купа в алпийските дисциплини, обяви треньора на отбора на САЩ Пол Кристофич.В момента американката се възстановява от хипер-разтежение и увеличаване на колянна връзка, след като пострада при падане на тренировка на 19-и ноември. Освен това при същото падане тя има натъртвания на няколко стави, след като се оплете в предпазната мрежа.За момента не е ясно дали от самото начало на януари Вон ще се състезава или ще тренира и през този месец, след което ще се върне на пистата.Първоначално скиорката смяташе това да бъде последният й сезон в Световната купа и след това да приключи със спорта, но поредицата от контузии няма как да й позволят да оформи пълноценна година. Така тя може да остане и през 2020-а на ските, ако е в добро състояние.Още една от актуалните звезди на алпийските ски е извън пистата и също е пред завръщане. Една от най-добрите приятелки на Вон - София Годжа, също се надява да се върне на пистата през януари.Италианката счупи костица на десния глезен, след като падна по време на тренировка за гигантски слалом в Хинтертукс (Австрия) през октомври.", "date": "2018.12.17", "title": "Линдзи Вон може да се качи отново на ските още този месец"}
{"url": "https://offnews.bg/offtopic/snimka-na-denia-blagodarim-vi-g-n-ministar-predsedatel-che-ni-napra-694003.html", "text": "Откриването на близо 24-километровия участък от автомагистрала Струма между Кресна и Сандански мина без височайшето присъствие на премиера Бойко Борисов. Но петима верни фена от региона го чакаха. И се бяха подготвили за Него.Върху чисто новия асфалт те издигнаха транспарант с текст (б. ред. - правописът е оригинал):Фотосът бе споделен и от фейсбук страницата на ГЕРБ България със следния цитат на мъдри мисли на вожда и учителя:Вероятно това би трябвало да означава, че г-н премиерът е получил нов заряд вдъхновение да продължи да обгрижва народа и в бъдеще.", "date": "2018.12.17", "title": "Снимка на деня: Благодарим Ви, Г-н Министър Председател, че ни направи Европейци"}
{"url": "https://offnews.bg/obshtestvo/stroitel-zaporira-smetkite-na-velikotarnovskia-universitet-i-blokira-p-694006.html", "text": "Сметките на Великотърновския университет са запорирани по искане на строителна фирма. Това блокира изплащането на заплати и стипендии, съобщи депутатът от Обединени патриоти доц. Милен Михов, цитиран от БНР, и увери, че ще повдигне въпроса пред министъра на образованието и науката Красимир Вълчев.Михов е преподавател във висшето училище.Претенциите на русенската фирма \"Скални материали\" е за извършени, но неплатени ремонти по времето на предишното ректорско ръководство.Водят се три дела за общо 167 хил. лева, уточни ректорът проф. Христо Бонджолов. По едно от тях вече има решение. Върховният касационен съд се произнася в полза на строителя, а частен съдебен изпълнител запорира сметките. Така неплатени остават аванса за декември и стипендиите на студентите.Не е ясно кога парите ще бъдат преведени на работещите и учещите в университета.\"Правя всичко възможно, което зависи от мен. Не зная дали ще успеем да се справим. Не можем да вземем заем. Има запор, ако не вдигнат запора, трудно ще се оправим\", казва ректорът пред \"Хоризонт\".Това е вторият запор върху сметките на университета. Миналата година при подобна ситуация покойният вече бизнесмен Петър Христов даде личен заем за изплащането на заплатите.", "date": "2018.12.17", "title": "Строител запорира сметките на Великотърновския университет и блокира плащането на заплати и стипендии"}
{"url": "https://offnews.bg/obshtestvo/hubavoe-i-plavashti-plochki-po-grafa-video-694001.html", "text": "Резултатите от ремонта на ул. \"Граф Игнатиев\" продължават да предизвикват възмущение сред гражданите. Видео във Фейсбук показва как новата улична настилка - плочки с релеф на малки павета, буквално плава, след като започна топенето на снега. На клипа се вижда как част от плочките, поставени между трамвайните релси, се надигат, когато ги настъпиш, и разплискват насъбралата се вода под тях.", "date": "2018.12.17", "title": "#Hubavoe: И плаващи плочки по Графа (видео)"}
{"url": "https://offnews.bg/futbol/latcio-sevilia-e-gvozdeiat-na-liga-evropa-arsenal-i-chelsi-s-leki-s-693994.html", "text": "Лацио срещу Севиля е най-любопитният сблъсък на пръв поглед в 1/16-финалите на втория по сила европейски турнир Лига Европа. Това отреди тегленият в Нион жребий днес.Английските фаворити за трофея Челси и Арсенал изтеглиха наглед не толкова тежки опоненти. \"Артилеристите\" ще се изправят срещу БАТЕ Борисов, докато \"сините\" от Лондон ще срещнат Малмьо. Интер ще играе с Рапид Виена, а Наполи с Цюрих.Бившият играч на Левски Роман Прохазка и Виктория Пилзен ще играят с Динамо Загреб. Ред Бул Залцбург, който спечели и шестте си мача в групите, се падна с белгийския Брюж, който се включва от Шампионската лига.Първите мачове са между 12 и 14 февруари, а реваншите са на 20 и 21 февруари. Финалът е на 29 май в Баку.", "date": "2018.12.17", "title": "Лацио - Севиля е гвоздеят на Лига Европа, Арсенал и Челси с леки съперници"}
{"url": "https://offnews.bg/politika/temenuzhka-petkova-ek-poiska-privatizatcia-na-bulgartransgaz-nie-otk-694013.html", "text": "Енергийният министър Теменужка Петкова коментира наложената от ЕК глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България.Петкова заяви, че държавата многократно е предлагала на Европейската комисия да поеме определени ангажименти, които да предотвратят налагането на глобата. За да се достигне до споразумение обаче, ЕК е настоявала да се предвиди възможност българският оператор Булгартрансгаз да бъде приватизиран.По нейни думи все още се очаква решението на Европейската комисия да бъде връчено официално на правителството. \"От датата на връчването ние ще имаме срок, в който да се запознаем с аргументите, и заедно с нашите правни консултанти ще решим какви стъпки ще предприемем\", допълни Петкова.Енергийният министър каза, че глобата трябва да бъде платена в рамките на 3 месеца. \"В рамките на тези 3 месеца имаме достатъчно време, за да вземем решение, с коeто да защитим нашите национални интереси\", заяви тя.Теменужка Петкова посочи още, че глобата в размер на 77 млн. евро ще бъде разпределена между енергийните дружества - БЕХ, Булгартрансгаз и Булгаргаз.Според Петьо Иванов, който е изпълнителен директор на БЕХ, българският потребител не е понесъл никакви негативи от твърдяната от ЕК злоупотреба с доминантно положение. \"Знаете, че секторът е силно регулиран и цените се одобряват от КЕВР. Много често Булгаргаз е предлагал доставката на природен газ на цени под себестойността му\", допълни той.", "date": "2018.12.17", "title": "Теменужка Петкова: ЕК поиска приватизация на Булгартрансгаз, ние отказахме"}
{"url": "https://offnews.bg/politika/pargov-v-biudzheta-na-fandakova-za-2019-g-lipsvat-politiki-za-horata-694012.html", "text": "Бюджетът на Фандъкова за 2019-а е безцелен и безидеен. Липсват политики за хората. Диспропорциите ще продължат да се задълбочават, градът ще продължи да се задъхва. Необходимо е да се промени философията за развитието на София. А това, което ни предлагат за следващата година, е още от същото.Това каза лидерът на столичните социалисти и председател на групата на БСП в СОС Калоян Паргов по време на семинара за представяне на проектобюджета на Столична община.Бюджетът трябва да бъде на Столичния общински съвет, а оттам на столичани, а за поредна година сме свидетели на бюджет на общинската администрация“, обясни Калоян Паргов. „Както много други, така и обещанието, че за следващата година ще направим програмен бюджет, във формирането на който ще участват всички общински съветници, се изпари. Остана само мирисът на мръсен въздух“, посочи председателят на БСП-София.„Предложеният бюджет за 2019-а на Столична община няма програмен характер“, категоричен е Паргов.Според него това трябваше да бъде бюджет на изравняване на стандартите между центъра и крайните квартали. „Очаквахме да чуем, че през следващата година ще има ясни приоритети в развитието на столицата, с конкретно заявена грижа и внимание към хората, които живеят в крайните квартали и жилищните комплекси. София освен административен център на държавата е и град, в който живеят и работят хора, които плащат данъци. Те очакват да получат добра градска среда, която гарантира качество на живот. Столичани искат да видят как парите от техните данъци и такси се връщат при тях“, коментира Паргов и допълни: „Европейски проекти може да бъдат реализирани в централната част, а приходите от данъци да бъдат насочени приоритетно към крайните квартали, които чакат вече 30 години общината да обърне внимание на проблемите им“.„През тази година хората поставиха ново изискване - не искат само количество, а искат и качество. Именно качеството на извършените строително-ремонтни дейности се превърна в основен проблем и предизвика вълната от недоволство на гражданите - ремонтите на „Дондуков“ и „Граф Игнатиев“, неудачните решения с велоалеята по „Раковска“ и „островите“ на „Константин Величков“, които стесниха платната, затрудниха движението по тези улици и допринесоха за замърсяването на въздуха. Ето защо днес очаквахме да чуем анализ на свършеното и на това, което не е свършено и защо. Но нямаше нито дума за качеството на изпълнение на инвестиционната програма“, обясни Калоян Паргов.", "date": "2018.12.17", "title": "Паргов: В бюджета на Фандъкова за 2019 г. липсват политики за хората"}
{"url": "https://offnews.bg/futbol/boxing-day-po-italianski-693997.html", "text": "Изразът Boxing Day феновете на футбола свързват с мачовете в Англия, които се провеждат ден след Коледа на 26 декември. Обикновено тези мачове са изключително зрелищни и резултатни, а трибуните са пълни до краен предел, тъй като много хора подаряват билети за срещите ден по-рано на близки и познати.Boxing Day е само един ден и е точно на 26 декември, а не както погрешно някои смятат, че това е периодът между Коледа и Нова година. Преди година в Италия обявиха, че смятат да направят свой вариант на Boxing Day, като в рамките на седмица ще се проведат цели три кръга на Серия А.Опитът от Англия показва, че този период е изключително опасен за футболистите, тъй като те се натоварват изключително много за толкова къс период и контузиите са често срещано явление, както и изненадващите резултати.Италианският вариант на Boxing Day може да се окаже добър шанс за преследвачите на Ювентус да настигнат лидера или да изостанат още повече. Вижте и програмата за 22, 26 и 29 декември на отборите от топ 4 на Серия А (Ювентус, Наполи, Интер, Милан).22 декемвриМилан - ФиорентинаНаполи - СПАЛКиево - ИнтерЮвентус - Рома26 декемвриФрозиноне - МиланАталанта - ЮвентусИнтер - Наполи29 декемвриЮвентус - СампдорияЕмполи - ИнтерМилан - СПАЛНаполи - Болоня", "date": "2018.12.17", "title": "Boxing Day по италиански"}
{"url": "https://offnews.bg/stil/asus-tuf-gaming-fx505-nadezhden-gejm-spatnik-694017.html", "text": "ASUS продължава да залага сериозно на гейминг решенията при преносимите компютри като едно от най-новите попълнения на компанията в тази насока е . Серията се отличава с подсилено шаси от пластмаса или метал и отговаря на изискванията за издръжливост на американската армия. Благодарение на това, лаптопите могат да издържат повече от стандартните предложения в неблагоприятни условия, а и на някои слаби неволни удари.Издръжливостта може да се окаже един доста добър бонус към мощните параметри и богатата палитра от функционалности, които предлага серията.На първо място ще се спрем върху хардуерната конфигурация, която е крайъгълен камък за всяка гейминг система. Започвайки от централния елемент в нея, това е избор между Intel Core i7 8750H или i5 8300H процесор, които са от актуалното осмо поколение продукти на компанията. Продължаваме с възможността за до 32GB RAM и сторидж опции до 1TB HDD и до 512GB SSD. Изборът на видеокарта също е сред мощните предложения - NVIDIA GeForce GTX 1050/1050Ti/1060.За да можете да се насладите на гейминг без накъсване е налична опция за екран с честота на опресняване 144Hz и диагонал 15.6“. Резолюцията е Full HD, а страничните рамки около дисплея са изтънени. Освен това, панелът възпроизвежда до 100% от sRGB цветовата гама.По отношение на портовете, серията предлага комбиниран аудио жак, Type-A USB 2.0, 2 x Type-A USB 3.0 (USB 3.1 Gen 1), RJ45 LAN и HDMI портове. Безжичното свързване е обезпечено от Wi-Fi 802.11ac с Wave 2 технология, предлагаща скорости на трансфер до 1.7Gbps. Това е с 12X по-висока скорост от стандартните 802.11b/g/n решения. Конфигурацията от 2x2 MIMO антени позволява до 30% по-широко покритие спрямо 1x1 решенията.Звуковата система се състои от 2W стерео говорители с поддръжка за DTS Headphone: X технология. Цялостната мултимедийна визия се допълва от клавиатура с опционална RGB подсветка, която е позната от предходни серии на ASUS. WASD бутоните са подчертани. Можете да персонализирате ефектите и цветовете на подсветката чрез специално приложение. Батерията е 4-клетъчна с капацитет 2526 mAh и предоставя прилична автономност, но не разчитайте да играете дълги часове без да сте вързани към електрическата мрежа.В софтуерно отношение се предлагат опции за Windows 10 Pro или Windows 10 Home като нашата препоръка е да заложите на модел с лицензирана операционна система.И изцяло в традицията на ASUS, охладителната система е специално проектирана за оптимална ефективност. Тя се състои от два вентилатора, специални отвори в долната част на конструкцията и противопрахови тунели за извеждане на натрупващите се частици. Можете лесно да регулирате скоростта на вентилаторите в три степени.ASUS TUF Gaming FX505 ще отговори на гейминг нуждите ви със стил и издръжливост. Параметрите, които предлага серията са достатъчни, за да можете да се насладите на гладък гейминг в голяма част от съвременните гейм заглавия. Подсилената конструкция и ефективна охладителна система гарантират дълъг живот на системата в оптимално качество.", "date": "2018.12.17", "title": "ASUS TUF Gaming FX505: Надежден гейм спътник"}
{"url": "https://offnews.bg/sviat/moskva-razgarna-voenna-baza-v-siria-do-tazi-na-sasht-694015.html", "text": "Руското министерство на отбраната започна да оборудва военна база в района на американската в Ет-Танф, близко до селището Ал-Заз в северо-източната част на провинция Хомс, Сирия. Това става след отказа на САЩ по предложението на Москва за съвместни действия по гарантиране на безопасността в същия район, съобщават сирийски медии, цитирани от руския „Независимая газета“.Руската база е пряко до границата на 55-километровата зона на американския обект, там вече са дислоцирани съвременни системи за противовъздушна отбрана. Дежурят подразделения, които вече са регистрирали настъплението на проамериканските бойци и скоро, по данни на сирийските медии, там ще бъдат доставени тежки ракетни установки.„Не мисля, че в района на Ет-Танф ще възникне конфликт на руските подразделения с американските. Военните на Русия се намират в Сирия на легитимна основа, което не може да се каже за подразделенията на Пентагона. Руските и сирийските сили се концентрират недалеч от Ет-Танф, за да осигурят стабилност, да унищожат до край групировките на терористите от Ислямска държава и да помогнат на бежанците в лагера „Ер-Рукбан“. И разбира се, такива действия ще бъдат насочени към невоенното извеждане на американските военни от сирийската територия“. Така пред „Независимая газета“ коментира ситуацията военният експерт Шамил Гареев.В публикацията се посочва, че противоречията между Русия и САЩ се задълбочават. Покрай военните, те носят и хуманитарно-икономически характер, което блокира мерките по стабилизацията на обстановката в страната на изток от Ефрат и на юг в района на контролирания от американците Ет-Танф. Това недвусмислено е посочено в обръщението на руския министър на отбраната Сергей Шойгу към американския му колега Джеймс Матис, което миналата седмица бе предадено на Пентагона чрез аташето по отбраната на посолството на САЩ в Москва.Шойгу е заявил на Матис загрижеността във връзка с „нарастването на кюрдско-арабските противоречия на контролираните от САЩ територии и с фактите за масовата гибел на мирни жители при бомбардировки, реализирани от международната коалиция, оглавявана от Вашингтон. Акцентира се и върху нерешения проблем в бежанския лагер „Ер-Рубкан“, където „над 50 000 сирийци са принудени да оцеляват в тежки условия“. Руското военно министерство е недоволно и от фактическата опека на САЩ за контрабандата на въглеводородни суровини извън пределите на Сирия от контролираните от американците райони отвъд Ефрат, а това оказва негативно влияние върху перспективите за възстановяването на сирийската икономика.Официалният представител на руското министерство на отбраната Игор Конашенков съобщи през социалните мрежи, че вече три денонощия реакция от американското ведомство за тези и други факти не е последвала. Междувременно оценка за действията на САЩ и техните съюзници в Сирия огласи официалният представител на международната коалиция, полковникът от американските сухопътни войски Шон Райън. Той съобщи, че групировката Ислямска държава все още представлява реална заплаха в Сирия, но краят й е близкo. Райън посочи, че антитерористичните операции в долината на Ефрат „вървят много добре“ и кюрдските отряди от Демократичните сили на Сирия „продължават да напредват към центъра на град Хаджин и неговите покрайнини“. Подобни „победни“ съобщения от устите на представители на Пентагона звучаха не един път, отбелязва руското издание.В същото време боевете в околностите на Хаджин, който по оценките на експертите, представлява последната крепост на Ислямска държава в югоизтока на страната, продължават повече от месец. Градът е разположен на 30 км от границата с Ирак на източния бряг на река Ефрат и с още 9 населени пункта е превърнат от бойците в солидно укрепен район, и отрядите на сирийските Демократични сили не могат да го завземат дори и с подкрепата на САЩ. Според оценките на руското министерство на отбраната обаче овладяването на такъв район е възможно за не повече от две седмици. Но за американците, както е видно, това не е изгодно. Ако те унищожат всички формирования на Ислямска държава, формални причини за присъствието на САЩ в Сирия няма да има. Съдейки по последните изявления на президента Доналд Тръмп, американците не смятат да напуснат Сирия в близко време. На фона на подготовката на Турция за военна операция в Северна Сирия, САЩ вече разгърнаха три наблюдателни пункта. Анкара по принцип бе против такива действия. Но след телефонния разговор на председателя на Комитета на началниците на щабове на въоръжението сили на САЩ генерал Джозеф Данфорд и началника на Генералния щаб на турция генерал Яшар Гюлер двете страни сякаш постигнаха консенсус. Според информация на Анадолската агенция генерал Данфорд е уверил колегата си, че наблюдателните военни пунктове на САЩ са предназначени за спиране на заплахите срещу Турция, които могат да възникнат от сирийска територия“, от войските на Башар Асад и поддържащите го руски военни подразделения.", "date": "2018.12.17", "title": "Москва разгърна военна база в Сирия до тази на САЩ"}
{"url": "https://offnews.bg/obshtestvo/mark-zhirardeli-veche-e-kontcesioner-na-ski-zonata-v-bansko-694016.html", "text": "Петкратният носител на Световната купа в ските Марк Жирардели е действителният собственик на фирмата концесионер на ски зоната в Банско - \"Юлен\"АД.На среща с министрите на околната среда и водите Нено Димов, на туризма Николина Ангелкова и на икономиката Емил Караниколов, австрийският скиор Жирардели е представил оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на „Юлен“ АД. Той каза, че е упълномощил мениджмънта на „Юлен“ АД да водят преговори по поставените теми и да се намерят решения с цел бъдещото развитие на Банско.На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Марк Жирардели, че в момента се водят преговори за изменение и допълнение на договора за предоставяне на концесия с „Юлен“ АД, за което е упълномощен от Министерския съвет.С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение.Беше обсъдена също необходимостта от залагане в договора на санкции при нарушение на екологичното законодателство.", "date": "2018.12.17", "title": "Марк Жирардели вече е концесионер на ски зоната в Банско"}
{"url": "https://offnews.bg/sviat/novata-ukrainska-tcarkva-se-izpolzva-za-politicheski-tceli-obiavi-kre-694008.html", "text": "Кремъл обвини днес украинските политици, че използват за политически цели създаването на нова украинска православна църква, независима от Москва, предаде Ройтерс.Той изтъкна прякото участие на украинския президент в конфликта. Песков не можа да отговори дали този въпрос ще бъде обсъден на днешното работно съвещание на руския президент Владимир Путин с постоянните членове на Съвета за сигурност на Русия.", "date": "2018.12.17", "title": "Новата украинска църква се използва за политически цели, обяви Кремъл"}
{"url": "https://offnews.bg/politika/demokratichna-balgaria-promenite-v-antikoruptcionnia-zakon-narushav-694010.html", "text": "Според \"Демократична България\" промените в Закона за противодействие на корупцията и отнемане на незаконно придобитото имущество, които бяха прието на първо четене, нарушават правото на ЕС, защитената неприкосновеност на частната собственост и създават нова възможност за политически репресии на неудобни лица.От партията са категорични, че ще сезират Европейската комисия, Съвета на Европа – ПАСЕ, Венецианската комисия, както и президента с искане за налагане на вето.От \"Демократична България\" настояват за незабавно оттегляне на законопроекта, за спазване на Конституцията и установените в нея принципи на правовата държава разделението на властите и независимостта на съдебната власт, както и за търсене на политическа отговорност за нарушения на изискванията на законодателния процес.", "date": "2018.12.17", "title": "'Демократична България': Промените в Антикорупционния закон нарушават правото на ЕС"}
{"url": "https://offnews.bg/ikonomika/shamar-ot-briuksel-ek-globi-beh-i-bulgargaz-sas-77-mln-evro-693989.html", "text": "Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС, съобщиха от Брюксел.От ЕК посочват, че БЕХ е традиционният държавен енергиен оператор в България, който е вертикално интегрирано дружество. Неговото дъщерно дружество „Булгартрансгаз“ контролира газовата инфраструктура в България, а друго негово дъщерно дружество — „Булгаргаз“, извършва доставки на газ за потребителите в България.В решението, взето днес, се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България.В периода между 2010 и 2015 г. групата БЕХ е блокирала достъпа до вътрешната газопреносна мрежа на България, единственото газохранилище в България и единствения газопровод за внос на газ в България, който е бил изцяло резервиран от БЕХ, гласи решението.Според Брюксел без да имат достъп до тази основна инфраструктура, за потенциалните конкуренти е било невъзможно да навлязат на българския пазар за доставки на газ на едро в България. Това е попречило на развитието на конкуренция и е осигурило почти монополно положение на Булгаргаз.Комисията заключи, че това поведение от страна на групата БЕХ е в нарушение на член 102 от Договора за функционирането на Европейския съюз (ДФЕС), който забранява злоупотребата с господстващо положение на пазара. Ето защо Комисията реши да наложи глоба на дружеството.Днешното решение е още един пример за това как прилагането на правилата на ЕС за конкуренцията допълва законодателните действия за осигуряване на отворени и конкурентни пазари на газ в ЕС, в съответствие с целите на Енергийния съюз. По-специално Комисията има за цел да подобри конкуренцията и равнището на сигурност на доставките на газ на пазарите в Югоизточна Европа, включително в България.Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки, посочват от ЕК.", "date": "2018.12.17", "title": "Шамар от Брюксел: ЕК глоби БЕХ и Булгаргаз със 77 млн. евро"}
{"url": "https://offnews.bg/politika/gerb-i-dps-predlagat-obshtinskite-savetnitci-da-otpadnat-ot-antikorupt-694052.html", "text": "Да отпадне задължението на общинските съветници да декларират имущество, несъвместимост и конфликт на интереси. Това предлагат ДПС и ГЕРБ с нови изменения в Закона за противодействие на корупцията и за отнемане на незаконно придобитото имущество.Законопроектът е внесен днес от шефа на парламентарната правната комисия Данаил Кирилов от ГЕРБ и депутатът от ДПС Хамид Хамид.С измененията на антикорупционния закон изцяло се изваждат общинските съветници от списъка на лицата, задължени да подават декларации за имущество, интереси и несъвместимости, и подлежащи на проверка за корупция като заемащи висши публични длъжности.В мотивите към законопроекта е посочено, че приблизителният брой на общинските съветници е 5400 лица, като техният състав е динамичен. Ако те фигурират в закона, \"ще се блокира системата на деклариране на лицата, заемащи висши публични длъжности, без да се прецени разходите за реализация на този вид дейност, като използваните средства ще надвишат значително ползите\".Това е вторият проектозакон за промяна на Закона за противодействие на корупцията и за отнемане на незаконно придобитото имущество, който ГЕРБ внася за последната седмица. Те предвиждат при прекратено наказателно производство да няма законова пречка за отнемане на незаконно придобито имущество в полза на държавата.От ГЕРБ предложиха промените на 10 декември след тълкувателното решение на Върховния касационен съд, според което прекратяването на наказателно дело е абсолютна пречка за внасяне на иск за конфискация.", "date": "2018.12.17", "title": "ГЕРБ и ДПС предлагат общинските съветници да отпаднат от антикорупционния закон"}
{"url": "https://offnews.bg/obshtestvo/vavezhdajte-vnimatelno-nomera-na-kolata-kogato-kupuvate-elektronna-vi-694019.html", "text": "От днес можем да си купим електронни винетки през сайта bgtoll.bg, през мобилно приложение \"bgtoll\" и през терминали за самотаксуване.46 електронни винетки бяха закупени в първия час на пускането на системата за електронно таксуване от следващата година, а 400 хартиени бяха преобразувани в електронни.Председателят на националното ТОЛ управление Антон Антонов обясни, че закупуването на винетки през уебсайта на националното ТОЛ управление, през мобилната апликация на андроид, както и през терминалите за самообслужване, ще става посредством  дебитна и кредитна карта.Остават някои неясни срокове и подробности за пунктовете, където можем да купуваме електронни винетки по традиционния начин заради по-късното обнародване на нормативната уредба за новата система.", "date": "2018.12.17", "title": "Въвеждайте внимателно номера на колата, когато купувате електронна винетка, съветва АПИ"}
{"url": "https://offnews.bg/kultura/sting-otnovo-v-balgaria-prez-2019-video-693970.html", "text": "Стинг ще изнесе концерт в \"Арена Армеец\" на 1 юни 2019 г.  Събитието е част от новото европейско турне на звездата и бе потвърдено на личния му уебсайт.Турнето е озаглавено \"Sting: My Songs\" и включва едни от най-емблематичните песни като:  \"Englishman In New York\", \"Fields Of Gold\", \"Shape Of My Heart\", \"Every Breath You Take\", \"Roxanne\", \"Message In A Bottle\" и др.След концертите си в  „Арена Армеец“-София през 2017 г. и Античен театър-Пловдив през 2018 г., британският изпълнител ще зарадва многобройните си български фенове и през следващата година. Билетите влизат в продажба от 10 ч. на 18 декември и ще се предлагат онлайн в мрежата на \"Ивентим\" на цени между 60 и 140 лв.", "date": "2018.12.17", "title": "Стинг отново в България през 2019 (видео)"}
{"url": "https://offnews.bg/nashite-avtori/iz-delnitcite-na-edin-lud-10-14-dekemvri-693974.html", "text": "Понеделник, 10 декемвриКалина Андролова избухна срещу президента Радев.„Това, вика, е един дърдорещ нещастник, нищо повече. Нагледахме се на дърдорещи, нищоправещи политици... Слаб политик, лесно манипулируем от неквалифициран персонал и лични обвързаности, тотално некомпетентен в политическите бездни… Няма нито сила, нито визия да води стадото…. Голяма грешка! Никога няма да си простя тази мащабна заблуда.“Напълно я разбираме и ѝ съчувстваме. Изпадал сме в подобна ситуация. По времето на президента Желев. Като го избраха, правихме едни експертни съвети, давахме акъли, пишехме анализи… После част от експертите се настаниха в Бялата къща. А ние седяхме по един час на пропуска, докато някой от бившите ни колеги благоволи да ни приеме. И естествено, им теглихме майната…Явно и Иво Христов се е направил, че вече не познава бившите си колеги и съмишленици. И те заради Илия намразиха и св. Илия. И Боян Чуков много разочарован: „Искрено съжалявам, че дадох съгласието си да се включа в инициативния комитет, който издигна Румен Радев. Изумен съм от изключително грубата политическа грешка, която той допусна. А тя не е първата! Срещата на Радев с Клинтън и поканата да посети България са крайно неудачни включително и за двустранните българо-американски отношения.“Много фалшиво, бе! Боян Чуков да се загрижи за българо-американските отношения.Ако Радев отрезви някои русофили и ги върне в правия национален път, лично ние ще му пляскаме.Ограничителите на \"Граф Игнатиев\", които бяха оприличени от гражданите като перки на акули и надгробни плочи, са вдигнати нощеска. На тяхно място ще сложат едни като цицки, пардон, но са точно такива…Не, наистина са се видели в чудо. Облекли циганите, дето строят Графа, като Дядо Коледа. Като видях, седнах, щото щях да падна. Десетки мургави Дядо Коледи щъкат и местят едни камъни от тук там и обратно… Неземна простотия. И не мога да реша учительницата ли го е измислила или заместникът ѝ по културата Чобанов. И двамата са способни, така мисля. За фазаните, пуснати в Борисовата градина, друг път ще ви разправя. И за пластмасовата предпазна стена пред СУ, вързана със свински опашки. Не знам, братя, но ако това е нивото на българските учители, пишете я загинала тая нация.Кой казваше че не е възможно човек да си вади яденето с пиене?„Лекар пиянствал 10 години в името на науката“, пише \"Ню Йорк пост\".Канадският лекар и бивш барман Шонеси Бишоп-Стол прекарал десет години от живота си в пиянство, за да открие идеалния лек срещу махмурлука.Господи, каква саможертва!А някои си пият ей така, напълно безцелно, само за собствен кеф. Гледах един клип с председателя на ЕК Жан-Клод Ишиас.„Пиян като лимонче в джин“. (Пасков) Една госпожа отиде да го приветства, а той ѝ разроши косата като някой пубер. И после най-просташки имитираше една друга госпожа. Същински клоун! Потъвам в земята от срам! Не заслужава такъв позор Европа! Или може би го заслужава?В интерес на науката обаче трябва да кажем, че Жан-Клод Ишиас е открил единственият начин да избягваш махмурлука – просто не бива да изтрезняваш. Защото махмурлукът идва, когато съдържанието на алкохол в кръвта започне да клони към нула. Държите ли го далече от нулата, всичко е наред.А колкото до д-р Бишоп, той стигнал до извода, че най-добре на махмурлука действат ударни дози от витамините B1, B2 и B6. Както сме казвал и друг път, обикновено рано сутрин, този, който измисли лек за махмурлука, ще стане милиардер.Вторник, 11 декемвриЕвгений Дайнов: „Заглавие: \"Едрите строители на протест срещу БСП в подкрепа на властта\". Къде, питаме, са свиневъдите???“Да, бе, къде са свиневъдите? Къде са тези лицемери?! Бойко, ти си нашият кръстник… А когато кръстникът е в беда, те се крият!Строителите протестират срещу опозицията, доколкото БСП-то е опозиция де. Червените поискаха външен одитор да провери обектите у нас. Но по някакви причини, които не мога да си обясня, строителите не искат чужд одит! (Намигам!)Доклад озаглавен \"Цената на корупцията в ЕС\" на Зелените в ЕП твърди, че корупцията струва на България 11 млрд. евро годишно, 14% от БВП. По-зле е само Румъния, където подкупите \"изяждат\" 15% от БВП. Докладът се позовава на официални данни от европейските институции – ЕК, ОЛАФ, Евростат.Просто подсказвам колко различно изглеждат нещата, гледани от вън и от вътре.Министерства и агенции са си раздали над 118 млн. лв. бонуси през 2018 г. И ведомствата с най-големи гафове се насърчили с щедри премии за \"постигнати резултати\". От Агенцията по вписванията са се наградили с 600 хил. лв., въпреки позора с Търговския регистър. В АПИ си раздали 1 280 000 лв., вероятно за постижението край Своге. Така де, не всеки ден загиват по 20 души наведнъж! На летище София са си раздали допълнително 1 466 000 лв., въпреки, че чухме за поне два случая на скандални пробиви в сигурността на аерогарата. И т.н. и т.н.Евфемистично казано, за Борисов това е инвестиция в бъдещето. Дисфемистично – купуване на гласове.Сряда, 12 декемвриНа 7 декември ВКС излезе с тълкувателното решение, според което няма как да има конфискация на имущество, ако проверяваният е оправдан или разследването срещу него е прекратено. Председателят на правната комисия в НС Данаил Кирилов отговори със законопроект, който, ако се приеме, ще развърже ръцете на КПКОНПИ да конфискува на когото и каквото си иска без съд и присъда. Герберите и без този закон заграбиха бизнеса на много хора, но със закона на Кирилов вече ще го правят напълно законно. Съдът може да реши, че обвиняемият е невинен, но това не прекратява конфискацията. И този абсурд щял да важи и със задна дата за всички нерешени още случаи.Лично ние нямаме съмнение, че Кирилов е обективно глупав. Бас държим, че е завършил ЮФ с 3.20. Но не е само това, в случая е намесена и корист.Другата ключова промяна в закона, предлаган от Кирилов, пише „Сега“, е сроковете за проверка да не са задължителни, а само инструктивни. Сега е регламентирано, че комисията има година и половина да рови в имуществото и ако в този период не предяви иск за конфискация, губи това си право. Чаткате ли какво са намислили? Ако не могат да вземат бизнеса на някой човек, да могат да му го съсипят! Ще проверяват, ще проверяват и той или ще се предаде, или ще фалира. Няма как да изключим и политическите мотиви, след като ръководството на КПКОНПИ се избира от управляващата партия. И се връщаме хилядолетия назад към проскрипциите на римските императори.В мотивите към предложението на Данаил Кирилов пише: \"Гражданската конфискация не представлява наказание за лицето. В много случаи обаче е трудно да се съберат годни доказателства, които да са достатъчни, за да се достигне до осъдителна присъда в наказателното производство. И в тези случаи необяснимото богатство може да бъде установено, а плодовете му да бъдат проследени и отнети\".Не е наказание, не е! Поощрение е!Поощрение да им теглиш една майна на тези йезуити!Четох една научна статия в OFFNEWS: Категорично нямам. Но огледах черепа на Кирилов. Нищо няма да кажа. Ето ви снимките, сами преценете.Ако се затруднявате, ще ви посоча помощна литература – беседата на Дънов „Формата на главата“. Там четем: „Ако главата на човека е квадратна, това показва, че мисълта му работи слабо… Когато моралните чувства се развиват добре, главата на човек расте нагоре и приема красива форма, във вид на кубе…“Гледам ги повечето от пасомите на Цветанов и си мисля, че малко прибързано френологията е обявена за лъженаука. Опитах се да приложа критериите на Дънов към главата на Цветанов. Но се стреснах от резултата. Получава се нещо като Кирилов по 3.14.Представяте ли си? Законодателството се осъществява от хора, които не само приличат на идиоти. А правосъдието се ръководи от възпитаничката на РАБФАК Тетка Цачева, Ovis aries, разред Artiodactyla! Срам ме е да спомена за деонтологията на юридическата наука в този контекст.Майка ѝ на тая България. В какви ръчички попадна! Един циник наричаше подобни хора „правени набързо под стълбището“, но на нас ни се струва доста грубо като изказ…Хенри Фонда поръчал да му издълбаят надпис на паметника: „Тук почива един глупав човек, който умееше да се огражда с умни хора”. А на паметника на Борисов, Господ здраве да му дава, но не за наша сметка, вероятно ще пише: Тук почива един прост човек, който управляваше един прост народ.Една госпожа ми се обади и вика: Докторе, тази седмица пиши гневно, не смешно! Размажи ги тия изроди!“ Ама то нямаше нужда да им ходатайства, аз и без това бях набрал инерция. Отдавна са ме нервирали. Даже съм гнервиран, както казва Карлсон. \"Гнервирането\" е почти същото, само че малко по-пъклено…“ Защото освен „гражданската конфискация“ приеха и тайния арест. Вече могат да те арестуват и никой да не знае къде си 48 часа. През това време… Да се надяваме, че днешната полиция не бие.Но съдбата си има начини да уравновесява везните. Както казва прехвалено мъдрият български народ, волът, като рие, на гърба си го хвърля. Червените, когато приключиха мандата, приеха закон за амнистия, тия глупаци се мислят за вечни. Нищо, бъдещето ще им донесе вълнуващи открития…Междувременно да напомним една публикация на OFFNews от 2 март тази година: .През 2015 г. КОНПИ вдига запор над активи на финландска гражданка от руски произход Елизабет Елена вон Месинг. Сериозни активи - 23 млн. лв. в банкови сметки, дружествени дялове, имоти.През септември 2017 г. Вон Мессинг е осъдена от СГС на 10 г. затвор и глоба от 628 млн. лв. за пране на 1.5 млрд. лв. и е задържана в съдебната зала. Два месеца по-късно, САС отменя задържане и налага по-лека мярка - гаранция от 5 хил. лв. И госпожата естествено духва, барабар с парите. В момента е обявена за общодържавно издирване.Не питайте защо са я пуснали. Пише го в ценоразписа.Четвъртък, 13 декемвриЮристът Мария Николова, която е работила със сем. Баневи от 2008 г., разказва как когато Баневи влезли в „Полимери“, работниците не били получавали заплати от месеци, подхвърляли им по 50 лв. на заплата и аванс. „С тогавашния главен счетоводител събрахме около 1,5 млн. лв. несъбрани вземания на „Полимери”. Моето предложение към г-жа Банева, която беше изпълнителен директор, беше да се изплатят заплати на работниците… Банева каза, че ще си помисли, но след това се обади Николай Банев и каза тези пари да му бъдат пуснати по негова сметка, защото смята да си купи автомобил”.Ако това е вярно, думата е изроди! Биологичен отпадък!Протестантската етика ли? Не важи, тука действа партизанската етика! Комуняги, произведени в капиталисти! Грабят колкото могат да носят, а останалото бастисват!Някъде прочетох, че тези нови аристократи на България си купили билети за нискотарифна компания, ама си запазили ВИП-а на летището! Представяте ли си за какви помияри става дума?!Премиерът вика: . Някои злонамерени индивиди веднага изтълкуваха това като следствие от визитата на Цветанов в САЩ, където той усилено пледирал Тръмп да приеме Борисов напролет. И купуването на F-16 било част от сделката.Според нас не е така. Просто Борисов е един от най-демократичните премиери, които сме имали. С изключителна коалиционна култура. Да, не се шегувам.Общата му култура може да е ниска, но коалиционната е на ниво. Един милион скандали с Валери Симеонов преглътна. Оня ден падна част от , с която Далавери така се гордееше. Да чухте Борисов нещо да каже? Не, нали? И лиготиите на Сидеров преглъща, и далаверите с българско гражданство на Каракачанов. Изобщо патриотите му провалят управлението, но той дума не им казва. Държи се като английска кралица. Нали знаете, девизът на Елизабет I бил: „Video et taceo“ („Виждам и не казвам нищо“). И със самолетите така. Сделка за милиарди и той е оставил Каракачанов и съответната комисия да решат кой самолет да купим. Позволи си само да ги напъти, че F-16 e е най-добър. Длъжен е да го каже, пък те ако искат друг да изберат. Така де, не е ли така?Не се учудвайте, че казваме добри думи за премиера. Някак си против волята си започваме да се привързваме. Дето беше рекъл един от класиците ни, човек и с една тенекия сирене да живее десет години, пак се привързва.Малий, Варна още нямат вода. Вече 72 часа! И са се разсмърдели буквално и преносно. Псуват властта до десето коляно…Гледах един клип, който дори мен малко ме засрами. А както знаете, докторът е от Пазарджик и трудно се засрамва от ненормативна лексика.Може да ви се стори много реваншистко, но когато по времето на кмета Янчулев язовир „Искър“ беше източен и София беше турена на тежък воден режим, варненци, па и цяла България, се присмиваха. Е, сега е наш ред да кажем: От Варна ли си, копеле, или така си миришеш?“И това ще мине, дето се вика. Но ми пречи на бизнеса. Бях пратил една книга на читателка във Варна. И от офиса на Еконт ми се оплакват, че два пъти ѝ звънели, но тя все не отивала да я вземе. Звъннах ѝ. „Извинявам се, вика, д-р Филипов, ама три дена не съм се къпала. Като дойде водата, веднага ще ида.“ И така станахме и ние зависим от водния цикъл на Варна.Петък, 14 декемвриНяма лъжа, няма измама. Идиотията на Данаил Кирилов мина на първо четене в НС. От присъствали 147 депутати, само 6 били против – трима от БСП и трима от Воля. Сега разбирате ли защо винаги поставяме под условие опозиционността на червенушките? Маймуни с маймуни!Главният прокурор Сотир Цацаров ни убеждава: „Гражданската конфискация е начинът да се възстанови справедливостта, която е крещящо нарушена с тълкувателното решение на ВКС.“И Тетка Цачева повтаря като папагал: „Целта на гражданската конфискация е да се възстанови справедливостта чрез отнемане на незаконно придобито имущество“.Колко добре го беше казал бай Мирон Иванов: „За жалост, не бива да се крием поне от себе си. Винаги сме готови срещу въображаеми злини и заплахи да вършим реални злодеяния“.Министър Маринов, чийто череп би накарал Франц Йозеф Гал да ликува, вика, че така щял да се защити националният интерес.Национален интерес, справедливост… Направо ми настръхват космите от такава фелдфебелска справедливост! Свикнал сме да мислим, че справедливостта е плод на закона, приложен от съдебната институция. Но мероприятието на другарите от ГЕРБ просто прави байпас на съда. Щото сред съдиите се намират още тук-таме някои катили, които се правят на политически независими. Но и те ще клекнат. Като гледам наближава секновението на Лозан Панов. Ще му резнат главата и това ще бъде един чудесен пример за назидание.Хазната била на плюс 2.8 млрд. лв. Което позволи на Борисов да даде 1.5 млрд. за строителство, главно на магистрала \"Хемус\".И по този повод Антон Кутев направи откритие, което би затруднило петокласник със специални нужди. Парите отиват там, откъдето най-лесно се краде. Преразпределението на излишъка, вика, ще остане в историята като кражбата на годината.Според червените парите трябвало да отидат за преизчисляване на пенсиите и покриване на дълговете на държавните болници.\"Всичко това не се случи, защото от пенсиите на пенсионерите не може да се краде… пенсионерите комисионни не плащат.\"Така е не плащат. Могат да платят с гласове, с помощта на които да си на власт и да вземаш комисионни. Но и това не правят мискините! Пък дори и да имат желание, можеш ли да им вярваш? Както казва д-р Филипов, това е електорат, който с Бога делиш. Гуши утре босилека и те завлича! Един политик трябва да си прави тия сметки, ако не иска да чете „Съединението прави силата“ изпод опашката на коня. Щото тия, освен другото, са и неблагодарни, нема какво да се убеждаваме. Помните ли Станишев как им вдигна пенсиите? Бяха почнали вече да хващат паяжина на онова място. И той им даде 8.92 лв. на минималниците, а на другите и повече. И те как му се отблагодариха? Гласуваха за Бойко… Не, Бойко си е прав за него си. Тоя народ трябва да го мачкаш, той от друго не разбира. Един народ колкото повече го мачкаш, толкова по-корав става.Ох, това май не беше за народа…Бойко при Бойко в „Панорама“. Вика: „Там, където има газопроводи, там, където има ядрени реактори, война няма …” Тази реплика не беше приета единодушно в социалните мрежи. Доста приятели учтиво възразиха срещу правотата ѝ. Най-учтив беше колегата Комарницки: „Кой ти набута тая мантра, тъпанар? Виж Украйна...“Много е лошо човек да не чете. И да превръща собственото си невежество в природен и социален закон. Наистина не е нужно да ходим чак в Иран, Либия, Сирия, Йемен, стига ни само Украйна. В Украйна има война, защото няма нито газопроводи, нито атомни реактори! Почти няма… Само 4 централи с 15 реактора общо - Запорожката, Южно-Украинската, Ровенската и Хмелницката.Ех, Баце, Баце... Баре за Чернобил не си ли чувал…Колегите от „Сега“ прогнозират, че Нова година ще започне с ценови скок. Токът за бизнеса бил поскъпнал с 350% това щяло да бъде последвано от поскъпване на водата и природния газ, от там и целият ни бит… Ще поскъпнат всички храни от хляба до пастите. Което, според нас, няма да засегне стабилността в страната, просто ще я издигне на друго ценово ниво. Това го казвам за тези, дето ги мързи да мислят. За останалите ще кажа една мисъл на Камю: „Рано или късно идва време да избираме между съзерцанието и действието. Ето това е да станеш човек“.P.S. Сигурен съм, че сте ме чули още първия път, но празниците наближават и съм длъжен да напомня, че сега е моментът да си поръчате новата книга на д-р Филипов. Защото, няма какво да се убеждаваме, то е проверено във времето, трудно ще намерите по-добър подарък от книга шеста на „Из делниците на един луд“. 400 страници гарантирано удоволствие. За да я получите, трябва да звъннете на телефона на Тонифона (0885233691) или да изпратите следните данни на мейл 1. Име и фамилия.2. Телефон за връзка.3. Офис на \"Еконт\", който ви е най-удобен. (Става и през Фейсбук на лични.) Ако желаете книгата да има автограф или посвещение, посочете на чие име да бъде.Можете да я поръчате и в електронната книжарница .", "date": "2018.12.17", "title": "Из делниците на един луд (10-14 декември)"}
{"url": "https://offnews.bg/112/37-godishen-mazh-v-neadekvatno-sastoianie-e-zadarzhan-za-ubijstvoto-v-693973.html", "text": "37-годишният Димитър Ръжев е задържан за убийството на приятелката си, която беше открита мъртва тази сутрин в столичния хотел \"Рила\".По неофициална информация той и приятелката му отседнали в София преди три дни и се отдали на нощен живот. Според обясненията на персонала тази сутрин той се появил на рецепцията във видимо неадекватно състояние. Служители на хотела проверили стаята, в която той отседнал, а там открили тялото на 24-годишното момиче. Тя била душена, ударена по главата с твърд предмет и имала прободна рана в областта на лицето, съобщава Нова тв. По информация на \"Хоризонт\" задържаният е криминално проявен - преди години има регистрация за грабеж и притежание на фалшиви пари, родом е от Пловдив. Предстои да бъде направена експертиза за психическото му състояние. На мястото се извършват огледи и обиски за наркотици. Причините за тежкото престъпление се изясняват.", "date": "2018.12.17", "title": "37-годишен мъж в неадекватно състояние е задържан за убийството в хотел Рила"}
{"url": "https://offnews.bg/tenis/sharapova-trudno-e-da-si-priatel-s-niakogo-kogoto-mozhesh-da-sreshtn-693972.html", "text": "Бившата номер 1 в света Мария Шарапова разкри защо трудно се сприятелява с колежки.\"Трудно е да бъдеш приятел с някого, който можеш да срещнеш още в следващия кръг и да се изправиш срещу него на корта. Наистина според мен е много трудно да си много добър приятел с някой и след това да дадеш всичко от себе си да го елиминираш и победиш на корта. Нормално е да си приятелски настроен към колегите си, но е трудно да бъдеш наистина най-добър приятел с някои от тях точно поради тази причина.Уважавам много Крис Евърт и Мартина Навратилова, те са направили наистина изключително много за тениса, а и за самия спорт като цяло. Това, което направиха за спорта, беше невероятно\", каза Шарапова.", "date": "2018.12.17", "title": "Шарапова: Трудно е да си приятел с някого, когото можеш да срещнеш в следващия кръг"}
{"url": "https://offnews.bg/futbol/levski-s-nov-generalen-sponsor-693978.html", "text": "От Левски обявиха сътрудничеството с нов генерален спонсор. \"Сините\" ще бъдат финансирани от компанията \"Efbet\", като логото на фирмата ще изгрее на централно място върху екипите на 26-кратните шампиони.Отношенията между двете страни са предоговорени, като до този момент столичани също получаваха парични средства от букмейкъра, но сумата беше далеч по-малка. Презентирането на партньорството ще бъде утре от 11:30 часа на стадион \"Георги Аспарухов\".\"\".", "date": "2018.12.17", "title": "Левски с нов генерален спонсор"}
{"url": "https://offnews.bg/bojni/dzhoshua-ako-uajldar-iska-da-obedini-titlite-triabva-da-se-bie-s-men-693980.html", "text": "Световният шампион в тежката категория на професионалния бокс Антъни Джошуа за пореден път потвърди желанието си да проведе обединителен двубой с Дионтей Уайлдър.В момента британецът се намира в Ню Йорк, за да подготви почвата за дебюта си на боксовия ринг в САЩ. Иначе Джошуа ще се качи на ринга на 13 април на \"Уембли\" в Лондон.\"За мен е важно да дойда тук, за да се срещна с феновете и да се запозная с местната култура. Ще се бия в САЩ, но сега за мен План А е да се срещна с Дионтей Уайлдър на \"Уембли\" през април.Аз съм последователен в намеренията си. Искам да обединя титлите. Ако той иска да направи същото, тогава чисто и просто битката трябва бъде организирана.В момента Еди Хърн преговаря с екипа му, така че ще видим какво ще се случи. Нямам причина да анализирам битката между Уайлдър и Фюри, освен ако не се бия с някой от тях.Ставането в 4 сутринта, за да видя как се бият, не е моята бира. Ако Уайлдър наистина мисли, че може да ме победи, той трябва да се бие с мен и да го докаже\", каза Джошуа.", "date": "2018.12.17", "title": "Джошуа: Ако Уайлдър иска да обедини титлите, трябва да се бие с мен"}
{"url": "https://offnews.bg/obshtestvo/noshten-transport-v-sofia-shte-ima-i-dogodina-693982.html", "text": "Нощен транспорт в София ще има и догодина, остават и 4 линии на автобусите, които бяха въведени през април експериментално. Това заяви зам.-кметът Дончо Барбалов на семинар за бюджет 2019 на столицата. Според данните до края на септември са продадени 73 389 карти за пътуване през нощта. Най-натоварена е линия 22 от Студентски град до Обеля, по която средно на месец се возят по 4 - 5 000 души. На второ място е Люлин - Младост с малка разлика в броя на продадените карти. По 12 500 средно на месец използват нощния транспорт през летните месеци. Цената на картата за нощен транспорт от 2 лв. няма да се променя. Над 51 млн. лв. ще са инвестициите в ремонти на улици и булеварди. Планират се 15 големи обекта - булевардите \"Монтевидео\", \"Т. Каблешков\", \"България\", \"Президент Линкълн\", Скобелев\" и тунела при НДК, изграждане на връзките със Северна скоростна тангента, улиците \"Ф. Кутев\", \"Първа българска армия\", \"Народно хоро\", \"Житница\", \"Атанас Узунов\", \"Николай Коперник\" и др.38 млн. лв. се предвиждат за ремонт и поддръжка на квартални улици.Със 17,6 млн. лв. ще се ремонтират трамвайните трасета по бул. \"Цар Борис III\" и по ул. \"Каменоделска\". ", "date": "2018.12.17", "title": "Нощен транспорт в София ще има и догодина"}
{"url": "https://offnews.bg/ikonomika/stud-sniag-a-trejs-lee-asfalt-videa-693979.html", "text": "Поредно безумие при пътните ремонти у нас. В социалните мрежи се появиха клипове, направени вчера, на които се вижда как работници на строителната фирма \"Трейс\" на пътя Тетевен - Гложене полагат асфалт директно върху снега.Човекът, снимащ безобразието на строителите, е силно афектиран и за малко между него и служителите на пътищарската компания, избухва напрежение, се вижда на видеата. Именно Трейс бе една от компаниите, които наредиха пътностроителна техника по Цариградско шосе в София преди няколко дни за абсурдния протест в подкрепа на властта, която захранва големите от сектора с поръчки за милиарди левове.След като скандалните записи се появиха във фейсбук, пак там обяснения даде и ръководителят на проекта по ремонта инж. Венцислав Дилков.Ето какво написа той:Коментарите под публикацията му обаче ясно показват, че това обяснение не се приема. Повечето от взелите отношение по казуса съветват Дилков да провери какво означава \"форсмажор\" преди да коментира.Случаят в Тетевенско е вторият пореден само през последните дни. Във Велинград граждани също заснеха как се лее асфалт върху навалял сняг по улица в града. Там изпълнител бе компанията \"ИСА 2000\", а ремонтът на улицата бе по проект \"Нова визия на централна градска част, местата за отдих, ремонт и реконструкция на улична мрежа в град Велинград\". Той е на стойност 3 811 041 лв. без ДДС като парите са от Оперативна програма \"Региони в растеж\". Кметът на родопският град от ГЕРБ обаче убедено заяви, че не било проблем да се лее асфалт върху сняг.", "date": "2018.12.17", "title": "Студ, сняг, а Трейс лее асфалт (видеа)"}
{"url": "https://offnews.bg/obshtestvo/meditcinskiat-fakultet-v-su-mozhe-i-da-ne-otcelee-no-rakovodstvoto-mu-693976.html", "text": "Напрежението заради статута на Медицинския факултет на Софийския университет още не е стихнало, а назрява нов скандал.Преди две седмици деканът му и директор на Университетска болница \"Лозенец\" проф. д-р Любомир Спасов обяви, че  и студенти и преподаватели ще останат на улицата, ако бъде изпълнено . Той обясни, че ако болницата е само педиатрична, факултетът ще загуби акредитацията си и призова студентите да правят подписки и да поискат преминаването ѝ под шапката на Софийския университет.Ден след огласяването на речта на Спасов първо от OFFNews , а след него .Назряващият нов скандал изглежда като повторение на миналогодишния с Медицинския факултет: ръководството му отново иска той да провежда собствени кандидатстудентски изпити по биология и химия, различни от изпитите по двата предмета на Софийския университет, които традиционно провеждат Биологическият факултет и Факултетът по химия и фармация.Миналата година искането на д-р Спасов взриви спокойствието в Университета, след като Академичният му съвет първо го разреши и предизвика острия протест на засегнатите факултети, а след това го отхвърли и МФ отказа да приема кандидат-студенти по медицина в държавна поръчка, ако не държи контрола на входа. . В крайна сметка, по предложение на ректора, . Мнозина преподаватели в СУ определяха решението като \"позор\" и \"срам\" за Алма матер. Все пак то внесе известно облекчение у кандидат-студентите по медицина, за които приемната кампания вече течеше.Има риск през 2019 г. да се случи нещо подобно, става ясно от проекта за Правилник за приемане на студенти в Софийския университет „Св. Климент Охридски“ за учебната 2019/2020 г., с копие от който OFFNews разполага. Той ще бъде обсъден и гласуван от Академичния съвет в сряда, 19 декември.В него пише, че в специалността \"Медицина\" ще се влиза с изпити по биология и химия \"за специалност \"Медицина\". Кандидатите за останалите две специалности на факултета - \"Медицинска сестра\" и \"Медицинска рехабилитация и ерготерапия\" - могат да избират между биология и химия за \"Медицина\" и общите изпити по биология и химия на Университета. Ако това се приеме, кандидатите и за медицина, и за фармация например ще трябва да се явят на два различни изпита по химия и на два различни изпита по биология.Неясно е с какви мотиви отново се внася предложението, което миналата година бе на път да провали приемът в Медицинския факултет на Софийския университет. Последната дума за него отново ще има Академичният съвет.", "date": "2018.12.17", "title": "Медицинският факултет в СУ може и да не оцелее, но ръководството му вече поиска нови приемни изпити"}
{"url": "https://offnews.bg/snukar/nad-300-detca-se-zapoznaha-sas-snukara-po-sluchaj-rozhdenia-den-na-fed-693981.html", "text": "Над 300 деца се включиха в отворените врати на българска снукър федерация. Събитието бе по случай 10 години от създаването на родната снукър федерация и се проведе в столицата в събота и неделя.На партера на софийски търговски център беше поставена снукър маса в обстановка за професионален турнир. Именно там се изиграха и няколко мача от 4-ия ранкинг турнир за сезона към БСФ. Братислав Кръстев триумфира с титлата след победа с 4:1 над Георги Величков на финала. Величков реализира най-големия брейк по време на турнира от 91 точки.Отворените врати на българска снукър федерация бяха страхотно място, където младите да се запознаят от близо със спорта и да научат някои основни правила на играта. Много от участниците направиха първите си удари с щека върху снукър маса. Феновете на този спорт в България показаха, че се увеличават постоянно и интересът към снукъра расте. Българските снукър рефери показаха на публиката някои тънкости и как се решават трудните ситуации върху масата.В събитието беше отделена и специална част за благотворителност, като българските снукър играчи и федерацията дариха целия награден фонд от турнира на фондация „Аутизъм Днес“ .За своите 10 години българска снукър федерация се утвърди на международната сцена и извоюва своето място в световния снукър благодарение на перфектната организация на редица събития. В България се проведоха 4 турнира за професионалисти от сериите PTC, където видяхме най-големите имена в спорта.Нашата федерация бе домакин на 12 Европейски първенства и 3 Световни шампионата за аматьори в рамките на тези десет години. Наши състезатели участваха на други 9 Европейски първенства. Два пъти имахме представители в квалификациите за Световното първенство в „Крусибъл“ в лицето на Ивайло Пеков и Братислав Кръстев. Последният е главен асистент треньор към Европейската снукър асоциация. В България вече има петима лицензирани треньори по снукър.За последните 10 години се изиграха над 80 ранкинг турнира в страната, където са участвали над 130 играчи. Всяка година в страната ни се организират демонстративни двоубои с най-големите легенди като Рони О‘Съливан, Стивън Хендри, Джими Уайт, Джон Хигинс, Марк Уилямс и други.Не на последно място остана и страхотното развитие на българските снукър рефери. Българките Десислава Божилова и Пролетина Величкова се утвърдиха като елитни рефери в световния снукър и са част от календара на световната снукър федерация. Много други български съдии също реферират двубои на Европейски първенство и други турнири.", "date": "2018.12.17", "title": "Над 300 деца се запознаха със снукъра по случай рождения ден на федерацията"}
{"url": "https://offnews.bg/112/zadarzhan-e-mazhat-kojto-blasna-politcaj-i-izbiaga-693977.html", "text": "Задържан е мъжът, който блъсна полицай и избяга. Инцидентът стана в София, след като 23- годишният Захари Чернев не спрял за полицейска проверка.Колата му е открита изоставена в Студентския град. В нея полицаите открили голямо количество хладно оръжие. Блъснатият служител на реда е в болница с множество фрактури и опасност за живота.\"Въпросният мъж е криминално проявен само и единствено за разпространение на наркотици. Задържан е многократно. В автмобила са намерени брадви, секири, мачете и други проспособления\", каза Ангел Бадънков, началник на отдел „Криминална полиция” в СДВР.", "date": "2018.12.17", "title": "Задържан е мъжът, който блъсна полицай и избяга"}
{"url": "https://offnews.bg/futbol/livarpul-bajern-na-1-8-finalite-v-shampionskata-liga-vizhte-ostanal-693986.html", "text": "Ливърпул срещу Байерн Мюнхен е големият сблъсък на 1/8-финалите в Шампионската лига. Това отреди тегленият в Нион жребий днес.Атлетико Мадрид се падна срещу италианския хегемон Ювентус. Торинци са сред големите фаворити за трофея, а в техните редици е голмайстор №1 в историята на турнира Кристиано Роналдо.Барселона пък ще има на пръв поглед лесната задача да се справи с френския Олимпик Лион. Друга интересна двойка е Манчестър Юнайтед - ПСЖ.Парижани минават за скрит фаворит в надпреварата заради двамата най-скъпи футболисти на планетата Неймар и Килиан Мбапе, но \"червените дяволи\" разчитат на историята и на своите три триумфа в най-престижния турнир. Една от най-изравнените двойки пък е Рома - Порто.Първите мачове от 1/8-финалите ще бъдат на 12/13-и и 19/20-и февруари, а реваншите са на 5/6-и и 12/13-и март. В срещите от тази фаза вече ще бъде използвана системата ВАР.", "date": "2018.12.17", "title": "Ливърпул - Байерн на 1/8-финалите в Шампионската лига, вижте останалите двойки"}
{"url": "https://offnews.bg/temida/prokuraturata-otkaza-da-razsledva-konstitutcionnia-sadia-na-prezidenta-693966.html", "text": "Прокуратурата отказа да образува досъдебно производство срещу конституционния съдия , който беше назначен на поста от президентската квота.След номинацията на Семов  по публикация на в. \"Капитал\", според която професорът по европейско право е бил замесен в случай на злоупотреби в софийския университет. Това пък беше повод президентът  срещу него, подхваната от прокуратурата. От прокуратурата съобщиха, че за случая първоначално е подаден сигнал на 5 март 2013 г. от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“.В него се говори за развиване на частна стопанска дейност в Софийския университет \"Св. Климент Охридски\", както и за , безстопанственост и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство.Именно това постановление е било проверено от Апелативна прокуратура – София, като не е установено основание за отмяната му. От прокуратурата изнасят фактологическата обстановка по случая:„Център за продължаващо обучение при Юридическия факултет на Софийски университет „Св. Климент Охридски“ /ЦПОЮФСУ/ е сдружение, създадено през 2004 г. в изпълнение на решение на Факултетния съвет на ЮФ на СУ. Членове на сдружението са ръководители на катедри на ЮФ и представител на деканското ръководство. Към материалите по преписката е приложено копие от протокол № 7 от заседание на факултетния съвет на Юридическия факултет, който удостоверява провеждането на учредителното събрание на сдружението, с което единодушно е взето решение за учредяване на юридическо лице с нестопанска цел – сдружение за осъществяване на дейност в частна полза, за приемане на Устав и избор на управителни органи. Атанас Семов, спрямо когото е насочен сигналът, е ръководител на международната магистърска програма „Право на ЕС“,но не е член на УС на ЦПО.С решение № 1/04.11.2004г. на СГС, 3-ти състав по ф.д. № 11869/2004г. , ЦПОЮФСУ е вписан в регистъра на юридическите лица с нестопанска цел. През месец май 2006г. е подписан договор за сътрудничество между Софийски университет „Св. Климент Охридски“ и Университета Страсбург – 3 „Робер Шуман“ и Университета Нанси – 2 /Европейски университетски център/, Франция, въз основа на който започва осъществяването на програма за следдипломна квалификация – „Правна и съдебна система на ЕС”.С оглед успешното осъществяване на едногодишното обучение се създава и магистърска програма „Право на Европейския съюз“, съгласно решение № 3/24.10.2007г. на Академичния съвет на СУ. Същата се осъществява въз основа на договор между СУ и Университета Нанси – 2. Във връзка с посоченото, между Софийски университет „Св. Климент Охридски“ и ЦПОЮФСУ е сключен договор за сътрудничество от 17.10.2007г. Впоследствие е приет учебен план за професионално направление „Право“, специалност „Международни отношения“ за образователно квалификационна степен „магистър“ за магистърска програма „Право на ЕС“. С решение от 25.02.2010г. са разкрити две магистърски програми в направление „Политически науки“ – „Право на ЕС“ за специалисти и неспециалисти. За същото ректорът на СУ е уведомил Националната агенция за оценяване и акредитация /НАОА/ с писмо.Между ЦПОЮФСУ и Софийския университет „Св. Климент Охридски“ на 18.08.2010 г. е сключен нов договор за сътрудничество, който преурежда отношенията им. Предвидено е, че Центърът следва да осъществява помощни дейности по организирането и провеждането на програмата, но самото обучение по нея се провежда от СУ, както и от преподаватели от Университета Нанси – 2. Не е предвидено осъществяването на образователни функции от самия Център.По преписката са приложени и множество други писмени документи – справки от МОН, от НАОА, от Софийски университет „Св. Климент Охридски“, копие от годишните финансови отчети на ЦПОЮФСУ, копия от договори. Снети са сведения от лица, имащи отношение по въпросите, предмет на проверката.След извършването на проверката, наблюдаващият прокурор от СГП е стигнал до извод за липса на данни за осъществено престъпление от общ характер и с постановление от 14.07.2016г., предмет на настоящата служебна проверка , е отказал образуването на досъдебно производство по преписката.Прокурорът от първоинстанционната прокуратура е проверил и обсъдил всички факти и обстоятелства, имащи значение за изясняване на обективната истина.На първо място, от доклада на директора на дирекция “Висше образование“ при МОН с вх. № 8088-30/15.10.2013г., приложен по преписката, се установява, че СУ редовно е регистрирал студентите от магистърска програма по „Международни отношения – Право на ЕС“ в Регистъра на всички действащи и прекъснали студенти и докторанти. МОН от своя страна своевременно е издавало и стикери за дипломите на така регистрираните студенти по посочената магистърска програма. С писмо с вх. № 208/09/04/2013г. ректорът на Софийския университет е уведомил НАОА за разкриването на две магистърски програми с решение на Академични съвет от 25.02.2010г. Макар да е налице по-късно уведомяване за откриването им обаче, следва да се подчертае, че самите магистърски програми не подлежат на отделна акредитация. Правилно е отбелязано от прокурора от СГП, че в рамките на вече акредитирани направления, могат да се откриват магистърски програми, като НАОА следва единствено да бъде уведомена.В същия доклад е посочено, че „междууниверситетски диплом за правна и съдебна система на ЕС“ / предвиден за издаване в договорите между СУ и Университета Страсбург – 3 „Робер Шуман“ и Университета Нанси – 2/, като вид не съществува по българското законодателство. Въпреки посоченото обаче и макар последното да съществува като договорна клауза, по преписката не са събрани данни да са издавани именно такъв вид дипломи. Видно е от същия доклад, че МОН е издавал стикери за получаване на диплома от СУ за съответната магистърска степен за регистрираните студенти по магистърската програма и няма никакви данни да е издавал непредвиден в законодателството ни като вид междууниверситетски диплом.Установено е също така и че ЦПОЮФСУ не е осъществявал каквато и да било образователна функция, с което да са нарушени разпоредбите на Закона за висшето образование. Счетоводството на СУ и Центъра се води отделно, като с анекси към основния договор, ежегодно са уточнявани финансовите параметри /свързани с броя на студентите и таксите за обучение, с посещението на чуждестранни преподаватели като лектори и др./ Няма данни за нарушения и на Закона за счетоводството, както и такива, които да подкрепят твърденията, че сумите от събираните такси за обучение по програмата са в полза на ЦПОЮФСУ.Ето защо, изведеният правен извод от първоинстанционния прокурор за отказ да се образува досъдебно производство, поради липса на извършено престъпление, е правилен и като такъв се споделя и от въззивна инстанция – Апелативна прокуратура - София.Независимо от липсата на основания за образуване на досъдебно производство и от факта,че СУ “Св.Климент Охридски“ е юридическо лице с академична автономия, АП-София е отбелязала, че ръководството на Софийския университет следва да прецени доколко целесъобразно е да продължава съвместната дейност между СУ и ЦПОЮФСУ при осъществяване на обучението по международната магистърска програма “Право на ЕС“.", "date": "2018.12.17", "title": "Прокуратурата отказа да разследва конституционния съдия на президента"}
{"url": "https://offnews.bg/112/24-chasa-sled-blokadata-po-magistralite-mvr-reshi-da-svika-shtab-zarad-693987.html", "text": "Вътрешният министър Младен Маринов ще председателства заседание на оперативен щаб във връзка с усложнената зимна обстановка. Заседанието е насрочено за 16.30 часа този следобед, съобщават от МВР.На заседанието ще присъстват представители на всички ангажирани институции. Участниците ще направят анализ на предприетите дейности и ще обсъдят последващи действия във връзка с усложнената зимна обстановка, се посочва в съобщението.По-рано днес от Агенция \"Пътна инфраструктура\" съобщиха, че всички пътища в страната са почистени и проходими при зимни условия. В същото време прогнозата за времето е по-благоприятна, в сравнение с вчерашния ден, когато за 11 области имаше обявен код за интензивни валежи от сняг. Обилният сеговалеж създаде сериозни затруднения в трафика в страната. Хора бяха блокирани за по няколко часа на магистралите \"Хемус\" и \"Тракия\". От АПИ обявиха, че са предупредили гражданите да заобикалят проблемните участъци. В същото време обаче мобилното приложение LIMA, което трябва да предупреждава за затруднения в трафика, е спряло да работи от няколко дни поради технически проблеми.", "date": "2018.12.17", "title": "24 часа след блокадата по магистралите МВР реши да свика щаб заради усложнената обстановка"}
{"url": "https://offnews.bg/temida/prokuraturata-dade-na-sad-dvama-kvestori-na-ktb-693969.html", "text": "Софийска градска прокуратура (СГП) внесен в Софийски градски съд обвинителен акт срещу двама от квесторите на КТБ за умишлена безстопанственост в особено големи размери, представляваща особено тежък случай, съобщиха от държавното обвинение. са предадени на съд, затова, че в периода от 20.08.2014г. до 14.01.2015г в гр.София, действайки в качеството си на длъжностни лица– квестор при „Корпоративна търговска банка“ АД /, в съучастие като извършители, при условията на продължавано престъпление, не са положили достатъчно грижи за стопанисването и запазването на повереното им имущество и от това последвали значителни щети на Фонда за гарантиране на влоговете в банките (ФГВБ), като деянието е извършено умишлено и причинените вреди са в особено големи размери - общо 1 070 383,83 лв. (един милион седемдесет хиляди триста осемдесет и три лева и осемдесет и три стотинки) и престъплението представлява особено тежък случай.Престъпното поведение на двамата обвиняеми се състои в разпореждане за осчетоводяване на предсрочно прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към „Фонд за гарантиране на влоговете в банките“ (ФГВБ) в нарушение на Закон за гарантиране на влоговете в банките.По отношение на двамата обвиняеми е взета мярка за неотклонение „Подписка“.Ако бъдат признати за виновни Станислав Л. и Елена К. могат да получат наказание „лишаване от свобода „ от 3 /три/ до 12 /дванадесет/ години , както и „лишаване от право да упражняват определена професия или дейност“ и „лишаване от право да заемат държавна или обществена длъжност“.", "date": "2018.12.17", "title": "Прокуратурата даде на съд двама квестори на КТБ"}
{"url": "https://offnews.bg/futbol/lionel-mesi-pochti-nastigna-kristiano-ronaldo-693960.html", "text": "Лидерът на Барселона Лионел Меси отбеляза хеттрик при победата на каталунците над Леванте като гост в 16-ия кръг на Примера дивисион.Аржентинецът също така асистира за попаденията на Луис Суарес и Жерар Пике и беше над всички на терена.Това беше 43-и хеттрик за Меси във всички турнири с екипа на Барселона, като по този показател той почти застигна бившият нападател на Реал Мадрид Кристиано Роналдо, който през лятото премина в Ювентус срещу 117 милиона евро.Португалецът има 44 хеттрика и по всичко личи, че рекордът му ще бъде поне изравнен до края на сезона.През настоящия сезон Меси има вече 14 гола и 10 асистенции. Аржентинецът не попадна дори в топ 3 на класацията за \"Златната топка\", спечелена от Лука Модрич.", "date": "2018.12.17", "title": "Лионел Меси почти настигна Кристиано Роналдо"}
{"url": "https://offnews.bg/futbol/livarpul-s-vpechatliavashta-seria-vav-visshata-liga-693968.html", "text": "Ливърпул демонстрира сериозен прогрес през настоящата кампания и победата над Манчестър Юнайтед с 3:1 бе поредното доказателство за това.Мърсисайдци са без поражение в продължение на 17 кръга в английската Висша лига, а ако се добави и последният двубой от миналия сезон, тези 18 срещи без поражение са най-дългата серия за \"червените\" от 28 години насам.Между март и ноември 1990-а Ливърпул регистрира 23 срещи без поражение, като и сега естествено тимът ще се опита да остане без загуба възможно най-дълго време.В сравнение с миналата кампания по това време подобрението е повече от сериозно, тъй като активът е с 14 точки повече, отколкото тогава.Освен това мениджърът Юрген Клоп вече може да се похвали, че има победа срещу всичките 26 тима срещу които е водил мърсисайдци в първенството, след като до момента така и не можеше да се зарадва на успех срещу \"червените дяволи\".В Юнайтед пък сякаш кризата се задълбочава, но въпреки това Жозе Моуриньо защити бурно играчите си и бе категоричен, че не е загубил съблекалнята и футболистите все още играят за него.\"Червените дяволи\" записаха най-слабото си постижение след 17 кръга във Висшата лига. След мача логично португалецът бе запитан дали счита, че все още има подкрепа от играчите на тима, което го ядоса.\"Какво искате да кажете? Смятате, че футболистите са недобросъвестни? Ако ме питате това, аз съм категоричен, че те се раздават максимално всеки ден, както трябва да прави един играч във всеки един мач. Тук няма значение мениджъра.Убеден съм, че в този мач тези, които бяха на терена, направиха всичко по силите си. Противното би означавало неуважение към клуба и неговите фенове.Ливърпул бе просто по-добрият тим. Не успяхме да отговорим на тяхната агресия, енергия и физическа мощ. Добавяйки и техниката им ни надиграха. Въпреки това бяхме в мача да последно и в края имахме своите положения. Най-големите ни проблеми бяха в първите 20 минути.Естествено, че не можем да станем шампиони, но все още може да приключим в Топ 4. Няма обаче да е лесно. Със сигурност ще бъдем в топ 6. Сега целта е да стигнем до петата позиция и след това ако можем да погледнем и по-нагоре\", каза Моуриньо.", "date": "2018.12.17", "title": "Ливърпул с впечатляваща серия във Висшата лига"}
{"url": "https://offnews.bg/futbol/galin-ivanov-smenia-slavia-s-kitaj-693955.html", "text": "Славия ще се раздели с лидера си Галин Иванов по време на зимната пауза. Националът е пред договор с тим от Китай. Става въпрос за клуб от Втора дивизия на най-многолюдната страна.Преговорите са на финалната права и се очаква през тази седмица контрактът да бъде финализиран, пише \"Тема Спорт\". Ръководството на Славия е било категорично, че няма да прави спънки на играча. А сумата, която ще влезе в клубната каса, се пази в тайна.Иванов се завърна на “Овча купел” през лятото на 2017 година след период в Нефтохимик. От тогава изигра 43 мача за столичани в Първа лига, в които вкара 13 гола.Силните му изяви с екипа на Славия му донесоха и мачове за националния отбор в Лигата на нациите. Ако все пак нещата в Китай не се получат, пред Галин Иванов има и друга опция за чужбина. Така че той почти сигурно няма да остане в тима през пролетта.", "date": "2018.12.17", "title": "Галин Иванов сменя Славия с Китай"}
{"url": "https://offnews.bg/obshtestvo/bonusite-v-targovskia-registar-skochili-dvojno-693985.html", "text": "Бонусите, които си е раздала администрацията на Агенцията по вписванията, са скочили двойно за по-малко от година, съобщава в. \"Сега\", като се позовава на отговори от ведомството по реда на Закона за достъп до обществена информация.Значителното увеличение идва, след като през август Габриела Козарева оглави агенцията заради скандала със срива на Търговския регистър. Тя лиши от премии само трима души, които според нея били пряко отговорни за рухването на системата. Преди това допълнително заплащане не е имало за над 30 души от агенцията, припомня изданието.Според справката за периода януари-март на 511 служители са платени общо 348 581 лв. плюс 57 659 лв. осигуровки. 30 души са останали без бонус. Най-голямата изплатена сума е 2067 лв., а най-малката - 33 лв.От април до юни за добре свършена работа са раздадени 419 828 лв. плюс 66 376 лв. осигуровки. Премии са получили 519 служители, включително директорът. 27 души са оставени без допълнително заплащане. Най-големият бонус е 2390 лв., а най-скромният - 39 лв.За сравнение в разгара на кризата от юли до септември бяха раздадени 599 000 лв. плюс 90 590 лв. осигуровки. 4805 лв. е най-високият бонус, а най-ниският е над 200 лв. Парите били икономии от незаети щатове и използвани болнични.Инспекторатът на Министерството на правосъдието не откри проблем при раздадените бонуси.", "date": "2018.12.17", "title": "Бонусите в Търговския регистър скочили двойно"}
{"url": "https://offnews.bg/obshtestvo/galap-78-ot-balgarite-sa-protiv-gejovete-da-se-zheniat-693964.html", "text": "Българите са умерено толерантни, когато става дума за семейните отношения. Това показват данни на „Галъп интернешънъл“  от редовната ежемесечна, независима от външно финансиране, програма изследвания „лице в лице“. Проучването е проведено между 30 ноември и 7 декември. Изследването е планирано и проведено по повод предстоящите Коледни празници и преди започналия наскоро дебат за толерантност към хомосексуализма.То няма нищо общо с този дебат, уточняват социолозите.Мнозинства от над 70% се обявяват в защита на правото на аборт и развод. Също мнозинства от над 70% защитават правото на съжителство без брак и деца в съжителство без брак. Явно по въпроса за семейните отношения и децата обществото ни по-скоро е възприело по-либерален стандарт.Категорично обаче е нежеланието за допускане на еднополови бракове. Те събират най-голям дял отрицание в изследването – 78% са „против“. Едва 12 процента от хората у нас подкрепят възможността и гей двойките да създават семейства, докато 10% нямат категорично мнение по темата.На този фон мнозинства от по около две трети от пълнолетните българи се обявяват „за“ възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения, посочват от \"Галъп интернешънъл“.Идеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи.„Галъп интернешънъл“ редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 хиляди души, а е възможно да има „скрити“ отговори – което означава, че тревогата остава валидна. На този фон любопитство буди фактът, че мнозинство от 75% няма нищо против стереотипа мъжът, основно, да отговаря за доходите в семейството. И мъже, и жени отговарят в еднаква степен с „да“. ", "date": "2018.12.17", "title": "Галъп: 78% от българите са против гейовете да се женят"}
{"url": "https://offnews.bg/offtopic/sofiantci-s-molba-kam-fantastiko-mozhe-li-da-naredite-i-pavetata-na-g-693959.html", "text": "Всеобща завист сред софиянци предизвика една снимка, качена във фейсбук от веригата магазини \"Фантастико\".На нея се вижда новия им супермаркет на бул. \"Г. М. Димитров\" №77. Вероятно неочаквано и за самите мениджъри на търговската верига въпросната чисто рекламна снимка се споделя масово в социалните мрежи заради... прекрасно наредените павета пред магазина, които са пълна противоположност с Гафа на Графа.Един от коментарите под снимката, който е събрал стотици лайкове, гласи:", "date": "2018.12.17", "title": "Софиянци с молба към Фантастико: Може ли да наредите и паветата на Графа?"}
{"url": "https://offnews.bg/offtopic/narod-kojto-igrae-horo-v-zadrastvane-na-snezhna-magistrala-niama-da-693942.html", "text": "Петте сантиметра неделен сняг за пореден път доказаха, че са напълно достатъчни, за да сковат трафика в половин България.А също и че снегопочистващите фирми винаги са на линия, когато трябва да прибират милиони и ги няма никакви, когато има необходимост от техниката им. Снежното \"бедствие\" на практика блокира и трите строени-недостроени магистрали у нас - Тракия, Струма и Хемус. На всички тях се натрупаха километрични задръствания. Колко ругатни е отнесла властта, е трудно да се прецени с меродавни количествени показатели, но едва ли са малко съдейки по виралния пост на депутатката от Дулово от голямата управлаваща партия Десислава Атанасова:И въпреки всичко, противно на очакванията, не всички българи негодуват. Някои гледат и позитивно на неволите, както се вижда на следващото видео. Какво по-хубаво от това да тропнеш едно хорце в снега сред километричното задръстване на магистрала Хемус, докато чакаш да дойде снегоринът.", "date": "2018.12.17", "title": "Народ, който играе хоро в задръстване на снежна магистрала, няма да загине (видео)"}
{"url": "https://offnews.bg/ikonomika/zapochva-prodazhbata-na-elektronni-vinetki-693945.html", "text": "Продажбата на електронни винетки започва на 17 декември от 14.00 часа, съобщиха от пресцентъра на АПИ. Те ще могат да се купят през сайта , през мобилно приложение и през терминали за самотаксуване.Разяснителна демонстрация пред медии ще бъде направена в 14.00 часа, на която ще бъде показано как шофьорите да попълнят регистрационния номер на автомобила, е-mail адрес, ако потребителят желае на електронната си поща да получи обратна информация за купената винетка, срок за валидност на е-винетката и начална дата за стартирането й.Цените на всички видове електронни винетки остават същите. За леките автомобили годишната е 97 лв., тримесечната - 54 лв., месечната 30 лв., а седмичната 15 лв. За леките коли ще има нов вид винетка - уикенд, чиято цена ще бъде 10 лв. Тя ще е валидна от обяд в петък до полунощ в неделя.Чрез 500 терминала за самотаксуване също ще може да се купуват е-винетки. Те ще бъдат разположени в търговските обекти по протежение на пътната мрежа, предимно в бензиностанциите. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Плащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.Ако шофьорите имат хартиена винетка, която ще бъде валидна и след 31 януари 2019 г., те могат я конвертират в електронна. , съетват от АПИ. Заявката може да бъде направена още след 17 декември, независимо от срока ѝ на валидност. За целта на сайта bgtoll.bg трябва да се въведе регистрационният номер на автомобила и срокът на валидност на стикера.Подмяната на хартиената винетка с електронна не е задължително, но е препоръчително, за да не бъдат автомобилистите спирани и проверявани излишно от новата ТОЛ полиция, напомнят от Съюза на българските автомобилисти. Ако изберат да не заверяват електронно винетката си обаче, шофьорите задължително трябва да оставят хартиения стикер върху предното стъкло на колата до датата на неговата валидност, каквото задължение има и към момента.Водачите трябва да бъдат много внимателни да не допуснат грешка при изписването, защото ще се счита, че не е платена винетка, акцентират от Агенция „Пътна инфраструктура”. При сгрешени данни корекции може да се правят само в пунктовете на АПИ.Данните, които трябва да се въвеждат, са регистрационен номер на автомобила, е-mail адрес, срок за валидност на желаната електронната винетка - годишна, тримесечна, месечна, седмична или уикенд, както и начална дата, от която винетката ще важи.", "date": "2018.12.17", "title": "Започва продажбата на електронни винетки"}
{"url": "https://offnews.bg/obshtestvo/maia-manolova-i-zlatnite-momicheta-ot-ansambala-po-hudozhestvena-gimna-693925.html", "text": "Днес „златните момичета“ от националния ансамбъл по художествена гимнастика, заедно с омбудсмана Мая Манолова ще открият от 11.30 часа в двора на православен храм „Св. Св. Кирил и Методий“ /ул. „Георг Вашингтон“ № 47, на Женския пазар/ социална кухня „Не хаби – дари“.Кампанията, подкрепена от БЧК, се организира с благословението на Негово Светейшество Българския патриарх и Софийски митрополит Неофит по инициатива на омбудсмана Мая Манолова и със съдействието на църковното настоятелство при храм „Св. Св. Кирил и Методий“ и е насочена към социално слаби хора, изпаднали в нужда или временно затруднение, така че в най-студените зимни дни да получат топъл обяд. Инициативата ще се реализира в специално изградено за целта уютно пространство в двора на храма.Менюто ще бъде съобразено изцяло с постите на Българската Православна Църква и ще включва супа, хляб, кофичка кисело мляко или плод. Вкусно приготвената и питателна храна ще се осигурява всеки ден от Милен Цанов и Александър Ковачев, с продукти, дарени от големите търговски вериги – Кауфланд, Лидл, Билла, ТМаркет, като и от Асоциацията на месопреработвателите в България, Националния браншови съюз на хлебарите и сладкарите, фирма Лактима Балкан и др., а Пластик София ще предоставят съдове за еднократна употреба.Заедно с Мая Манолова и изящните гимнастички от националния ни ансамбъл, които освен златни медали, притежават и „златни“ сърца, в раздаването на първите порции супа ще се включи и министърът на земеделието храните и горите Румен Порожанов, чието ведомство е сред основните партньори на кампанията.", "date": "2018.12.17", "title": "Мая Манолова и златните момичета от ансамбъла по художествена гимнастика ще дарят храна на бедни"}
{"url": "https://offnews.bg/obshtestvo/zhalt-kod-za-sniag-v-chetiri-oblasti-v-stranata-valezhite-spirat-v-sr-693944.html", "text": "Жълт код за снеговалежи е в сила за 4 области на страната за 17 декември. Предупреждението важи за областите Плевен, Ловеч, Габрово и Велико Търново, където се очакват снеговалежи и образуване на нова снежната покривка с дебелина до 10 см.През следващото денонощие времето ще се задържи облачно. В Западна България валежите ще спират и облачността временно ще намалее. В сутрешните часове и през деня слаби валежи от сняг ще има в централните райони на Дунавската равнина, а слаб дъжд на много места в Централна Южна и Източна България. Вятърът постепенно ще се ориентира от север, в Източна България - от североизток и ще е слаб до умерен.Минималните температури ще са от минус 5° до 0°, в Югоизточна България до 5°. Максималните температури ще са между 0° и 5°, по морския бряг до 10°. По Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала.В планините ще бъде облачно с превалявания от сняг, в масивите от Източна България – от дъжд. Ще духа умерен вятър от юг-югоизток. Максимална температура на височина 1200 метра – около 3°, на 2000 метра – около минус 3°.Във вторник и сряда от североизток, по-късно и от север, ще нахлува студен въздух. Ще преобладава облачно време, през първия ден с валежи: в Западна и Централна България – от сняг, на места в Горнотракийската низина и по Черноморието – предимно от дъжд. В източните райони ще бъде и ветровито.През нощта срещу сряда валежите ще спират, сутринта само в отделни райони в Източна България ще превалява слаб сняг. В четвъртък ще е студено, особено сутринта, когато минималните температури ще са предимно между минус 9° и минус 4°, а дневните ще са между минус 2° и 3°. Ще е без валежи; ще има и временни разкъсвания и намаления на облачността. Вятърът ще отслабне.", "date": "2018.12.17", "title": "Жълт код за сняг в четири области в страната, валежите спират в сряда"}
{"url": "https://offnews.bg/politika/sasht-ne-podkrepiat-turski-potok-i-se-nadiavat-da-si-kupim-f-16-693949.html", "text": "Американското правителство не подкрепя проекта \"Турски поток”. Това заяви заместник-държавният секретар на Съединените щати Джон Съливан пред bTV. Американският дипломат обясни, че изтребителите Ф-16 нямат аналог сред другите конкуренти.Заместник-държавният секретар на Съединените щати Джон Съливан е на дипломатическа обиколка, която включва пет държави, сред които е и България.Както и за „Северен поток II”, американското правителство не подкрепя „Турски поток”. Това, което подкрепяме, както казах по-рано, е енергийна диверсификация. С представители на правителството говорихме за проектите за интерконектори Гърция – България и Сърбия – България, които биха диверсифицирали източниците на газ, коментира дипломатът.Според него изборът за покупка на изтребители Ф-16 блок 70 за българската армия е най-подходящият избор.\"Тя (системата) е най-подходяща за отбраната на България, за участието на България със съюзниците в НАТО при взаимните ни ангажименти. Нашето мнение е, че изтребителят „Грипен” не може да се сравнява. Все едно да сравняваш ябълки и портокали. Ф-16 е оръжейна система, доказана в битки, използвана от съюзниците в НАТО в Гърция, в Румъния, от съюзници извън НАТО като Израел. Има причина тези държави да изберат Ф-16. Това е способна машина. Предложението, което САЩ отправя, оръжейните системи, които „Локхийд Мартин” продава, използва напреднали технологии, които просто не са налични на „Грипен”. Не е справедливо сравнението да се брои количеството на изтребители, да се сравняват 8 спрямо 10\", каза още той.По думите му 8-те Ф-16 са забележителни оръжейни системи, които са се доказвали многократно във времето.\"В крайна сметка решението е на правителството на България и на народа на България, да решат какво е правилно за тяхната национална сигурност. Не е като Черния петък или подобно събитие за търговия на дребно, става дума за национална сигурност и за участието на България като съюзник в НАТО. Вярваме, че тези Ф-16, които други съюзници в НАТО са закупили и ползвали, САЩ вече са направили значителна инвестиция в България, в българските Военновъздушни сили и в армията като цяло. Приблизително 300 милиона долара са инвестирани през последните години, 100 милиона долара инвестиции в българските ВВС по начин, който Ф-16 лесно да бъдат въведени в българската армия, в българските ВВС, както „Грипен” не биха могли\", каза още Съливан.", "date": "2018.12.17", "title": "САЩ не подкрепят Турски поток и се надяват да си купим Ф-16"}
{"url": "https://offnews.bg/sviat/frenskoto-pravitelstvo-prizna-za-greshki-v-krizata-s-protestite-na-zha-693948.html", "text": "Френският премиер Едуард Филип призна в интервю пред вестник \"Лез Еко\", че правителството е допуснало грешки в кризата с протестите на \"жълтите жилетки\".Според Филип с въвеждането на мерките, обявени от президента Макрон, дефицитът в бюджета за 2019 г. ще достигне 3,2 процента при предвидени преди това 2,8 на сто.Той прикани \"жълтите жилетки\" да формулират исканията си в \"платформа от предложения\" или да ги изразят на следващите избори - европейските през май 2019 г.", "date": "2018.12.17", "title": "Френското правителство призна за грешки в кризата с протестите на жълтите жилетки"}
{"url": "https://offnews.bg/obshtestvo/sofia-e-pochistena-ot-snega-uveriha-ot-obshtinata-693946.html", "text": "През тази нощ екипи на снегопочистващите фирми са извършили избутване на снежна маса и разпръскване на соли във всички райони на София. Това съобщиха от пресцентъра на Столична община.Обработени са пътните платна на улици, по които се движи градският транспорт, основни улици в районите и в част от вътрешнокварталните улици. Почистват се спирките, подходите към спирки и подлезите.Екипи на дирекция „Аварийна помощ и превенция“ са премахвали висулки от мостови съоръжения. През деня екипите ще наблюдават опасните и стръмни участъци в града, с цел при необходимост да бъдат обработени отново.Към момента се изпълняват всички маршрути на обществения транспорт.От Общината призовават гражданите на излизат на пътя само с добре оборудвани за зимата автомобили и да шофират със съобразена с пътните условия скорост. Напомня се на управителите на търговски обекти, както и на председателите на етажна собственост да очистят прилежащите към сградите им тротоарни площи.", "date": "2018.12.17", "title": "София е почистена от снега, увериха от общината"}
{"url": "https://offnews.bg/zdrave-i-krasota/filipinka-stana-mis-sviat-2018-693952.html", "text": "24-годишната Мис Филипини Катриона Грей грабна короната на Мис Свят 2018 на конкурса за красота в тайландската столица Банкок.Катриона е филипинка от австралийски произход. По професия е телевизионна водеща, певица и манекенка.На въпроса кой е най-важният урок, който е научила в живота си, Грей отговори, че се е научила да бъде благодарна и да се стреми към красота, докато преподавала на деца в неравностойно положение в предградията на Манила.Подгласничка на победителката стана 24-годишната Тамарин Грийн от Южна Африка. Трята е Стефани Гутиерес от Венецуела.Представителка на България в конкурса бе Калина Митева.", "date": "2018.12.17", "title": "Филипинка стана Мис Свят 2018"}
{"url": "https://offnews.bg/112/podpaliha-kolite-na-svideteli-po-sudzhukgejt-693953.html", "text": "Два автомобила са били опожарени тази нощ в Добрич. Има нанесени щети и по гараж. Няма пострадали хора.Колите са собственост на бившия депутат от ГЕРБ , който нашумя с аферата \"Суджукгейт\"., съобщава Нова телевизия.Делото срещу Мартинов още не е приключило. Срещу него бяха повдигнати шест обвинения.Скандалът \"Суджукгейт\" избухна през 2017-а, а Мартинов напусна депутатското място, след като беше обвинен, че е изнудвал търговец на месо да даде .И преди . От прокуратурата обявиха, че Живко Мартинов е упражнявал натиск върху свидетели срещу него с цел да не говорят пред разследващите органи.", "date": "2018.12.17", "title": "Подпалиха колите на свидетели по Суджукгейт"}
{"url": "https://offnews.bg/futbol/cherno-more-sadi-levski-za-shesttcifrena-suma-693954.html", "text": "Проблемите на Левски не спират да се множат в края на 2018 година. След като полусезонът за „сините“ приключи със загуба от Берое (1:2), а наставникът Славиша Стоянович намекна, че може да си тръгне, сега заплашен е и лицензът на клуба, пише „Труд“.Черно море съди столичния гранд, а причината е трансферът на Мехди Бурабия в Коняспор. През лятото на 2017 година Левски продаде френския халф в турския елит за близо 1 млн. лева.По договор „моряците“ са трябвали да получат 20% от сделката, тъй като полузащитникът дойде на „Герена“ с трансфер от „Тича“.Но въпреки клаузата в договора между двете страни, Черно море не е получил въпросните близо 200 000 лева. Ако „сините“ бъдат признати за виновни и не се издължат, това може да им коства лиценза за евротурнирите. В момента Левски обжалва иска на „моряците“.", "date": "2018.12.17", "title": "Черно море съди Левски за шестцифрена сума"}
{"url": "https://offnews.bg/obshtestvo/blokiranite-na-aleko-detca-sa-svaleni-s-dzhipove-693951.html", "text": "Децата, които бяха блокирани вчера на хижа „Алеко”, са свалени от планината с джипове за два-три часа. Това каза пред bTV организаторката на събитието Петя Илчева.Група от 54 души, сред които близо 40 деца от втори клас и техни по-малки братчета и сестричета,  в хижа „Алеко” където са били с учители и родители.Към 14 ч. организаторите на екскурзията осъзнават, че пътят е блокиран от интензивните снеговалежи и започват да търсят помощ. От тел. 112 започнали да им затварят с мотива, че ситуацията е кризисна навсякъде.В хижата са се грижили добре за малките, но те започнали да се изнервят и да се притесняват, разказват още родителите, които са били с децата.Групата е била блокирана близо 7 часа в планината. Късно вечерта всички са се прибрали в София.", "date": "2018.12.17", "title": "Блокираните на Алеко деца са свалени с джипове"}
{"url": "https://offnews.bg/sviat/ungaria-se-vdigna-sreshtu-robovladelski-zakon-na-orban-video-693962.html", "text": "Хиляди демонстранти изпълниха улиците на унгарската столица Будапеща за пореден път в неделя срещу скорошни законодателни промени на правителството на Виктор Орбан.Гневът този път бе породен от текст, който ще позволи на работодателите да изискват от служителите си да работят до 400 часа допълнително на година, а надницата за това извънредно работно време може да бъде изплатена с до три години закъснение.Критиците на закона го нарекоха \"робовладелски\".Нито промените в изборното законодателство, нито прогонването на американския университет и затварянето на много независими медии досега са провокирали такова обществено недоволство, отбелязва американското Национално обществено радио (NPR) по повод протестите.Новата мярка бе одобрена в сряда, 12 декември. Оттогава всеки ден хиляди унгарци протестират, а в неделя около 10 000 души се събраха на марш пред парламента, развявайки унгарски и европейски флагове и плакати. \"Всичко, което искам за Коледа, е демокрация\", пишеше на единия от тях, цитиран от Ройтерс.Медиите, лоялни на правителството, не отразяват протестите, отбелязва NPR.", "date": "2018.12.17", "title": "Унгария се вдигна срещу 'робовладелски закон' на Орбан (видео)"}
{"url": "https://offnews.bg/kultura/ndk-otkri-novata-knizharnitca-na-peroto-693957.html", "text": "Литературен клуб „Перото“ вече има своя книжарница. Идеята е на ръководството на НДК в лицето на председателя на Борда на директорите – Борислав Велков и изпълнителният директор – Ангел Митев. , подчерта Борислав Велков.По думите му изминалата година е била изключително успешна с всички малки и големи събития, особено Европредседателството, които са се случвали в НДК при огромна посещаемост. , допълни още Велков.Директорът на Национален център за книгата – Светлозар Желев разкри, че в книжарницата ще се случват литературни срещи с писатели, малки четения и раздаване на автографи., сподели Светльо.Ръководството на НДК изказа специалните си благодарности към Министъра на културата Боил Банов за оказаната подкрепа. От министерството подариха на Центъра за книгата две прекрасни издания на „Лондонското четириевангелие“ на Цар Иван Александър и „Шедьоври на българската иконопис“ от началото на 19 век.Книжарница „Перото“ отваря врати в понеделник, точно в 10:00 часа и ще работи седем дни в седмицата, а всички приятели на книгите са добре дошли.", "date": "2018.12.17", "title": "НДК откри новата книжарница на 'Перото'"}
{"url": "https://offnews.bg/112/zhitci-na-trolejbus-padnaha-varhu-kola-v-plovdiv-693971.html", "text": "Жици на тролейбус са паднали върху лек автомобил в ж. к. „Тракия“ в Пловдив, съобщава \"Фокус\", като цитира говорителя на ОДМВР-Пловдив.Сигнал за инцидента е подаден в 09.15 часа. Той е станал на кръстовище край магазин „Форум“ в ж. к. „Тракия“. Няма пострадали хора. Районът е обезопасен. До отстраняване на падналите жици временно е спряно движението по ул. „Съединение“, в участъка между ул. „Ванче Михайлов“ и ул. „Шипка“.Шофьорите трябва да избират обходни маршрути.", "date": "2018.12.17", "title": "Жици на тролейбус паднаха върху кола в Пловдив"}
{"url": "https://offnews.bg/112/otkriha-ubita-zhena-v-stolichen-hotel-693958.html", "text": "Сигнал за открито тяло на 24-годишна жена в столичен хотел е подаден малко след 8.00 часа тази сутрин в полицията, съобщава МВР.На място са изпратени екипи на полиция и Спешна помощ, които са констатирали смъртта на младата жена. Като съпричастен към престъплението е задържан 37-годишен мъж. Огледът на място продължава и в момента.По случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата.", "date": "2018.12.17", "title": "Откриха убита жена в столичен хотел"}
{"url": "https://offnews.bg/112/30-shofiori-na-kamioni-ostanaha-bez-knizhki-sled-blokadata-na-hemus-693943.html", "text": "30 водачи са санкционирани за навлизане на автомагистрала \"Хемус\" вчера, тъй като са нарушили забраната за движение на тежкотоварни автомобили над 12 тона, съобщават от ОДМВР-София.Наложената санкция включва глоба в размер от 300 лева, лишаване на водача от право да управлява за срок от 1 месец и спиране на камиона от движение за срок от 3 месеца.Към 22.00 часа снощи магистралата е проходима при тежки зимни условия.От пътна полиция съветват шофьорите да карат изключително внимателно. Предвид усложнената метеорологична обстановка, не предприемайте пътуване, ако не е крайно наложително.В следобедните часове автомобилите, движещи се по „Хемус“ в посока столицата, останаха блокирани с часове в района на тунел „Топли дол”, заради завъртял се ТИР. Сходна бе ситуацията и в отсечката между Мездра и Ботевград, където екипи на „Пътна полиция\" и Агенция \"Пътна инфраструктура\" работиха по отстраняването на аварирал тежкотоварен автомобил.", "date": "2018.12.17", "title": "30 шофьори на камиони останаха без книжки след блокадата на Хемус"}
{"url": "https://offnews.bg/ikonomika/puskat-oshte-24-km-ot-magistrala-struma-mezhdu-kresna-i-sandanski-693938.html", "text": "Днес министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков ще открият новоизградения участък Кресна – Сандански от автомагистрала „Струма“, който е дълъг 23,6 км.На церемонията ще присъстват председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др.Събитието ще се проведе на площадката за отдих след пътен възел “Сандански”, в посока Гърция, където е връзката с изградения Лот 4 \"Сандански - Кулата\".Строителството на Лот 3.3 от АМ “Струма” е част от проект “Автомагистрала “Струма” - Лот 3.1, Лот 3.3 и тунел “Железница”, който се финансира от ОП “Транспорт и транспортна инфраструктура” 2014-2020. Общата стойност на осигурените средства за трите участъка е приблизително 750 млн. лева, от които над 234 млн. лева са за Лот 3.3 “Кресна - Сандански”.", "date": "2018.12.17", "title": "Пускат още 24 км от магистрала Струма между Кресна и Сандански"}
{"url": "https://offnews.bg/kultura/grigorij-leps-s-parvi-kontcert-v-sofia-posveshtava-album-na-visotcki-693961.html", "text": "Първият концерт на руската суперзвезда Григорий Лепс е с нова дата - 18 април 2019, 20 ч., „Арена Армеец“.Закупените билети за 03.11.2018 ще важат за концерта на 18.04.2019 без допълнителна презаверка. Концертът в София е част от световното турне на артиста “Ты чего такой серьeзный?” (“Защо си толкова сериозен?”). Легендарният музикант, композитор, продуцент и филантроп от грузински произход, ще изпълни хитсинглите “Натали”, “Я тебе не верю”, “Самый лучший день” „Я Счастливый“, „Зеркала“, „Лондон“, “Лабиринт”, “Водопадом”, “Ну и что”, “Плен” и песните от последния си албум.На сцената с ефектна мултимедия, с изключителния артист Григорий Лепс ще се качи бенд с: трима китаристи, саксофон , синтезатор, ударни, тромпет и беквокали.В музикалното си творчество, легендарният руски изпълнител комбинира поп и рок, а уникалното му присъствие на сцената и характерният тембър му печелят световна слава. Музикалната критика сравнява характерния му стил с руския поет, певец, театрален и филмов актьор и писател – Владимир Висоцки, на когото Григорий Лепс посвещава албума “Второй”.За последните 25 години, всяка песен, която Григорий Лепс записва обира овациите на публиката и критиката и се превръща в безпрецедентен хит! Колаборациите му с най-популярните звезди на руската сцена - Тимати, Филип Киркоров, Максим Фадеев, Валерий Меладзе, Стас Пьеха, Ирина Аллегрова имат огромна популярност, а с изкусителната Ани Лорак, със съвместната им песен “Зеркала” имат над 100 млн. гледания в сайтовете за видео споделяне.  Талантът и харизмата на Григорий Лепс заслужено му носят множество награди, звания и отличия от най-висок ранг, сред които са:Народен артист на Русия, Народен артист на Ингушетия, Народен артист на Карачаево-Черкезия, “World Music Award”, “Златен грамофон”, “Песен на годината”, “Шансон на годината”.Григорий Лепс е истинска знаменитост в Русия, като кариерата му включва и участие като жури в музикалния риалити формат “The Voice”. Една от най-близките му приятелки е Алла Пугачова, като двамата често са канени за водещи на най-престижните конкурси и културни събития в страната.Билети: в мрежата на eventim.bg, Цени на билетите 40, 50, 60, 70 лв.", "date": "2018.12.17", "title": "Григорий Лепс с първи концерт в София, посвещава албум на Висоцки"}
{"url": "https://offnews.bg/zvezdi/bashtata-na-megan-markal-moli-kralitcata-da-vazstanovi-vrazkata-s-dash-693963.html", "text": "Бащата на Меган Маркъл обяви, че се надява кралица Елизабет II да му помогне да възстанови прекъснатата връзка с дъщеря си, която по-рано тази година се омъжи за британския принц Хари.Томас Маркъл каза в телевизионно интервю за ITV, че \"би оценил, ако кралицата да помогне с каквото може\" и че вярва, че тя би желала да реши .\"Всички семейства, независимо дали става въпрос за кралското или не, си приличат и трябва да са заедно по празниците\", заяви Томас Маркъл. Той споделя, че дъщеря му не му е изпратила коледна картичка, но се надявал, че ще възстановят отношенията си.\"Искам тя да знае, че съм тук и ѝ подавам ръка. Имам нужда от нея. Обичам я много\", добави той.Отношенията между баща ѝ дъщеря се влошиха в навечерието на кралската сватба на Меган и Хари след като американски таблоиди разкриха, че Томас Маркъл е нагласил снимки, на които разглежда годежна фотосесия на дъщеря си или чете енциклопедия за Великобритания. Нагласената история срещна обществено неодобрение, а Томас обяви, че се чувства засрамен и е взел решение да не присъства на сватбата. ", "date": "2018.12.17", "title": "Бащата на Меган Маркъл моли кралицата да възстанови връзката с дъщеря му"}
{"url": "https://offnews.bg/obshtestvo/api-predupredili-patuvashtite-za-zadrastvaniata-no-prilozhenieto-lima-693950.html", "text": "Агенция \"Пътна инфраструктура\" (АПИ) е предупредила гражданите за . Това било направено през сайта на агенцията, но не и през приложението LIMA, което беше изградено точно с тази цел - да уведомява за актуалната пътна обстановка.От ръководството на агенцията уточниха за Нова тв, че причина за това е, че имало технически проблем и приложението не работи. И вдвата случая с блокираните магистрали ставало въпрос за ТИР-ове, които са нарушили забраната за движение и са се завъртели на пътя. Вместо АПИ да почисти магистралите обаче, се наложило да се извършват операции по изтеглянето на закъсалите камиони.В следобедните часове вчера трафикът по магистрала \"Хемус\" блокира движението, като стотици автомобили останаха блокирани в тунела \"Попли дол\". Сходна бе ситуацията и в отсечката между Мездра и Ботевград. Проблем с трафика имаше и на автомагистрала „Тракия” заради снегопочистването, а преобърнала се снегопочистваща машина в района на местността Черна нива в област Кюстендил затвори за часове пътя Кюстендил –Дупница.Проблем имаше и на магистрала Струма, където снегопочистващата техника не излезе на време. От АПИ обявиха, че вероятно ще санкционират фирмата.", "date": "2018.12.17", "title": "АПИ предупредили пътуващите за задръстванията, но приложението LIMA не работело"}
