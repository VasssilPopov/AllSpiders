{"url": "https://m.offnews.bg/news/Politika_8/Kabinetat-otpusna-35-mln-leva-za-remont-na-ulitci_661443.html", "text": "Правителството одобри допълнителни разходи и трансфери за 2017 г. по бюджетите на редица общини в общ размер на 35,1 млн. лева.Средствата ще се използват приоритетно за ремонт на общинска улична мрежа на територията на редица населени места и за реализиране на инфраструктурни проекти в подкрепа на общинската социална и жилищна среда, съобщиха от правителствената пресслужба.1,5 млн. лева пък са отпуснати по бюджета на Министерството на здравеопазването за закупуването на апаратура и за изграждане на структура по кардиология в МБАЛ „Силистра“.Средствата се предоставят за сметка на преструктуриране на разходи и/или трансфери по централния бюджет за 2017 година.", "date": "2017.07.26", "title": " Кабинетът отпусна 35 млн. лева за ремонт на улици"}
{"url": "https://m.offnews.bg/news/Gimnastika_18776/Gratciite-iznenadaha-priiatno-s-novite-sachetaniia_661446.html", "text": "Националният отбор на България ансамбъл и индивидуално показа промените в съчетанията си на провелото се днес контролно състезание, отбеляза beautyinsport.com. Видяното породи само положителни оценки сред спецовете в залата.Ансамбълът демонстрира изключително силна игра и в двете си съчетания. Новите елементи са много сложни и оригинални и изцяло се вписват в стила.Композицията с топки и въжета по музика от „Шерлок Холмс“ дори получи бурни овации от многото деца в публиката и одобрителни възгласи от съдии и специалисти. Там бяха концентрирани повечето промени.Новостите и в индивидуалното не спират. Невяна Владинова изигра силен обръч и почти перфектна топка. Бухалките обаче не се получиха и този път, а въпреки че във всяко от тези съчетания се намираха добавки, както се изрази Илиана Раева, страстната „Булерия“ се открои с новия си облик.Катрин Тасева не започна толкова добре. Грацията гони обръч извън терена, но въпреки това показа останалите си композиции по много добър начин. А чисто новите ѝ бухалки вече също са претърпели промени, включително нова начална поза.Следващото контролно състезание в събота, 29 юли.", "date": "2017.07.26", "title": " Грациите изненадаха приятно с новите съчетания"}
{"url": "https://m.offnews.bg/news/Kultura_33/Plazhna-muzikalna-Balkaniada-se-zadava-na-28-iuli-na-Kamping-Gradina_661447.html", "text": "На 28 юли Kite Bar на Къмпинг Градина става домакин на едно от най-атрактивните и различни морски събития това лято - Kiril Djaikovski ft. TK Wonder Live на Balkan Beat Beach Party.  На самия плаж пред ембламатичния бар ще бъде построена специални сцена и зона, на която ще се вихрят балкански ритми до изгрев слънце, поднесени от легендарния македонец Kiril Djaikovski, американската изпълнителка TK WONDER, мултиталантливия български продуцент Иван Шопов и вокална група Авигея.Пионер в миксирането на класически етно мелодии със съвременна електроника, Кирил Джайковски пристига за Balkan Beach Party със собствен инструментален бенд и взривоопасната ТК WONDER зад микрофона. Световнопризнат композитор, DJ и продуцент, Джайковски няма равен, когато става въпрос за ‘експортирането’ на балканската музика извън обособените й граници, за което свидетелства и разпростиращата му се над две десетилетия кариера.От своя страна бруклинската фурия ТК Wonder сама по себе си представлява същински енергиен извор, преплитащ умело красноречиви рими към психаделичния дръм енд бейс на Джайковски.Специални гости на 28 юли ще бъдат и българският продуцент Иван Шопов и момичетата с ангелски гласове от фолклорна група Авигея, които ще представят албума си „Канатица“, както и част от новите си, неиздавани композиции.Магично единство от приказни вокали, сливащи се с футуристичните вълни на различни електронни стилове от ambient, idm, nu-jazz, dubstep до drum and bass, съчетани с редица музикални инструменти - кавал, китара, пиано, стоят в музикалната основа на албума „Канатица“, който ще може да бъде закупен и на място.Повече информация около събитието следете тук: Стандартни билети от 25/30лв. са в продажба в мрежата на Ticketportal.bg, в цялата страна в бензиностанции OMV, Booktrading, НДК и На Тъмно.", "date": "2017.07.26", "title": " Плажна музикална Балканиада се задава на 28 юли на Къмпинг Градина"}
{"url": "https://m.offnews.bg/news/Obshtestvo_4/Podpiska-v-Kozloduj-iska-vrashtane-na-Peshko-Karadzhov-kojto-zaplashi_661449.html", "text": "В Козлодуй е започнала подписка в подкрепа на уволнения от АЕЦ-а шеф Пешко Караджов, който отправи заплаха към униформен служител на МВР , пише сайтът Bulnews.Подписката тече вече втори ден, а хората са убедени в неговата правота.„Познавам го от близо 8 години. През това време сме имали доста изпълнени наряди заедно. Били сме по обектите и в жеги, и в студ и във всякакви метеорологични условия и никога не се е държал високомерно и шефски. Винаги е помагал с каквото може“, разказва Цветелин Флоров, служител в АЕЦ \"Козлодуй\".По думите му цялата сцена, която е била заснета във видеото е била постановка и е била много добре режисирана. Флоров разкри, че един от полицаите, участници във видеото, се казва Валери Манов. Той и другите униформени много добре познават нрава на Пешко Караджов и са му устроили капан, с цел да го покажат в лоша светлина, да уронят престижа му и това до доведе до неговото уволнение, както и стана.Подписката може да бъде видяна в самия АЕЦ, както и в околните села. След като приключи инициативата, което вероятно ще стане до седмица, подписката ще бъде изпратена до министър-председателя Бойко Борисов и министъра на енергетиката Теменужка Петкова.", "date": "2017.07.26", "title": " Подписка в Козлодуй иска връщане на Пешко Караджов, който заплаши полицай"}
{"url": "https://m.offnews.bg/news/Izvan-terena_18817/Nejmar-nameri-vreme-i-za-novata-si-tcel_661416.html", "text": "Суперзвездата на Барселона Неймар намери време да продължи закачката си с американската певица Деми Ловато. Въпреки, че е изправен пред много важно решение в кариерата си, нападателят се щракна с красавицата след победата на Барса над Ювентус с 2:1 в Ню Йорк по време на турнето на \"каталунците\".Ловато изгледа двубоя от трибуните на \"Метлайф Стейдиъм\", а след мача пожела снимка именно с 24-годишното острие на каталунците.Припомняме, че за задявка между двамата се заговори още преди десетина дни, когато бразилецът публикува видео в профила си в Инстаграм.Действията на нападателя в клипчето са повече от ясни, след като накрая Неймар прати въздушна целувка по адрес на Ловато. Това веднага бе възприето като опит за свалка от медиите.Междувременно, съотборникът на бразилеца Жерар Пике обясни за снимката с него, която качи преди два дни в социалните с текст \"Той остава\".Публикацията му беше приета като потвърждение, че Неймар няма да напуска в посока ПСЖ, но още на следващия ден категоричността й беше опровергана от близки до футболиста.\"Просто изразих личното си мнение, това не е било официална информация. Нека Неймар лично обяви намеренията. Моето е, че трябва да остане.При цялото ми уважение френската Лига 1 не може да се сравнява с Примера дивисион. В Барселона той ще спечели повече, отколкото в Париж\", сподели Пике.", "date": "2017.07.26", "title": " Неймар намери време и за новата си цел"}
{"url": "https://m.offnews.bg/news/Obshtestvo_4/TcGM-10-minuti-po-malko-v-ochakvane-na-avtobus-v-Sofiia_661426.html", "text": "Първите двадесет от новите автобуса ще тръгнат от днес по линии основно в северните и западните райони на София - Нови Искър, Кремиковци, Връбница, Надежда.Средно между 5 и 10 минути по-малко ще чакат пътниците на спирките на автобусните линии 12, 20 и 31. Причината е в увеличените на брой коли обслужващи линиите, както и увеличения пробег в километри, който транспортният оператор ще изпълнява - общо 338, 6 км повече на ден, съобщиха от ЦГМ. Например за линия 31 времето между отделните коли е намалено с 5 минути в сутрешните върхови часове. За линия 20 то е намалено с 5 минути в не пиков час, а при линия 12 - времето е намалено с 15 мин в следобедните върхови часове. Новите 60 нископодови газови автобуси, които бяха представени вчера, ще влязат постепенно в експлоатация.Нископодови превозни средства първо тръгват по петте линии на 12, 90, 117,118 и 119. След това този тип коли ще се движат и по маршрутите на 18, 20, 22, 24, 25, 27, 29, 30,31,81 и 86. Превозните средства, които притежават и стандарт EURO6, ще заменят над 20 годишни автобуси. Най-много от новите автобуси ще се движат по маршрута на линия 86 (АП Малашевци -жк Свобода), по линиите на 30 и 31, които свързват кв. Обеля съответно със с. Балша и село Голяновци, както и по маршрута на линия 27. Останалите 40 превозни средства ще бъдат пуснати в движение от 1 август.", "date": "2017.07.26", "title": " ЦГМ: 10 минути по-малко в очакване на автобус в София"}
{"url": "https://m.offnews.bg/news/Futbol_18793/Silen-TcSKA-1948-bi-5-2-osnoven-konkurent-za-B-grupa_661429.html", "text": "С много силен футбол ЦСКА 1948 победи 5:2 Хебър в контрола. Двата тима са сочени като фаворити за първото място в Югозападната \"\"В\" група.Пред стотина зрители, платили по 5 лева за вход на стадиона в Герман, момчетата на Валентин Илиев изнесоха страхотни първи 45 минути. Те бързо поведоха с 3:0. Първо универсалният боец Георги Младенов, играл като ляв халф, беше изведен и не сгреши за 1:0.Костадин Хазуров вкара втория гол след майсторски пас на новото попълнение Ивайло Цветков. Последният се хареса изключително много с играта си в средата на терена, почти нямаше сбъркан пас.Марио Димитров вкара третия гол, като завъртя технично топката във вратата на тима от Пазарджик.След почивката и за двата съперника влязоха доста резерви. Адриан Краев, брат на бившия футболист на Левски Божидар Краев, намали на 1:3 след груба грешка на \"червените\".ЦСКА обаче не спря да създава опасности. След два пропуска на Хазуров удари часът на резервата Йоан Маринов. Юношата на \"червените\" вкара два хубави гола, с които тимът на Вальо Илиев дръпна 5:1.В самия край Цветомир Павлов оформи крайното 2:5 с як шут във вратата на \"армейците\". Мачът беше много здрав, с влизания като официална среща. Удар с лакът обаче заслужено донесе червен картон на Ангел Лачов от Хебър. Той беше заменен с друг играч от треньора Танчо Калпаков.Гостите, които бяха подкрепяни от десетина свои фенове, обещаха по-сериозен отпор в официалните мачове срещу ЦСКА 1948. Те идват от двуседмичен лагер в Благоевград. Показаха новия автобус, а общината в Пазарджик стяга стадиона.На трибуните имаше интересни лица като бившият национал Георги Йорданов - Ламята, който изгледа един мач на \"червените\" и през пролетта. Станислав, малък фен от Филаделфия, пък използва ваканцията в България, за да посети с баща си любимия отбор.Той се сдоби с шапка на ЦСКА 1948 и обеща да бъде в Герман и в събота.  Тогава от 18,00 ч. ЦСКА 1948 приема Академик Свищов в поредна контрола.В ЦСКА 1948 готвят още един трансфер в следващите дни. Не става въпрос за Камбуров или Гъргоров. До последно ще се чака развитие и около Бадема.", "date": "2017.07.26", "title": " Силен ЦСКА 1948 би 5:2 основен конкурент за \"Б\" група"}
{"url": "https://m.offnews.bg/news/Sviat-_12/Polskiiat-voenen-ministar-obvini-tajnite-sluzhbi-za-konflikta-okolo-sa_661428.html", "text": "Полският министър на отбраната Антони Мачеревич обвини тайните служби за конфликта за готвената съдебна реформа. Според него става дума за планирана акция, която е подготвена именно \"В сянката на събитията, за които става дума, без съмнение стоят хора от някогашните комунистически служби или от тайните служби, които продължават комунистическите традиции и дейността в полза на Русия\", каза той, цитиран от Полската телевизия и БТА.По думите му \"това е широка атака срещу Полша\".Мачеревич е категоричен, че протестите срещу съдебната реформа са имали за цел да свалят правителството.  Реформа в съдебната система е необходима за успеха на всички останали реформи. Ако не направим това, всички промени може да бъдат анулирани. Управляващата партия \"Право и справедливост\" ще доведе реформата докрай, каза той. Хиляди протестираха срещу приетите от управляващите промени, засягащи Върховния съд и Националния съвет на магистратурата - полският Висш съдебен съвет. Според протестиращите обаче промените ще ликвидират независимостта на полските съдилища и ще ги поставят под контрола на управляващата партия.Президентът Анджей Дуда наложи вето върху два от трите закона за реформите и съобщи, че ще разработи собствен план за реформа в съдебната система, което пък предизвика критиките на управляващите. Съдебната реформа беше осъдена и от Европейската комисия. Тя заплаши да преустанови правото на гласуване на Полша, ако промените влязат в сила. Днес вицепредседателят на ЕК Франс Тимерманс подчерта, че ако започне уволняване или принудително пенсиониране на съдиите от върховните съдилища, Комисията ще задейства незабавно процедура за отнемане на гласа на Полша в Блока. ", "date": "2017.07.26", "title": " Полският военен министър обвини тайните служби за конфликта около съдебната реформа"}
{"url": "https://m.offnews.bg/news/Temida_18762/Prokuraturata-privika-na-razpit-Denitca-Zlateva-za-deloto-NDK_661427.html", "text": "Деница ЗлатеваВицепремиерът, отговарящ за  в служебния кабинет , е призована за разпит в Специализираното звено \"Антикорупция\" по разследването за НДК.Обвиняем за финансови нарушения по делото е бившият вече изпълнителен директор на двореца . Той ще отговаря пред Темида за това, че е изразходвал целево отпуснати средства за българското председателство да плащането на текущи сметки. След едночасов престой при следователите Златева заяви, че не може да се очаква от един принципал да знае всичко, което подписва директорът на НДК, съобщава БНР:Показания за това как се в управлявала културната институция вече дадоха вицепремиерът  и министърът за европредседателството .", "date": "2017.07.26", "title": " Прокуратурата привика на разпит Деница Златева за делото \"НДК\""}
{"url": "https://m.offnews.bg/news/Obshtestvo_4/MON-vavezhda-distantcionno-obuchenie-po-balgarski-za-sanarodnitcite-v_661430.html", "text": "Дистанционно обучение по български език в чужбина ще въведе МОН за сънародниците ни там, съобщи министърът на образованието Красимир Вълчев в приветствието си към Асоциацията на българските училища в чужбина (АБУЧ), която празнува 10-годишен юбилей.„Все по-голяма част от българите ще живеят зад граница и ще се увеличават. Склонността към пътуване няма да намалява. Все повече хора ще искат да се върнат в България и да знаят български език. Това поставя предизвикателства към нас да развиваме политиката“, посочи министърът.За неделните училища вече са адаптирани програми по български език и литература, разработени съвместно с АБУЧ и СУ „Св. Климент Охридски“. Предстои утвърждаване и на нови програми по история и география на България за училищата в чужбина. Министърът подкрепи усилията за признаване на родния език като матуритетен, особено в страните с големи диаспори. Той посочи, че започналата през 2008 г. политика на подкрепа на неделните училища от държавните институции трябва да продължи с увеличаване на бюджета и финансирането всяка година. От есента ще отворят врати 44 нови съботно-неделни училища зад граница. Така в 40 държави 13 334 деца ще учат български език, посочи зам.-министърът на образованието и науката Деница Сачева. ", "date": "2017.07.26", "title": " МОН въвежда дистанционно обучение по български за сънародниците в чужбина"}
{"url": "https://m.offnews.bg/news/Politika_8/BSP-vidiaha-kraia-na-Borisov-3-a-GERB-che-ide-Borisov-4_661424.html", "text": "БСП определи събитията от последните дни в България - побои по улиците и аферата със суджука като \"взривена и бандитска държава\" и заплаши управляващите, че ако не ги чуят, мандатът на Борисов 3 ще е още по-кратък. Това партията обяви в декларация от трибуната. Председателят на групата на ГЕРБ Цветан Цветанов пък отговори, че може да има и Борисов 4.Стоян Мирчев започна атаката от трибуната: \"Аферата със суджука в Добрич е олицетворение на управлението. Има нетърпимост между цели съсловия. Между работодатели и работници, ежедневни криминални прояви. Новинарските емисии представят грозни сцени от цялата държава. За жалост България вече не прилича на европейска страна от 21 век и всичко това е практически резултат от трите поредни управления на ГЕРБ и Бойко Борисов вече 8 години\".БСП продължи с критиките, като отбеляза, че сме на крачка да ни отнемат председателството, а отговорността се носила само от „бушоните, наредени от Бойко Борисов и Цветан Цветанов\".\"Вече сме взривено общество и държава, а властта произвежда единствено и само грозни скандали. Не е е решен нито един проблем в държавата и сме на първо място по корупция. Държавата колабира, колеги, и това става по две прости причини - за трети път от 2009 г. Борисов управлява държавата, но по един и същи бандитски начин\", заяви депутатът от БСП. \"Ако не ни чуете и този път, мандатът ви ще е още по-къс от предишния\", каза в заключение Мирчев.Това предизвика Цветан Цветанов да отговори с нападки към БСП и намеси индиректно депутата от БСП, чийто имунитет беше отнет заради купуване на гласове в ромската махала. \"Проблемът със суджука, ако го сложим от едната страна, от другата страна е купуването на ромски гласове, за да влезете в българския парламент\".Цветанов беше категоричен, че напрежението в парламента идва от БСП, които създават напрежение и скандали.Получаваме пълната международна подкрепа за политиките, които прави днешното правителство, свързани с предстоящото Председателство, с което България ще бъде водеща в европейските политики. Знаем, че ви боли, че загубихте изборите и още не можете да излезете от този стрес. Това ще ви държи през всички тези 4 години на сегашното управление. Имаме кабинет „Борисов 1“, 2 и 3, смятам, че може да има и 4. Българските граждани са тези, които дават оценка за политиката и поведението на всяка една партия“, категоричен беше Цветанов.", "date": "2017.07.26", "title": " БСП видяха края на Борисов 3, а ГЕРБ, че иде Борисов 4"}
{"url": "https://m.offnews.bg/news/Politika_8/170-izgoniha-deputata-ot-Sudzhukgejt-ot-parlamenta_661401.html", "text": "Парламентът прекрати правомощията на народния представител от ГЕРБ Живко Мартинов, който подаде оставка заради Суджукгейт. \"За\" напускането му на парламента гласуваха 170 народни представители, трима бяха против, а седем се въздържаха.Мартинов първо се отказа сам от имунитета си, след като на 21 юли главният прокурор Сотир Цацаров внесе в Народното събрание искане за това. На народния представител ще бъдат повдигнати 5 обвинения - за изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице, уточни вчера говорителят на обвинител № 1 Румяна Арнаудова.За оставката на Мартинов съобщи първо в Добрич председателят на парламентарната група на ГЕРБ Цветан Цветанов. Той определи действията на Мартинов с думите: Всеки прави грешки в живота си.  Предстои Изпълнителната комисия на партията да реши дали Живко Мартинов ще бъде изключен от ГЕРБ. партията.", "date": "2017.07.26", "title": " 170 изгониха депутата от Суджукгейт от парламента"}
{"url": "https://m.offnews.bg/news/Kultura_33/Lili-Ivanova-i-muzikantite-%D1%9D-s-kontcert-na-Apoloniia_661404.html", "text": "Примата на българската естрада Лили Иванова ще има концерт в рамките най-големия арт фестивал в България \"Аполония\". Концертът е планиран на 1 септември - дни преди старта на есенното турне на певицата. На сцената на „Аполония“ Лили Иванова ще представи част от песните от най-новия си албум, който излезе на 12 юни.Певицата ще вземе участие във Фестивала за втори път заедно с музикантите Огнян Енев (пиано, тромпет, саксофон), Веселин Веселинов-Еко (контрабас и бас китара), Ангел Дюлгеров (китари, цигулка), Орлин Цветанов (цигулка), Росен Ватев (ударни) и беквокална група LaTiDa.Други безспорни таланти, които ще се качат на сцената на Амфитеатъра, са хорът „Мистерията на българските гласове“, Орлин Павлов, Камелия Тодорова, Люси Дяковска, Плевенската филхармония, Руши Виденлиев, ансамбъл „Чинари“, балет „Арабеск“, Васил Петров, Стефан Вълдобрев.„Щурците“ ще изнесат концерт за 50-ата си годишнина.______", "date": "2017.07.26", "title": " Лили Иванова и музикантите ѝ с концерт на Аполония"}
{"url": "https://m.offnews.bg/news/Leka-atletika_18783/Deteto-chudo-Treniorkata-mi-niama-spirane-ne-az_661402.html", "text": "Детето-чудо на родната атлетика Лиляна Георгиева сподели пред bgathletic.com, че успехите й идват благодарение на треньорката й Радмила Станкович. Детето-чудо и наставникът й се прибраха от Гросето, където Лили спечели сребърен медал на 1500 м с национален рекорд от 4:16.73 мин (за девойки под 18 г.) от европейското първенство за юноши и девойки под 20 г.\"Още съм превъзбудена от спечелването на медала, от двата рекорда. Треньорката ми няма спиране, защото такива са ми тренировките, че резултатите се получават. В този медал е целият ми труд до сега. Надявам се да имам още успехи и на други състезания\", сподели Георгиева.\"Гордея се с това дете от мига, в който сме се запознали. И се надявам, че тя ще дава още поводи на всички българи да се гордеят.Така както го правят още няколко деца от поколението на Лили – и Александра Начева с треньор стойко Цонов, например, има блестящо представяне, каза Станкович. - Лили имаше сериозна конкуренция в Гросето.Тя дойде с постижение след травмата от това лято с 4:25 мин, а водачката в европейската ранглиста, която стана и шампионка, имаше 4:12 мин.Имаше още няколко англичанки със силни постижения. И само Лили успя да се вклини в тази група. Те плакаха, че не взеха медали, а ние плакахме от радост\", каза Станкович.", "date": "2017.07.26", "title": " Детето-чудо: Треньорката ми няма спиране, не аз"}
{"url": "https://m.offnews.bg/news/Obshtestvo_4/Grazhdansko-prisastvie-pred-parlamenta-nastoiava-Pravosadie-a-ne-sud_661331.html", "text": "Тази сутрин пред сградата на Народното събрание ще се проведе гражданско присъствие под наслов „Правосъдие, а не суджуци!“. Инициативата е организирана от \"\" и ще продължи от 8.30 часа до 11.00 ч.Поводът за недоволството е приемането на закони \"на тъмно\" от парламента без провеждане на обществено обсъждане и конкретно приемането на промени в , с които на първо четене беше отрязано външното финансиране на магистратски организации.Предлагат ни суджуци, докато ни отнемат Правосъдието. Готвят на тъмно и на спринт промени в основните закони, които трябва да гарантират правото ни на защита в процеса, готвят ни специален трибунал вместо съд, който да оправдава когото трябва и да осъжда неудобните, готвят ни фарс по процеса за \"Обира на Века\", където основните грабители дори не са споменати в обвинителния акт, готвят разправа с неудобните магистрати чрез промените в Съдебния закон!, се посочва в призива на \"Правосъдие за всеки\".В него се посочва още, че се прави опит държавата да бъде подчинена \"напълно на волята на няколко олигарси и прокуратурата и то още другата седмица\":", "date": "2017.07.26", "title": " Гражданско присъствие пред парламента настоява: Правосъдие, а не суджуци"}
{"url": "https://m.offnews.bg/news/Politika_8/Kanaldzhijkata-ot-NFSB-se-provalila-oshte-pri-parviia-opit-da-izkara-c_661400.html", "text": "Анелия Велева Каналът за трафик на чужденци зад граница, в който е замесена и  на структурата на Националния фронт за спасение на България (НФСБ) в Костинброд е наблюдаван повече от 2 месеца и е разбит при първия опит за изкарване на чужденци зад граница.Това стана ясно от думите на главния секретар на МВР . Пред БНТ той каза, че партийната принадлежност на задържаните няма значени.„За нас няма значение кой в какво качество е. След като извършва престъпление, прилагаме закона. Случаят е такъв. Не сме се насочвали в посока кой какво положение заема и къде. В последния месец имаме няколко такива реализации на цял канал, организиран на територията на страната. Това няма да е последният канал, който ще бъде разбит\", заяви той.Маринов каза, че след близо 2 месеца работа са събрани достатъчно доказателства за действащия канал и е взето решение да се предприемат действия по пресичане на дейността му.\"Каналът е наблюдаван повече от 2 месеца и в момента, в който преценихме, че сме събрали достатъчно доказателства, се пристъпи към реализация, за да не допуснем това престъпление да се довърши и групата да бъде изведена“, коментира Маринов.Това е била първата група от чужденци, които е трябвало да бъдат изведени. „Не можем, наблюдавайки ги, да допуснем да изкарат 10 или 20 лица и да ги хванем на следващата група. Сигурността на границата е основна задача на МВР“, добави главният секретар на МВР. Във вторник от НФСБ излязоха със съобщение, че официална позиция по случая ще имат след приключване на работата на разследващите органи. От партията на вицепремиера  уточняват, че Анелия Велева е била избрана от местната структура за председател на НФСБ в .\"НФСБ осъжда остро каквато и да е съпричастност към криминално деяние, каквото е трафикът на хора\", се посочва в съобщението и се припомня, че партията е инициатор на промени в закона за по-строги наказания за трафиканите на хора. Каналът за трафик беше разбит при . Сред задържаните в акцията е и бивш служител на МВР. В момента на операцията групата е превозвала имигранти от границата с Турция към сръбско-българската граница.", "date": "2017.07.26", "title": " Каналджийката от НФСБ се провалила още при първия опит да изкара чужденци"}
{"url": "https://m.offnews.bg/news/Obshtestvo_4/Pet-proekta-za-tramvai-1-6-i-7-na-Pette-kiosheta_661346.html", "text": "Пет варианта за движение на трамваи 1, 6 и 7 при петте кьошета ще обсъжда днес Общинският експертен съвет по устройство на територията при главния архитект на столицата Здравко Здравков. Първата възможност е трите трамвая да минават от „Петте кьошета“ по бул. „Скобелев“ към площад „Баба Неделя“, като в зоната на входящата рампа към подлез трасето преминава на една релса до началото на тунела. Трамвайните мотриси се изчакват. Релсовият път се разполага на конструкция над рампата, която заема част от съществуващото трамвайно трасе в рампата.  Вторият вариант предвижда същото трасе за трамваи 1 и 7, а  Преди началото на рампата и в тунела той става двоен, а на горно и на долно ниво трамваите се изчакват. При този вариант в транспортния подлез се възстановява старото положение на трамвайното трасе на маршрут 6, който отива по бул. „Черни връх“ до хотел „Хемус“ и продължава по бул. „Арсеналски“ до трамвайното ухо в Южен парк ІІ част. Трети вариант: От кръстовище „Петте кьошета“ трамваите 1, 6 и 7 влизат в транспортния подлез при НДК катомаршрут 6 продължава в тунела към съществуващата изходяща рампа.  На долно ниво се разполагат и перони за устройване на спирки. Пероните се обвързват със съществуващия пешеходен подлез и вход-изходите от него. При вариант 4-А трамвайните маршрути 1, 6 и 7 се запазват както във Вариант 1. През транспортния подлезпреминават само автомобили и тролейбуси. Изходящата рампа от тунела по бул. „Фр. Нансен“ се използва за автомобили. В този вариант  Поради липсата на достатъчно място за устройване на трамвайно „ухо“ пред МОЛ „Сити Център“ трамвайното трасе завършва на „пендел“. Чрез това трасе се осигурява добро транспортно обслужване на територята около бул. Арсеналски. Вариант 4б се различава от предходния единствено по удълженото трасе на трамвай 6 от кръстовището при хотел „Хемус“ до кръстовището при хотел „Хилтън“ (бул. „Черни връх – бул. „България“). Отново поради липсата на място за „ухо“ се налага да се предвиди пендел. При този вариант се осъществяват допълнително връзки и с всички автобуси, които минават по бул. „България“. Варианти 3, 4а и 4б са оценени доста по-неблагоприятно. Това се дължи основно на високите цени за строителство и експлоатация и на някои други негативно оценени критерии. Особено неблагоприятно при вариантите 4а и 4б е необходимостта за закупуване на пенделни мотриси. При вариантите 1 и 2 е отчетена като неблагоприятна необходимостта от изчакване при насрещно разминаване. ", "date": "2017.07.26", "title": " Пет проекта за трамваи 1, 6 и 7 на Петте кьошета"}
{"url": "https://m.offnews.bg/news/Obshtestvo_4/Dazhd-i-dnes-valezhite-prodalzhavat-do-petak_661373.html", "text": "Днес преди обяд времето ще е слънчено, а около и след обяд ще се развива купеста и купесто-дъждовна облачност. На места ще превали, очакват се и гръмотевични бури, според прогнозата на НИМХ. Възможни са и градушки.Вятърът ще е до умерен от северозапад и с него ще продължи да нахлува хладен въздух. Максималните температури ще са предимно между 28° и 33°. През нощта срещу четвъртък в Западна и Централна България явленията ще се активизират и в отделни райони са възможни значителни количества.Сутринта над планините ще е предимно слънчева. Около и след обяд ще се появят облаци и ще завали. Вятърът ще се ориентира от запад-югозапад и ще бъде умерен до силен. Максималната температура на височина 1200 метра ще е около 23°, на 2000 метра – около 16°.Малко вероятно е да има дъжд по морето. Там ще е предимно слънчево, с временни увеличения на облачността след обяд. Ще духа умерен северозападен вятър, който след обяд ще отслабва и ще се ориентира от изток. Максималните температури ще са 28-31°. Температурата на морската вода е 25-26°. Вълнението на морето ще е 2 бала.До края на работната седмица ще остане дъждовно. Валежи се очакват и в четвъртък, и в петък. Захлаждането ще продължи и средните максимални температури за страната няма да достигнат 30 градуса. Те ще са между 25 и 27.Уикендът и следващата седмица ще са сухи и с по-високи температури - 32 градуса максимални.", "date": "2017.07.26", "title": " Дъжд и днес, валежите продължават до петък"}
{"url": "https://m.offnews.bg/news/Obshtestvo_4/Paraskeva-cherpi-zhandarmeriiata-praznuva_661378.html", "text": "Църквата почита днес света преподобна мъченица Параскева Римлянка. Имен ден празнуват Параскева и Парашкева.Името е от гръцки произход и означава \"подготовка за празник\", петък. Три светици носят това име - Преподобната Параскева (Петка) Епиватска, позната у нас и като \"Българска\", Преподобномъченицата Параскева Римлянка (чества се на 26 юли) великомъченицата Параскева Иконийска, която се почита на 28 октомври.  и по апостолски проповядвала на езичниците дори в Рим, столицата на империята. Посечена с меч след жестоки и дълги мъчения, св. Параскева обърнала със смелостта и чудесата си мнозина във вярата. Мощите й по-късно били пренесени в Цариград. ", "date": "2017.07.26", "title": " Параскева черпи, жандармерията празнува"}
{"url": "https://m.offnews.bg/news/Obshtestvo_4/Tcial-kvartal-v-Sofiia-bez-voda-dnes_661374.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството.Заради подмяна на спирателен кран и сградно водопроводно отклонение на ул. „Проф. Кирил Попов“  в „Студентски град“ се налага спиране на водоподаването от 10:00 до 19:00 часа на ул.„Проф. Д-р Иван Странски“, ул. „Борис Стефанов“, ул. „Атанас Иширков“ и бул. „Симеоновско шосе“ и бл. 8, бл.59, бл.60, и бл.61, района между ул. „Проф. Кирил Попов“ от ул. „Без име“ до бл. 83А, бул. „Симеоновско шосе“ и ул. „Без име“ пред бл. 3В, ул. „Георги Райчев“, ул. „Емануил Попдимитров“, ул. „Трифон Кунев“, ул. „Ангел Каралийчев“, ул. „Константин Петканов“, ул. „Слав Караславов“ и ул. „Братя Чакрин“.Във връзка с диагностика на уличен водопровод в кв. „Димитър Миленков“ се налага спиране на водоподаването от 9:00 до 16:00 часа на кв. „Димитър Миленков“. Изграждане на сградно водопроводно отклонение на ул. „Елисавета Багряна“ в „Гео Милев“ налага спиране на водоподаването от 10:00 до 18:00 часа по ул. „Манастирска“ от ул. „Елисавета Багряна“ до ул. „Трудолюбие“. Без вода заради изграждане на сградно водопроводно отклонение на ул. „Стоичко Станиславов“ кв. „Суходол“ ще бъдат от 9:00 до 14:00 часа на ул. „Стоичко Станиславов“, ул. „Брегалница“, ул. „Щит“, ул. „Втори юни“. Подмяна на сградно водопроводно отклонение на ул. „Константин Фотинов“ в кв. „Васил Левски“ налага спиране на водоподаването от 9:30 до 18:00 часа по ул. „Константин Фотинов“ от ул. „Баба Тонка“ до ул. „Княгиня Тамара“. Няма да имат вода заради подмяна на водомерен възел на ул. „Тинтява“ в НПЗ „Дианабад“ от 11:00 до 17:00 часа на ул. „Тинтява“ №84-86 и ул. „Константин Кисимов“ №10-12. ", "date": "2017.07.26", "title": " Цял квартал в София без вода днес"}
{"url": "https://m.offnews.bg/news/Sviat-_12/Sgrada-ruhna-v-Mumbaj-i-ubi-17-dushi_661385.html", "text": "40-годишна сграда в Мумбай рухна и уби най-малко 17 души, предаде \"Ройтерс\".Тя се намира в източното предградие Гаткопар на индийската финансова столица.Спасители издирват оцелели след отломките на 4-етажното здание.На приземния етаж е имало болница, на всеки от по-горните живеело семейство, общо 3 до 4 фамилии.Сградата не е в списъка с потенциално опасните, кметството в Мумбай ще проверява защо тя е паднала. Наскоро от лечебното заведение извършили обновяване и се предполага, че е възможно да била съборена носеща конструкция.Издирвателните и спасителните операции продължават посред дъждовете, които периодично се изливат над града.През 2013 г. 145 души бяха убити при рухването на три сгради около Мумбай, на индийските източни брегове.", "date": "2017.07.26", "title": " Сграда рухна в Мумбай и уби 17 души"}
{"url": "https://m.offnews.bg/news/Sviat-_12/Masova-evakuatciia-vav-Frantciia-10-hil-biagat-ot-gorski-pozhari_661395.html", "text": "Горски пожари в Югоизточна Франция принудиха властите да евакуират 10 000 души през нощта, съобщи Би Би Си.Пожарникари се борят с огъня край Борм ле Мимоза.По-рано Франция поиска помощ от съседните ѝ държави.Около 4000 хектара земя по средиземноморските брегове са опожарени. Засегнати са планинската територия и остров Корсика.Евакуацията е следствие на разрастването на пожарите, казват от противопожарната служба, цитирана от AFP.В същото време, това е район, който удвоява и утроява населението си през лятото.", "date": "2017.07.26", "title": " Масова евакуация във Франция - 10 хил. бягат от горски пожари"}
{"url": "https://m.offnews.bg/news/Izvan-terena_18817/Kmet-iziade-plah-zaradi-PSZh-video_661390.html", "text": "Мъжът е мъж, когато изпълнява дадената дума. Кметът на френската община Мон-де Марсан е такъв.Шарл Дайо изпълни обещанието си и яде плъх заради загубен облог. Политикът беше убеден, че Пари Сен Жермен ще отстрани Барселона в 1/8-финалите на Шампионската лига след победата с 4:0 в първия мач в Париж.Тогава той заяви публично, че ще изяде плъх, ако Барса успее да продължи. Всички помним жестоката съдийска сеч и шоуто на Неймар, което доведе до невероятния обрат 6:1 в реванша.Сега дойде време кметът да изпълни обещанието. Това се превърна в истинско шоу за местните, които окупираха едно от заведенията, за да гледат как кметът яде приготвен плъх.Накрая той се пошегува, че месото имало вкус на заек. Е, едва ли е така, но пък френското чувство за хумор си го бива.Припомняме, навремето треньорът на Локо София Гриша Петков се закани, че ще изяде дипломата си, ако падне от Левски. Тимът му загуби 0:2, но спецът се скри от медиите.", "date": "2017.07.26", "title": " Кмет изяде плъх заради ПСЖ (видео)"}
{"url": "https://m.offnews.bg/news/Futbol_18793/Ludogoretc-izliza-sreshtu-mnogo-korav-tim-v-Izrael_661394.html", "text": "Изключително труден тест има тази вечер Лудогорец в трети кръг от Шампионската лига. Българският тим излиза тази вечер от 20 часа на стадион “Търнър” срещу израелския първенец Апоел Беер Шева в първи мач от етапа.Разузнавачи на Лудогорец не скриха пред OFFNews, че са впечатлени от два фактора. Агитката на Апоел пълни стадиона дори в най-скучните вътрешни мачове, като създава адска атмосфера. Второ, домакините играят изключително приятен, атакуващ и директен футбол. Макар че имат в пъти по-малък бюджет от грандовете на Израел, те буквално ги мачкат последните два сезона.Все пак Лудогорец не изпитва притеснения заради традицията и..Ботев Пловдив. \"Канарите\" разкриха друг израелски тим Бейтар Йерусалим в Лига Европа с общ резултат 5:1. Лудогорец е достигал три пъти до третия предварителен кръг и неизменно е продължавал напред, като елиминира два пъти Партизан Белград и веднъж Цървена звезда.Въпросът е кое лице ще покаже Лудогорец - това от първия мач с Жалгирис или от реванша? Бразилските перли определено играят слабо срещу слабите, но силно срещу силните. Задачата на Георги Дерменджиев е да им внуши, че Апоел е от втората категория.Спецът най-вероятно ще заложи на състава от реванша с Жалгирис в предишния кръг. Тогава на върха на атаката действаше румънския голмайстор Клаудиу Кешерю, който вкара два гола за победата с 4:1.Аут от състава на домакините са звездите Бен Сахар и Исаак Куенка, които може да пропуснат и реванша.", "date": "2017.07.26", "title": " Лудогорец излиза срещу много корав тим в Израел"}
{"url": "https://m.offnews.bg/news/Sviat-_12/Obvineniiat-v-seksualni-posegatelstva-kardinal-se-obiavi-za-nevinen_661392.html", "text": "Ватиканският кардинал Джордж Пел не се призна за виновен пред съда в Мелбърн по обвиненията в извършване на сексуални посегателства в миналото, предаде ДПА.Адвокатът на 76-годишния Пел Робърт Риктър, заяви пред препълнената зала: \"Кардинал Пел не се признава за виновен по обвиненията и ще отстоява тезата за своята невинност\".Заседанието продължи само около пет минути.Съдия Дънкан Рейнълдс насрочи следващото слушане по делото за 6 октомври.На влизане в залата Пел беше посрещнат и от няколко свои привърженици и около десетина протестиращи, които носеха плакати, включително един с надпис \"Няма къде да се скриеш\".Австралийският кардинал е един от близките хора на папа Франциск. Той получи отпуск, за да замине за Австралия и да се защитава.Все още не са обявени всички подробности около обвиненията срещу Пел.", "date": "2017.07.26", "title": " Обвиненият в сексуални посегателства кардинал се обяви за невинен"}
{"url": "https://m.offnews.bg/news/Vodni_18774/Geroiat-ni-Antani-Ivanov-Niamam-tarpenie-za-finala_661391.html", "text": "Още не изсъхнал от полуфиналите, а Антъни Иванов няма търпение да скочи отново в „Дуенав Арена“, за да се сбори с асовете на планетата в бътерфлая. Пред пратеника BGswim.com в Будапеща  18-годишният юношески вицешампион на Европа коментира плуването си на 200 м бътерфлай.„Успях да изпълня плана, който бях си задал - да тръгна с 55 секунди, въпреки че малко се изненадах от 54,9. Връщането беше добре и си свърших работата още сутринта“, коментира Иванов пред BGswim.com„На полуфиналите, когато се явих в стаята за повикване, се почувствах обграден от елита на бътерфлая. Исках да успея. Да постигна финал. След като видях, че съм на едва стотна от третия в полуфинала, си помислих, че ще съм девети!? Но времето ми стигна за финал. Щастлив съм. Нямам търпение за финала“, допълни Иванов.Едва на 18 години, той не спира да дава толкова надежди на българското плуване. Антъни Иванов се класира на световен финал в най-тежката дисциплина – 200 м бътерфлай.За мъжкото ни плуване попадането в идеалната осмица е едва четвъртото, след това на щафетата 4 по 100 м св. стил от Колумбия през 1975 година, на Денислав Калчев в Рим през 1994 г. (100 м бътерфлай) и на Михаил Александров в Мелбърн 2007 (100 м бруст).Антъни го направи с фамозно плуване под 1:56 мин. и в компанията на легендите Ласло Чех, Чад ле Кло и Тамаш Кендереши.Финалът е днес след 18,30 часа. \"Евроспорт\" предава пряко, като плуването на нашето момче е сред първите.", "date": "2017.07.26", "title": " Героят ни Антъни Иванов: Нямам търпение за финала"}
{"url": "https://m.offnews.bg/news/Drugi_18773/Shampionska-liga-i-pluvane-sa-chereshkite-na-tortata-dnes_661397.html", "text": "Футбол20:00 ч. Шампионска лига, „Апоел“ (Изр) - „Лудогорец“ - Диема спорт21:45 ч. ЕП (жени), Франция - Швейцария - Eurosport 121:45 ч. ЕП (жени), Исландия - Австрия - Eurosport 22:30 ч. „Барселона“ - „Манчестър Юнайтед“ - RING6:35 ч. „Манчестър Сити“ - „Реал“ (М) - RING10:30 ч.Плуване, СП в Будапеща - Eurosport 112:00 ч.Тенис, турнир за мъже в Хамбург - Mtel sport 116:15 ч. Фехтовка, СП в Лайпциг - Eurosport 216:30 ч. Колоездене, обиколка на Валония - Eurosport 117:55 ч Тото, теглене на тиража - bTV18:30 ч. Плуване, СП в Будапеща - Eurosport 121:00 ч. Дартс - Nova sport", "date": "2017.07.26", "title": " Шампионска лига и плуване са черешките на тортата днес"}
{"url": "https://m.offnews.bg/news/Obshtestvo_4/Spasi-Sofiia-Tcarigradsko-prodalzhava-da-se-napukva-snimki_661396.html", "text": "За пукнатини по ремонтирания столичен булевард \"Цариградско шосе\" сигналиризараха от неправителствената организация Спаси София. От разпространени от тях снимки се вижда, че платната на булеварда, пукнатините по които бяха закърпени напролет, продължават да се деформират. “Отдавна сме в разгара на строителния сезон, но не е направено нищо за отстраняване на проблемите по булеварда”, отбелязват от Спаси София. ", "date": "2017.07.26", "title": " Спаси София: Цариградско продължава да се напуква(снимки)"}
{"url": "https://m.offnews.bg/news/112_6/Raznosvach-na-hrana-proigra-oborota-v-kazino-i-izlaga-che-e-obran_661399.html", "text": "20-годишен разносвач на храна в Слънчев бряг проигра 600 лв. в казино, след което се обадил в полицията, за да съобщи, че е обран.Случаят е от 23 юни, когато около 23.00 часа в Районното управление в Несебър младежът от старозагорското село Енина е подал сигнал, че е бил нападнат от четирима мъже. Той твърдял, че това станало, докато карал служебния велосипед, с който разнасял храната, когато го пресрещнали четирима души. Те го задържали и без да го бият му взели кожената чантичка със сумата от 600 лв. в нея. От полицията съобщават, че веднага са предприети мерки, като проверката установила разминавания в показанията на младежа и реалната фактическа обстановка. Полицаите се усетили, че разносвачът ги лъже. Те установили, че същия ден той в рамките на работното си време е посетил казино към хотел „Хризантема”, където проиграл сума приблизително равна на заявената от него.Притиснат от обстоятелствата той си признал, че излъгал.Работата по случая продължава от служители на Районно управление – Несебър.", "date": "2017.07.26", "title": " Разносвач на храна проигра оборота в казино и излъга, че е обран"}
{"url": "https://m.offnews.bg/news/112_6/Vaprosite-mi-Kakvo-pravite-ostanaha-niakade-tam-mezhdu-udarite-ka_661393.html", "text": "\"Моите въпроси \"Какво правите, бе?\" оставаха във въздуха и в ударите. Те контактуваха с ръце\", казва от болницата журналистът Иво Никодимов. Водещият на сутрешния блок на БНТ бе нападнат вчера към 15.15 ч. в Борисовата градина от трима млади мъже. Пред колегите си от националната телевизия тази сутрин той ги описа като \"млади момчета на видима възраст 20-22 години, стройни, със спортни фигури, но не и напомпани\".Запечатал съм лицето на единия от тях, казва Иво. Единият от тримата е с бръсната глава, а от многобройните отразявания на сблъсъци между футболни агитки Никодимов може да ги оприличи на фенове. Но може и да не са, може и да са скинхедс, а първоначалното му впечатление да е заради \"професионално изкривяване\", казва той от болничната си стая във ВМА, където днес ще бъде опериран.Ударите и нараняванията са най-вече по лицето му. Те могат да бъдат причинени от юмрук, но може и да е имало бокс или пръстен, който да остави такива следи, предполага главният секретар на МВР гл. комисар Младен Маринов. Според него се водещата версия е нападение от омраза.\"На това място сме имали и по-тежки нападения с такъв мотив. Определено тези хора нападат в гръб, такава атака вдига рейтинга в обществото, в което те живеят. В тази категория са скинхедс. За тях това са акции, които ги издигат в йерархията.\"Такова е и предположението на Иво, който днес се чувства по-добре от вчера, няма болки.\"Обяснявам си го като нападение по чисто хулигански подбуди. Първо, това не е маршрут, по който минавам редовно, за да предполагам, че някой ще ме проследи, ще организира и направи някакво нападение срещу мен.В момента, в който влязох в основната алея в тази част на градината, не бях изминал и половината разстояние може би до следващата алея, която я пресича перпендикулярно, когато трима младежи изскочиха от храстите и започнаха да ми нанасят удари, а аз - да ги питам какво правят. Моите въпроси останаха някъде там, между ударите. Единият тръгна да ме рита, инстиктивно клекнах, в този момент те побягнаха. Свалих си раницата, за да извадя от нея кърпички. В този момент чух мъжки глас, който каза: \"Да Ви помогна с нещо?\". Обяснявам си, че са видели човека и са се оттеглили веднага\", припомня си случилото се журналистът.Той ще съдейства максимално на полицията. \"Давам си сметка, че полицаите търсят игла в купа сено. Ако успеят, ще бъде добре.\" До тази сутрин полицията е стеснила кръга на потенциалните нападатели до 200 души, чиито разпити текат. Имаме профил на извършителите, събрани са и много записи от камери, които днес ще се гледат. Предстои ни много работа, каза тази сутрин гл. комисар Маринов.Нападателите не поискали нищо от Иво, не се опитали да го ограбят.\"Нищо не са поискали в рамките на тази минута, минута и нещо, в която се разви нападението. Ако са искали да ме ограбят, не им е стигнало времето да ме приведат в абсолютно безпомощно състояние и да ме преджобят.\"Лекарите от ВМА казват, че състоянието му е стабилно и провеждат изследвания, за да проверят дали има вътрешни травми.", "date": "2017.07.26", "title": " Въпросите ми \"Какво правите?\" останаха някъде там, между ударите, казва Иво Никодимов"}
{"url": "https://m.offnews.bg/news/Temida_18762/Osadiha-iranka-po-barzata-protcedura-za-nezakonno-minavane-na-granitca_661410.html", "text": "По бързо производство на Районна прокуратура – Русе 45-годишна иранска гражданка е осъдена за опит да премине границата на страната, съобщиха от пресцентъра на държавното обвинение.След одобрено от съда споразумение Найма К. се и признала за виновна за това, че на 12 юли 2017 г. в Русе, на съвместен българо-румънски ГКПП “Дунав мост” – трасе изход – Гюргево, направила опит да излезе през границата на страната без разрешението на надлежните органи на властта. За това деяние й е наложено наказание от шест месеца лишаване от свобода, което на основание чл. 66 от НК е отложено с изпитателен срок от три години и глоба в размер на 150 лева.Споразумението има последици на влязла в сила присъда.", "date": "2017.07.26", "title": " Осъдиха иранка по бързата процедура за незаконно минаване на границата ни"}
{"url": "https://m.offnews.bg/news/112_6/Pokazen-razstrel-Ubiha-mazh-v-plovdivskiia-park-Lauta_661406.html", "text": "Собственикът на фитнес център в Пловдив беше застрелян показно тази сутрин, съобщава bTV.Нападението е било извършено на метри от обекта в парк \"Лаута\".По непотвърдена информация смъртоносен е бил изстрелът в гърдите на мъжа.Смята се, че той е бил съдружник на известен в миналото български спортист с олимпийски медали.Никой от посетителите на залата не е чул изстрели.От полицията в града съобщиха, че сигналът за смъртоносно прострелян мъж на алея в парк “Лаута” в Пловдив е получен около 09.00 часа.В момента на местопроизшествието се извършва оглед от криминалисти, районът е отцепен. За случая е уведомена Окръжна прокуратура – Пловдив. Образувано е досъдебно производство.Предприети са активни оперативни и издирвателни действия по изясняването на всички факти и обстоятелства около престъплението и самоличността на жертвата.От прокуратурата съобщиха, че убитият е 43-годишен мъж от Дупница. За мъжа се знае, че по настоящем е живеел в Пловдив и се е занимавал с дребен бизнес – бил е собственик на соларно студио. Убийството е станало между 8.30 и 9.00 часа, докато мъжът е разхождал кучето си. Самият той живее в района на парка.Случайни минувачи са открили трупа. Все още не могат да бъдат посочени обстоятелствата и причините за убийството.Мъжът не е криминално проявен.Кметът на район „Тракия“, където се намира парка, Костадин Димитров обясни, че в района има 22 камери за видеонаблюдение, но те са разположени по централните алеи, а убийството е станало в една от пресечките към тях. Въпреки това днес разследващите ще прегледат камерите.Костадин Димитров каза още, че целият парк е осветен и, че е най-добре охраняваният от общинска полиция, тъй като в него се разхождат много майки с деца и възрастни хора. В момента на място все още има разследващи, които извършват огледи. ", "date": "2017.07.26", "title": " Показен разстрел: Убиха мъж в пловдивския парк Лаута"}
{"url": "https://m.offnews.bg/news/Sviat-_12/Phenian-zaplashi-SASht-s-iadren-udar-ako-opita-da-svali-Kim-Chen-Un_661407.html", "text": "Северна Корея заплаши с ядрена атака в \"сърцето на САЩ\", ако президентът Доналд Тръмп се опита да смени лидера Ким Чен Ун, съобщи държавната централна новинарска агенция на Пхенян, цитирана от CNN. Причината за гневното изказване са думи на шефа на ЦРУ Майк Помпео по време на Форума за сигурност в Аспен. Той заяви, че крайната цел на американската администрация би била \"смяна на режима\" в КНДР. Помпео допълни, че ЦРУ има „широка гама от възможности“ за справяне със севернокорейската заплаха. Медиите в Пхенян обвиниха Помпео в „неграмотност“ относно Северна Корея. Те добавиха, че Майк Помпео „горчиво ще изпита катастрофалните и мизерни последствия от размахването на малките си юмручета“ срещу КНДР.Ако САЩ посмеят да покажат дори най-малките признаци на опит да отстранят върховното ни ръководство, ние ще направим безмилостен удар в сърцето на САЩ с мощния си ядрен чук, усъвършенстван във времето\", заяви говорителят на външното министерство на Пхенян.", "date": "2017.07.26", "title": " Пхенян заплаши САЩ с ядрен удар, ако опита да свали Ким Чен Ун"}
{"url": "https://m.offnews.bg/news/Zdrave_18753/Eksperimentalna-terapiia-hvana-v-kapan-virusa-na-SPIN-za-10-mesetca_661412.html", "text": "Експерименална терапия забави развитието на вируса на СПИН при пациент с 10 месеца, съобщиха лекари, цитирани от Би Би Си.Той бил един от 18-те, подложени на тест чрез инжектирането на широкоспектърни неутрализиращи антитела - естествено оръжие на имунната система.Те отложили възобновяването на действието на вируса в други участници до около две седмици.Констатациите бяха представени в Париж на деветата конференция на Международното общество по въпросите на ХИВ.Човешкият организъм не може да изгради антитела, които да неутрализират ХИВ.Лекарите се надяват, че повече от 200-та широкоспектърни неутрализиращи антитела може да бъдат полезни едновременно за превенция и лечение.Американската изследователска програма за ХИВ е подложила на експеримент хора, контролиращи инфекцията със стандартни лекарства срещу ХИВ. Някои били лекувани, при други били приложени антителата. Вирусът се върнал при тези, които не се лекували след средно 14 дена, а при останалите били необходими 26 дни.Имало и един изключителен случай.Пациентът не бил подлаган на лечение за около 10 месеца и въпреки това организмът му контролирал вируса до много ниски нива. Той получавал антитела на всеки три седмици в продължение на 6 месеца.Резултатите показват голям потенциал на терапията с антитела. Все пак трябва да се има предвид, че такава терапия би била доста скъпа заради доста високата цена на евентуалното създаване на антитела.", "date": "2017.07.26", "title": " Експериментална терапия \"хвана в капан\" вируса на СПИН за 10 месеца"}
{"url": "https://m.offnews.bg/news/Futbol_18793/Shefat-na-ispanskiia-futbol-izgoria-za-edna-godina_661411.html", "text": "Наскоро арестуваният президент на Испанската футболна федерация Анхел Мария Вияр е отстранен от поста си за една година.Решението на Върховния спортен съвет на Испания е предварителна и предпазна мярка, докато трае проверката и има за цел да ограничи възможностите за влияние от всички страни.Тази мярка не е окончателна и може да бъде променяна - като срок и като тежест на наказанието, в зависимост от хода на проверката.Припомняме, че Вияр, синът му Горка, и още един ръководител от футболната централа бяха задържани по подозрения за фалшифициране на документи, корупция и злоупотреба.Хуан Падрон, един от другите трима арестувани заедно с Анхел, също получава една година наказание да не изпълнява управленски функции в системата на футбола.67-годишният Вияр е вицепрезидент на УЕФА и ФИФА. Той управлява испанския футбол в последните три десетилетия. По време на управлението на Вияр Испания стана световен шампион (2010) и два пъти стана първенец на Европа (2008, 2012).Преди да поеме юздите на испанския футбол Анхел Мария Вияр записва над 350 мача с фланелката на родния си клуб Атлетик Билбао, с който печели Купата на краля през 1973 година. Вияр има 22 мача и 3 гола за националния отбор на Испания.", "date": "2017.07.26", "title": " Шефът на испанския футбол \"изгоря\" за една година"}
{"url": "https://m.offnews.bg/news/Politika_8/Podpisvame-dogovor-za-razbiratelstvo-sas-Sudan_661422.html", "text": "За първи път след 1989 г. външен министър на Судан пристига на официално посещение у нас, Ибрахим Гандур ще се срещне с вицепремиера по правосъдната реформа и министър на външните работи Екатерина Захариева утре. Важността на визитата следва да се оценява в принципно новия контекст на развитието на обществено-политическите процеси в района на Близкия изток и Северна Африка след т. нар. Арабска пролет. Благодарение на стратегическото си географско положение, богатата си суровинна база и природни ресурси, Судан разполага със значителен потенциал за развитие и в дългосрочен план ще играе все по-осезаема роля в събитията както в Африканския рог, така и в района на Северна Африка и Близкия изток. През последните години Судан постепенно съумя да се позиционира като един от значимите партньори в региона в контекста на борбата с тероризма, миграционните процеси и ролята му в регионалните конфликти, съобщи МВнР. Във фокуса на срещата на министър Захариева и министър Гандур ще бъдат двустранните отношения, икономическото сътрудничество, отношенията в сферата на образованието и актуализирането на договорно-правната база между двете държави.Ще бъде подписан Меморандум за разбирателство между външните министерства на България и Судан и на Меморандум за сътрудничество между Дипломатическия институт към министъра на външните работи на Република България и Центъра за дипломатически изследвания и обучение към Министерство на външните работи на Република Судан.Вицепремиерът Екатерина Захариева и министър Ибрахим Гандур ще направят и съвместно изявление от 16:15 ч в Министерство на външните работи. ", "date": "2017.07.26", "title": " Подписваме договор за разбирателство със Судан"}
{"url": "https://m.offnews.bg/news/Futbol_18793/TcSKA-Sofiia-i-Tcarsko-selo-si-vkaraha-11-gola_661420.html", "text": "ЦСКА-София победи със 7:4 втородивизионния Царско село в контрола, която се игра днес на базата в Панчарево.Царско село откри рано в мача чрез Салас Обаси Окечукво, но само няколко минути по-късно Кевин Кубемба изравни. Густаво Кулма пък направи обрата пълен след 15 минути игра.След още 3 минути игра Кубемба прехвърли вратаря на Царско село за 3:1. Отново Окечукво реализира второ попадение за втородивизионния тим след малко над половин час игра. Малко след него голеадата продължи като Кубемба оформи своя хеттрик.Царско село вкара два бързи гола в началото на втората част за 4:4, а веднага след това Кулма върна аванса на своя тим с второто си попадение. До края на двубоя \"червените\" реализираха още две попадения за крайния резултат - 7:4.В срещата участие взе и французинът Юнес Каабуни, който е на проби и по-късно днес треньорският щаб трябва да реши дали да бъде привлечен за постоянно.Благодетелят на ЦСКА-София Гриша Ганчев изгледа на живо мача. Той беше в компанията на главния мениджър Стойчо Стоилов и изпълнителния директор Трифон Попов.30. Витаутас Черниаускас (в), 2. Стойчо Атанасов, 23. Александър Дюлгеров, 28. Пламен Гълъбов, 18. Александър Георгиев, 20. Тиаго Родригес, 22. Никола Колев, 26. Густаво Кулма, 29. Милчо Ангелов, 25. Юнес Каабуни, 21. Кевин КубембаРезерви: 1. Борис Груев (в), 14. Валентин Антов, 27. Радослав Живков, 7. Кевин Меркадо", "date": "2017.07.26", "title": " ЦСКА-София и Царско село си вкараха 11 гола"}
{"url": "https://m.offnews.bg/news/Temida_18762/Protest-Pravosadie-za-otkradnatite-miliardi-a-ne-za-sudzhutci_661405.html", "text": "Протест за съдебна реформа посрещна днес депутатите. Точно в 9 часа пред парламента вече се бяха събрали от Инициатива \"Правосъдие за всеки\", които организират протеста, а те бяха подкрепени от Нова република в лицето на юриста Петър Славов и от \"Да, България!\" в лицето на лидера Христо Иванов.Причината за днешния протест са законопроектите, които ще се гледат в парламента - за промяна в Закона за съдебната власт (ЗСВ) и Наказателно-процесуалния кодекс (НПК).В закона за съдебната власт се залага да магистратските организации да не могат да се финансират от външни източници освен от ЕС. Наказателният кодекс пък предвижда всички важни дела за корупция да се преместят в Специализирания наказателен съд.На мегафон председателят на Инициативата \"Правосъдие за всеки\" Велислав Величков изброи падението на българската правосъдна система, като в общи линии тезата му беше, че Прокуратурата и главният прокурор Сотир Цацаров не се занимават с КТБ, а с аферата Суджукгейт, в която депутат бе отстранен от парламента и разследван за това, че е изнудвал фирми за суджуци от името на премиера.\"Докато се внася обвинителния акт за КТБ, който е като \"Война и мир\", главният прокурор в това време говори за суджуци в Съдебната палата. Ние искаме правосъдие за откраднатите милиарди, а не за изсушените суджуци, които не се знае къде са, тъй като дори не са разпитани замесените лица. Разбра се само, че не са стигнали до премиера, но не се знае дори къде са\", категоричен беше той.На протеста беше обявено още, че обвинителният акт за КТБ е прецедент в наказателното право в световен мащаб, тъй като в него не са споменати нито хората, които са получили милиони от кредити от банката и които са ги изтеглили ден преди тя да фалира, няма го и човекът, чието име е най-свързано с КТБ (визира се Делян Пеевски), а най-големият прецедент е, че го няма и банкерът, тъй като не е направен опит с видеовръзка или по друг начин той да бъде разпитан. Всичко се оправдавало само с името на един евродепутат - Николай Бареков.Обаче на протеста беше обсъдено и \"едно тефтерче\" - в него имало всичко - имената на управляващи и действащи министри.Събралите се предупредиха, че предстои още една странна банкова сделка - тази на банка \"Виктория\", за която кандидатствала фирма, която не е от системата и е създадена само преди два месеца.Протестът беше кратък и не многочислен, но пък присъстващите на него обещаха, че следващият път няма да е \"предупредителен\".Протестиращите се заканиха, че ако бъдат приети готвените законодателни съдебни промени, те ще сезират и Европейската комисия и ще отидат на протест пред президентството, за да пазят правото на закона.", "date": "2017.07.26", "title": " Протест! Правосъдие за откраднатите милиарди, а не за суджуци"}
{"url": "https://m.offnews.bg/news/Sviat-_12/Mladezh-razvia-znameto-na-SSSR-na-proiava-na-Tramp-v-Ohajo-video_661413.html", "text": "Младеж развя знамето на СССР на политическа проява на американския президент Доналд Тръмп в щата Охайо. Инцидентът беше показан на живо по американските телевизии. Отначало демонстрант издигна плакат с надпис \"Тръмп и Пенс трябва да си ходят\". Той беше нападнат от поддръжниците на Тръмп и беше изведен от охраната. \"Откъде, по дяволите, се взе този\", беше коментарът на Тръмп, цитиран от РИА Новости. Малко след това втори участник развя знамето на СССР. Намиращите се около него поддръжници на американския президент измъкнаха знамето от ръцете му, след което той отново беше изведен от охраната. \"Той е млад, трябва да отиде при майка си - ще си има проблеми. Обзалагам се, че майка му е гласувала за нас\", посочи Тръмп след акцията, а думите му бяха посрещнати с възгласи и ръкопляскания. Демонстрацията идва на фона на продължаващото разследване за руска намеса на изборите в САЩ с цел да помогне на Доналд Тръмп да заеме президентския пост.", "date": "2017.07.26", "title": " Младеж развя знамето на СССР на проява на Тръмп в Охайо (видео)"}
{"url": "https://m.offnews.bg/news/112_6/Zadarzhaha-trima-mazhe-uchastvali-v-mele-sled-katastrofa-v-Liulin_661409.html", "text": "Столични полицаи задържаха трима мъже за саморазправа на пътя, съобщиха от пресцентъра на МВР. Инцидентът е станал снощи след тунела на ж.к. „Люлин”Сигнал за възникнало спречкване след лек пътен инцидент бил подаден в полицията снощи, около 20.30 часа. По първоначални данни, водач на лек автомобил спрял на червен сигнал на светофара след тунела на ж.к. „Люлин”, когато усетил лек удар отзад от друг автомобил.Шофьорът на ударената кола слязъл да провери какво се случва и тогава бил нападнат от водача на втората кола. Двама мъже, намиращи се в близост до произшествието, също се включили в побоя.На място незабавно били изпратени екипи на полицията и спешна помощ. Пострадалият бил транспортиран в болнично заведение за оказване на медицинска помощ, прегледан и освободен.Тримата нападатели са задържани в Девето РУ с полицейска мярка за 24 часа.Предстои в рамките на образуваното досъдебно производство, под надзора на Софийска районна прокуратура, да бъдат изяснени всички факти и обстоятелства около случилото се.", "date": "2017.07.26", "title": " Задържаха трима мъже, участвали в меле след катастрофа в Люлин"}
{"url": "https://m.offnews.bg/news/Politika_8/BSP-se-pohvali-15-7-mln-lv-za-invalidite-sled-debat-initciiran-ot_661425.html", "text": "След проведен сериозен дебат, иницииран от парламентарната група на „БСП за България“, социалното министерство е отпуснало 15.7 млн. лв. за хората с увреждания. Направено е и обещанието, че при следваща актуализация на бюджета ще се търсят допълнително 90 млн. лв. Депутатите от „БСП за България“ Антон Кутев, Георги Гьоков и Михаил Христов отправиха питане към социалния министър Бисер Петков и предизвикаха разисквания по темата. Благодарение на активността и категорична позиция на левицата за защита на правата на хората с увреждания, бе постигнат резултат, съобщиха от пресцентъра на БСП.", "date": "2017.07.26", "title": " БСП се похвали: 15,7 млн. лв. за инвалидите, след дебат, иницииран от нас"}
{"url": "https://m.offnews.bg/news/Politika_8/GERB-se-otkaza-da-spira-parite-na-magistratski-organizatcii-ot-Amerika_661419.html", "text": " Нямаше и час след първия протест пред сградата на парламента срещу готвената промяна в Закона за съдебната власт и групата на ГЕРБ в парламента даде брифинг, на който зам.-председателят на партията Цветан Цветанов обяви, че поправката, която мина на първо четене и с която се предвиждаше да се спре външното финансиране на магистратски организации освен от Европа, сеоттегля.В 9 часа пред парламента имаше протест срещу готвените съдебни промени, организиран от \"Правосъдие за всеки\".На брифинга в парламента Цветанов обяви, че \"не е удачно\" поправката да се спре външното финансиране на магистратски организации да се спре и да остане само това от Европа и затова поправката се оттегля веднага - още от заседанието на правната комисия, която ще гледа Законът за съдебната власт на второ четене още днес след обед.След като обяви отказа на ГЕРБ, Цветанов похвали Фондация \"Америка за България\", която именно финансира неправителствени организации у нас, включително и магистратски.Той даде за пример как фондацията е дала 105 млн. долара за образование, над 170 млн.долара. за неправителствения сектор, както и че подкрепя \"Пловдив - столица на културата 2019 г.\".Цветанов бе категоричен, че премиерът Бойко Борисов подкрепя инициативата и че не е имало натиск нито от Европа, нито от американски дипломати, за да бъде оттеглена поправката, внесена от ГЕРБ и Патриоти.", "date": "2017.07.26", "title": " ГЕРБ се отказа да спира парите на магистратски организации от Америка за България"}
{"url": "https://m.offnews.bg/news/Sviat-_12/Pochina-vdovitcata-na-Frank-Sinatra_661418.html", "text": "Вдовицата на легендарния певец Франк Синатра - Барбара, почина на 90-годишна възраст. За смъртта ѝ съобщиха от Центъра за деца \"Барбара Синатра\", цитирани от Асошиейтед прес. От Центъра посочиха, че тя е починала във вторник в дома си в Ранчо Мираж, Калифорния, от естествена смърт, заобиколена от членове на семейството и приятели.Барбара е четвъртата съпруга на Франк Синатра. С нея е и най-дългият му брак. Двамата се женят през 1976 г. и остават заедно до смъртта на Франк Синатра през 1998 г.Преди това Синатра е женен за Нанси Барбато, Ава Гарднър и Мия Фароу.Франк и Барбара Синатра основават Центъра за деца, която помага на жертви на физически, сексуален и емоционален тормоз, през 1986 г. От Центъра посочват още, че Барбара е била активна почти до последно, като е събирала средства за Центъра и се е срещала с деца, подпомагани от него. ", "date": "2017.07.26", "title": " Почина вдовицата на Франк Синатра"}
{"url": "https://m.offnews.bg/news/Politika_8/Mareshki-sas-stapki-za-promiana-v-Konstitutciiata-za-deputati-bez-imun_661414.html", "text": "Парламентарната група Воля на Веселин Марешки вкара законопроект за промяна в Конституцията, с която да бъде премахнат депутатският имунитет. Законопроектът ще бъде внесен в деловодството на парламента до две седмици, а партията вече започна подписка, в която трябва да се подпишат 60 депутати, за да бъде вкарана промяната.Засега листът е празен и в него са се подписали само 12-те депутати на Воля, но депутатът от Воля Пламен Христов, който е без имунитет заради разследване за натиск срещу аптекари заедно с Марешки, обяви, че очаква пред стаята на групата им да се извие опашка от депутати, които да се подпишат.Трима депутати от групата на Воля са без депутатски имунитет - лидерът Веселин Марешки, Кръстина Таскова и Пламен Христов, след като прокуратурата им го поиска и ги привлече като обвиняеми по разследване за натиск срещу аптеки.От Воля припомниха, че през 2015 г. ГЕРБ са имали същата инициатива и дадоха пример, че в страни като Финландия, Швеция и Норвегия депутатите нямат имунитет.По думите на Пламен Христов който не се подпише, ще стане ясно дали се страхува.Партията на Марешки вече е изпратила писмо до президента с искане за промяна в Конституцията и до всички парламентарно представени партии. Тяхното мнение е, че депутатският имунитет води само до излишни процедури е се ползва дори за ПР акция.От ГЕРБ - Цветан Цветанов заяви, че всички депутати, чиито имунитет е поискан си го дават доброволно и заподозря, че това е \"популистки\" ход на групата на Марешки.", "date": "2017.07.26", "title": " Марешки със стъпки за промяна в Конституцията за депутати без имунитет"}
{"url": "https://m.offnews.bg/news/Futbol_18793/Klasata-e-vechna-Sinisha-Mihajlovich-otchaia-vrataria-na-Torino_661433.html", "text": "Треньорът на Торино Синиша Михайлович, някога един от най-добрите изпълнители на пряк свободни удари в света, влезе във фокуса на големите спортни медии в Европа, след като в youtube се появи видео от тренировка на „биковете”, на което се вижда как и на 48 години безпогрешно цели скобата на вратата.На видеото Михайлович шутира от двайсетина метра, а на вратата пази младият сърбин Ваня Милинкович-Савич, но напразно, защото треньорът му вкарва три последователни гола в горния десен ъгъл.В края на упражнението Михайлович, със смях, само подава топката на Савич, с ясния извод: Формата е преходна, класата вечна.Звездата на Михайлович изгрява във Войводина (Нови Сад), с който вдига шампионската титла на Югославия, а след това преминава в Цървена звезда. С червено-белите от столицата той печели КЕШ през 1991 в Бари, като преди това в реванша от полуфиналите с Байерн вкарва решителен гол от статично положение. Именно в Италия продължава славната му кариера, преминала през Рома, Сампдория, Лацио и Интер. В Серия А той вкарва рекордните 28 гола от фаул (дели първото място с Андреа Пирло), оставяйки зад себе си легенди като Алесандро дел Пиеро, Роберто Баджо и Франческо Тоти.Треньорската кариера на Михайлович също се развива предимно в Италия: Интер (асистент), Болоня, Катания, Фиорентина, Сампдория, Милан и от 2016 г. Торино. Преди 4 години той за кратко водеше и националния отбор на Сърбия.20-годишният Ваня Милинкович-Савич е юноша на Войводина (Нови Сад) и през 2015 година спечели световната титла с отбора на Сърбия (U20) в Нова Зеландия. Малко преди това бе купен от Манчестър Юнайтед, но така и не успя да заиграе за „червените дяволи”, защото имаше проблеми с изваждането на работна виза. Последва завръщане във Войводина и трансфер в полския Лехия. За тима от Гданск той записа 29 успешни мача и през това лято премина в Торино, където сменя напусналия Джо Харт. По-големия брат на Ваня е 22-годишният Сергей Милинкович-Савич, атакуващ полузащитник на Лацио и един от най-големите млади таланти на Сърбия.Този клип напомня на една история от периода в който легендарният бразилец Зико водеше турския гранд Фенербахче. Тогава вратарят на тима Ростю Речбер си позволява да подметне на съотборниците си нещо от сорта на: \"Абе, този чак толкова добър ли е бил, та всички се отнасят към него с толкова много уважение\". Зико, неслучайно наричан Белия Пеле, разбира за това и решава да му покаже. На следващата тренировка новият треньор залага 10 топки на границата на наказателното поле и вкарва на Речбер 7 поредни гола. Тогава капитанът на отбора моли треньора да прости на вратаря и да спре с открития урок пред очите на целия отбор.", "date": "2017.07.26", "title": " Класата е вечна: Синиша Михайлович отчая вратаря на Торино"}
{"url": "https://m.offnews.bg/news/Politika_8/Bivsh-saratnik-na-Valeri-Simeonov-go-zapodozria-v-sauchastie-v-trafika_661431.html", "text": "Димитър БайрактаровБившият депутат от Националния фронт за спасение на България (НФСБ)  смята, че върху трафика на хора има политически чадър, в който участва лично вицепремиерът Валери Симеонов. В интервю за  той не изключи възможността дори чужденците, преди да бъдат отведени към границата, да са пренощували в хотела, който доскоро беше . След като пое вицепремиерския пост той заяви, че е излязъл от управата на всички фирми. \"От изнесеното в медиите се вижда, че има много добре създадена организация по транспортирането на тези \"ВИП\" персони, защото не можеш да организираш автомобил, който да наподобява автомобилите на НСО\", коментира Байрактаров. Той обясни, че , за която излезе информация, че е задържана при  срещу трафика на хора, е била на почивка на Черноморието, когато вероятно е получила телефонно обаждане с нареждане да придружи група хора:Байрактаров описа Велева като \"едно изключително скромно момиче\", което има собствен бизнес с дрехи. \"Безкрайно съм изненадан и шокиран, защото не намирам мотиви това момиче да участва в такава престъпна схема\", коментира той. \"Как са преминали тези ВИП-имигранти границата? Нали имаше един вицепремиер, който обясняваше колко е сигурна според него \"великата ограда\". Обществото вече започва да придобива впечатление, че тази \"велика ограда\" е изградена, за да регулира именно платения трафик на хора\", каза още ексдепутатът.Байркатаров обясни, че има основания да се съмнява в участието на Симеонов в тази схема: Той попита дали чужденците не са преспали в хотел на близката до Валери Симеонов фирма СКАТ ТВ.\"Дали пък тези хора не са били приютени в един хотел в  извън града, който е и много удобен приют\", попита той.Той припомни случаи, при които е имало превозвани имигранти в камиони на фирмите, строящи оградата на границата.  По думите му бизнесът с хора е много по-скъп от бизнеса с оръжие и наркотици, за това не може да не се случи без политическа подкрепа. Процесът има няколко фази - прекарване на хората през границата и издаване на документи. Той припомни, че имало скандал с това, че  държали процеса по изкарване на документи.Според него политическият чадър е позициониран именно в тази \"националистическа политическа формация\".Той смята, че е имало добра реакция на МВР, която е \"объркала сметката на трафикантите по върховете\". Байрактаров припомни, че Валери Симеонов е бил основният политик, който е демонстрирал най-голяма заинтересованост около изграждането на оградата. \"Може би една от причините е именно тази - трафикът на хора. Нямаме доказателства, за това има прокуратура\", обясни той. Според него вече има информация за това, че изпълнителите на строежа на оградата са работили на цени от 700 лв. на метър, а подизпълнителите - по 20 лв. на метър.  ", "date": "2017.07.26", "title": " Бивш съратник на Валери Симеонов го заподозря в съучастие в трафика на хора"}
{"url": "https://m.offnews.bg/news/Obshtestvo_4/Operiraha-Ivo-Nikodimov-vav-VMA_661434.html", "text": "Журналистът Иво Никодимов беше опериран във ВМА. Операцията е била за наместване на носни кости. Интервенцията е преминала малко преди обяд. Той вече е извън упойка, стабилен е, чувства се добре и се възстановява. Ще остане под наблюдение в болницата поне още два дни, съобщи \"24 часа\".Иво Никодимов беше приет в болницата вчера след нападение от трима мъже в Борисовата градина. Журналистът постъпи в болницата с наранявания по лицето. Разследването по случая продължава, като за момента полицията работи по версията за нападение по хулигански подбуди. ", "date": "2017.07.26", "title": " Оперираха Иво Никодимов във ВМА"}
{"url": "https://m.offnews.bg/news/Politika_8/Novi-16-chinovnitci-zaminavat-v-Briuksel-zaradi-predsedatelstvoto_661437.html", "text": "Правителството изпраща нови 16 чиновници в Брюксел по повод предстоящото председателство на Съвета на ЕС през 2018 г. Така общата бройка на държавните служители, които ще бъдат командировани зад граница, става 120. През ноември 2016 г. тихомълком беше взето  за изпращане на 104 души в Постоянното представителство на България в Брюксел. Със свое решение днес кабинетът одобри допълнителна бройка на служителите, които ще бъдат изпратени в институции на ЕС за Министерството на външните работи, Министерството за Българското председателство на Съвета на ЕС 2018, Министерството на икономиката, Министерството на културата и Министерството на енергетиката.Прехвърля се също незаета бройка на Министерството на земеделието, храните и горите към Министерството на труда и социалната политика.По този начин за подпомагане на провеждането на Българското председателство на Съвета на Европейския съюз през 2018 г. ще бъдат командировани общо 11 служители на Европейската комисия, 3 служители на Генералния секретариат на Съвета на Европейския съюз и 2 служители на Европейския парламент.Целта е екипите в столицата и в Постоянното представителство на България към ЕС да бъдат подсилени от служители на институциите на ЕС със специфична експертиза в конкретни области, аргументира се правителството.Оказаната експертна подкрепа ще допринесе за успешното провеждане на Българското председателство на Съвета.", "date": "2017.07.26", "title": " Нови 16 чиновници заминават в Брюксел заради председателството"}
{"url": "https://m.offnews.bg/news/Drugi_18773/Arestuvaha-Filipusis-starshi-za-pedofiliia_661432.html", "text": "Полицията в щата Калифорния е задържала 68-годишния Николаос, баща на прочутия бивш тенисист Марк Филипусис. Новината е на fox5sandiego.com. По първоначални данни извратенякът е правил секс с поне две деца, на които е давал уроци на корта.Треньорът е арестуван в дома в окръга Сан Диего. В затвора е срещу гаранция от 2,5 милиона долара!Според полицията Николаос Филипусис е имал анален акт с момче под 11 години! Пълен гнусляр! Извършвал е също така непристойни действия с момче под 14 години. Правил е орален секс с младеж, който няма навършени 18!Всички пострадали са ученици, на които дядото дава частни уроци по тенис в Сан Диего. Полицията е категорична, че Марк не е бил наясно с престъпленията на своя татко. За допълнителна информация се дава награда от 1000 долара.Припомняме, Марк Филипусис беше един от добрите на корта в края на миналия и началото на този век, като се прочу най-вече с невероятния си сервис. Неговият баща Николаос му беше и треньор. Педофилът, гръцки емигрант в Австралия, се жени там за италианка. В Австралия се ражда Марк.Тенис звездата имаше имидж на плейбой, като го свързваха със самата Парис Хилтън. След края на кариерата опита моден бизнес, после участваше в риалити шоу.", "date": "2017.07.26", "title": " Арестуваха Филипусис-старши за педофилия"}
{"url": "https://m.offnews.bg/news/Politika_8/Stanishev-Predstoi-test-za-proruskata-pozitciia-na-Tramp_661441.html", "text": "Тест на \"проруската\" позиция на Тръмп - така вижда лидерът на ПЕС Сергей Станишев евентуалното подписване на законопроекта в САЩ за затягането на санкциите срещу Русия, Иран и Северна Корея.Според лидера на европейските социалисти този акт ще касае \"големите енергийни проекти и може да пренареди геополитическото домино\".Във Фейсбук Станишев попита: \"Ще допуснем ли Европа да стане заложник на икономическите интереси на определени компании отвъд океана\".Цялата позиция на лидера на европейските социалисти без редакторска намеса:Вчера Камарата на представителите на Конгреса на САЩ прие законопроекта за затягане на санкциите срещу Русия, Иран и Северна Корея.То касае големите енергийни проекти и може да пренареди геополитическото домино.Това поставя редица въпроси. Какво е новото, което налага предприемането на тези мерки? Слагаме ли знак за равенство между Русия, Иран и Северна Корея?И най-главното: ще допуснем ли Европа да стане заложник на икономическите интереси на определени компании отвъд океана? Или пък на политическия театър, пробващ рефлексите на Тръмп във вътрешнополитически план?Приветствам инициативата на председателя на ЕК Жан-Клод Юнкер спешно да се обсъдят ответните мерки на Брюксел, ако европейските компании бъдат засегнати от антируските санкции на САЩ. Смятам ​реакцията му за смела и навременна.Нашата позиция трябва да отстоява интересите на Европейския съюз. А те са свързани с диверсификацията на източниците на енергия, а не с преотстъпването на монопола и влиянието от един стратегически играч на друг. Европа има интерес да получава доставки на газ и нефт както от Русия, така и от Северна Африка и Близкия изток. А защо не и от САЩ? Но на базата на изгодна цена, а не на политическа принуда. Спомняме си посещенията на американски сенатори, заради които \"Южен поток\" не се случи. Сега газът ще ни заобикаля през Турция. Това не е българският интерес.Ще подпише ли президентът Тръмп законопроекта е негово вътрешнополитическо решение. Свързано с много вътрешно противопоставяне и тест за \"проруската\" му позиция. И в двата случая ще бъде атакуван. Но това решение може да има мащабни последици за всички нас. Затова ЕС трябва да каже на висок глас: не за наша сметка! Не на нова енергийна зависимост. Защото под маската на геополитическа загриженост, европейските компании ще бъдат изтласкани от енергийните проекти с Русия и техните технологии няма да бъдат приложени ​в тях​. Освен загубата за ​фирмите​ и загубените работни места, ще получим нова енергийна зависимост. ​Н​а много по-висока цена.​ В момент, в който се опитваме да вдигнем европейската икономика и да отстояваме нейната конкуретноспособност. На ход е политиката! От двете страни на океана.​", "date": "2017.07.26", "title": " Станишев: Предстои тест за \"проруската\" позиция на Тръмп"}
{"url": "https://m.offnews.bg/news/Politika_8/Kabinetat-odobri-teksta-za-dogovora-s-Makedoniia-gotvim-ZhP-i-gazova_661438.html", "text": "Правителството одобри проекта за договора за добросъседство и сътрудничество с Македония на днешното заседание на Министерския съвет. Подписването на договора е \"израз на желанието на Република България да изгради добросъседски отношения, основани на европейските ценности. Осезаеми резултати след подписването на договора ще бъдат: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни\", посочват във връзка с приетите текстове от правителствената пресслужба.Договорът трябва да бъде подписан на 2 август в Македония, по време на честванията на годишнината от Илинденско-Преображенското въстание. Това беше обявено още по време на посещението на македонския премиер Зоран Заев в София. Днес проект на текста на договора за добросъседство беше одобрен и от македонското правителство, съобщи БНР, позовавайки се на местни медии. Опозицията в Македония прие с резерви договора, тъй като според депутатите в него се дава предимство на българската страна. Очаква се по-късно днес Заев да представи проекта за договора за добросъседство.В същото време днес кабинетът одобри и още два текста - за изграждане на железопътна връзка с Македония и за проучване на възможността за изграждане на газова връзка между двете страни. Ще бъде създадена съвместна газова работна група, която за 6 месеца след влизането в сила на документа ще трябва да подготви предварително технико-икономическо проучване за изграждане на газовата връзка с Македония.Групата ще трябва да представи анализ на техническите, пазарните, икономическите, финансовите и регулаторните аспекти на проекта и да идентифицира решения за необходимата инфраструктура на територията на двете държави. Въз основа на резултатите от тези проучвания ще бъдат взети последващи решения относно изграждането на нова газова връзка, уточниха от правителството.Кабинетът одобри и меморандум за разбирателство в областта на транспорта, който предвижда доизграждане на железопътната връзка по направлението София - Перник - Радомир - македонска граница до 2027 г.Македония, от своя страна, се ангажира да изгради жп направлението Крива паланка - Деве баир - българска граница до края на 2025 г.", "date": "2017.07.26", "title": " Кабинетът одобри текста за договора с Македония, готвим ЖП и газова връзки"}
{"url": "https://m.offnews.bg/news/Istoriia_18809/Zabraveni-istorii-Samoletat-kojto-be-svalen-kraj-Petrich_661442.html", "text": "Какво се знае за инцидентаВ нощта на 26 срещу 27 юли 1955 г. два български самолета МиГ-15 свалят с ракета международен пътнически самолет по маршрута Лондон – Тел Авив със спирки във Виена и Истанбул. Поваленият летателен апарат се разбива северно от град Петрич, на няколко километра от границата с Югославия и Гърция. Всички 51 пътници на борда и 7-членният екипаж загиват. Това е първият случай в историята, когато военни изтребители свалят пътнически самолет. И българското комунистическо правителство, и засегнатите от инцидента други правителства възприемат трагичния случай като провокация в разгара на Студената война.През 1955 г. полетът „El Al Flight 402“ всяка седмица изпълнява този маршрут, но в нощта на 26 срещу 27 юли самолетът се отклонява от въздушния си коридор и навлиза на българска територия край Трън. Над България прелита разстояние от общо 200 км, докато е свален малко преди да навлезе в Гърция.Никога не се установява защо летателният апарат се е отклонил от предвидения му маршрут, след като излита в 3 часа през нощта от летището във Виена и се отправя Истанбул. Израелските и българските разследващи излагат съвсем различни мнения за инцидента, който се случва на фона на силно усложнени отношения между Източния блок и Запада.В малките часове на 27 юли самолетът от Лондон до Тел Авив е засечен да прелита над Трън, като два военни самолета МИГ-15 излитат от летището в Доброславци, за да го проследят. Военните изстрелват два последователни предупредителни сигнала към пътническия самолет. По сведения на двамата пилоти, самолетът първоначално се преструвал, че следва инструкциите. Според тях е разгърнал флагоните и е спуснал колелата за кацане. Но малко след това внезапно се устремява към Гърция, опитвайки се да избяга от военните МИГ-ове. Впоследствие обяснението на пилотите е оспорено, като се смята, че те са придружили самолета до границата с Гърция. Местоположението на катастрофата, а именно почти до границата с Гърция - предполага, че пътническият самолет би следвало да е бил придружен до там от военните свръхзвукови самолети.Твърди се, че последната заповед за свалянето на самолета е подадена от заместник-главния командир на \"Въздушна отбрана\". Смята се, че той е наредил самолетът да бъде свален, в случай че напуска нашето въздушно пространство, не се подчинява на заповедите и няма време за повече предупреждения.Основното предположение за свалянето на пътническия самолет е, че моделът му много прилича визуално на бомбардировач, като военните не са могли да забележат, че е цивилен. А като основна грешка се спряга фактът, че българските наземни станции не са осъществили радиовръзка с екипажа на самолета, за да уведомят пилота, че трябва да кацне на най-близкото летище. Не е потърсен контакт и с летищата в съседните държави, за да се установи какъв е самолетът.Първите предположения за инцидента в западната преса са, че самолетът е бил свален с ракета земя-въздух. Два дни по-късно обаче правителството признава, че самолетът е свален от въздушната отбрана. Властите изразяват съжаление и организират официално разследване, но не допускат в разследването участието на екип от шестима израелски следователи.Изводите от разследването в България гласят, че самолетът е паднал поради експлозия, причинена от ракети, ударили дясното и вероятно лявото крило на самолета.Последната връзка, осъществена с фаталния самолет, е от 7,30 ч. сутринта. Гръцко летище улавя SOS съобщение от борда на самолета, което гласи: „Спускаме се запалени, ще опитаме кацане“.След инцидента Израел повдига обвинение срещу България в Международния съд в Хага. Властта в София първоначално заявява, че вината за инцидента е на нарушилия въздушното пространство пътнически самолет, но в знак на добри чувства ще заплати компенсации. Впоследствие обаче правителството заявява, че пилотите на военните самолети са стреляли прибързано и се съгласяват да платят компенсации на семействата на жертвите. Макар и да са действали по заповед – военните пилоти са лишени от свобода. През 1964 г. съдът в Хага дава възможност двете страни да уредят доброволно уреждането на спора, като на практика България плаща минимални цени за всяка от жертвите.Случаят с разбития край Петрич военен самолет е първият в историята такъв. Но през следващите десетилетия се случват още няколко такива инциденти, в които пътнически самолети са сваляни от военни – от страна на съветски, щатски и украински военни, съответно през 1983, 1991 и 2001 г.", "date": "2017.07.26", "title": " Забравени истории: Самолетът, който бе свален край Петрич"}
{"url": "https://m.offnews.bg/news/Zvezdi_18810/Daniel-Krejg-vse-pak-mozhe-da-se-varne-za-oshte-dva-filma-za-Dzhejms-B_661440.html", "text": "Предположенията за това кой ще изиграе следващия Джеймс Бонд продължават с пълна сила, като версиите непрекъснато се променят. След като стана ясно, че следващият Бонд може да е чернокож, а сред спряганите за ролята е Идрис Елба, днес се оказа, че всъщност различните версии може да се окажат грешни и в ролята на агент 007 да видим отново Даниел Крейг. 49-годишният британски актьор ще участва в още два филма за Джеймс Бонд, като вече е договорена и сумата за участието му - 47 млн. долара, твърди Daily Star, позовавайки се на свои източници, запознати със ситуацията. Вероятността Крейг да участва в нов филм за Джеймс Бонд изглеждаше твърде малка, след като самият той обяви след излизането на последния филм от поредицата, че по-скоро би си прерязал вените, отколкото да приеме нова роля. Той допълни, че да играе във филмите е \"истинска борба\" и би се съгласил да участва отново само за парите. Участието на Даниел Крейг в още два филма от поредицата за агент 007 все още не е потвърдено официално, но според източници на изданието сделката е станала факт снощи. Източниците допълват, че продуцентът Барбара Броколи е твърдо решена да привлече отново Адел за саундтрака на предстоящия филм. Говорителят на певицата отказа коментар на това твърдение.", "date": "2017.07.26", "title": " Даниел Крейг все пак може да се върне за още два филма за Джеймс Бонд"}
{"url": "https://m.offnews.bg/news/112_6/Spasitel-na-Delfin-schupi-nosa-na-svoj-kolega_661423.html", "text": "Конфликтите на плаж „Делфин“ продължават под една или друга форма. След напрежението между нудистите, които от години посещават ивицата, плажуващи, наемател, вчера се е стигнало и до боричкане между двама спасители. Резултатът е счупен нос. Пострадалият, Станислав Устамитев каза, че причината е, че е разговарял с нудистите, а това не се харесвало на негови колеги на плажа. Казва, че е предупреждавал, че ще се стигне до нещо подобно.До инцидента се стига след като му правели забележки, че демонстрира добри отношения с нудистите. Неговият колега Димитър почва да се боричка с него, въпреки нежеланието на Станислав и се стига до счупения нос. Спасителят подчертава:“, казва Станислав.Той каза, че ще си търси правата и по съдебен път. Сигнал до полицията не е подаван, уточниха от МВР. Наемателят на ивицата, Йордан Тодоров, подчерта, че спасителите не са негови служители, наел е външна фирма за тази дейност. Казва, че доколкото има информация, инцидентът е станал след боричкане между двамата. Посочва, че Станислав е бил станал близък с една от нудистките, но пък има спасители, които не са настроени позитивно към тях, за което си имало причина:„, казва наемателят на плажа. Йордан Тодоров посочва, че някои от нудистите пишели във Фейсбук, че трябвало да „“.", "date": "2017.07.26", "title": " Спасител на „Делфин“ счупи носа на свой колега"}
{"url": "https://m.offnews.bg/news/Politika_8/Balgariia-uvelichava-voennoto-si-prisastvie-v-Afganistan_661435.html", "text": "С до 50 души ще нарасне българският контингент в Афганистан, като бройката на военните ни там се очаква да достигне до 160 души.Това стана с решение на правителството от днес, което промени свое постановление от 2014 година, с което беше прекратено участието на формирования и военнослужещи от въоръжените сили на България в операцията на Международните сили за поддържане на сигурността (ISAF) в Афганистан. Тогава беше взето решение за участието на до 110 български военни, които участват в подпомагане на афганистанските сили за сигурност.  Заради усложнена обстановка в страната военните органи на НАТО са преразгледали състава на силите, участващи в мисията \"Решителна подкрепа\" и поискали увеличаване на приноса на страните членки на Алианса. Към момента в района на мисията, където българските военнослужещи изпълняват задълженията си, се извършва реконструкция и разширяване на съоръженията, в резултат на което постовете за охрана ще бъдат значително увеличени, се посочва в решението на правителството.Това води до необходимостта броят на участващия в мисията личен състав да нарасне с 50 души, съответно съставът на контингента ни да достигне до 160 военнослужещи, което налага изменение на сега действащото Решение № 707, разрешаващо участието на до 110 военнослужещи, се казва в съобщение от правителствената пресслужба.Приносът на България към мисията на НАТО за подготовка, съветване и подпомагане в Афганистан „Решителна подкрепа” е израз на външната политика на страната ни и форма на изпълнение на съюзните ни ангажименти към Алианса.", "date": "2017.07.26", "title": " България увеличава военното си присъствие в Афганистан"}
{"url": "https://m.offnews.bg/news/Obshtestvo_4/Zvezdichki-i-usmivki-shte-otceniavat-detcata-ot-I-do-III-klas_661421.html", "text": "Изпитните материали и правилата за оценяването на писмените работи няма да се утвърждават от министъраДецата от първи до трети клас ще бъдат оценявани с качествени показатели, чиито символи ще бъдат определяни от училищата. Например за отлично представяне те могат да получат в тетрадката си печат във формата на звездичка или пък усмивка, дадоха пример от пресцентъра на Министерството на образованието. За всеки от показателите - отличен, мн. добър, добър, среден, слаб - трябва да има съответстващ на оценката символ.Промяната, която задължава училищата да изберат свои символи, е едно от предстоящите изменения на Наредба 11 на МОН от септември 2016 г. за оценяване на резултатите от обучението на учениците, предвидени в публикувания за обсъждане проект. Очаква се да влезе в сила наесен, в началото на 2017/2018 учебна година.Използването на близки до най-малките ученици символи ще \"гарантира плавен преход между оценяването само с качествени показатели в началните класове и въвеждането на оценки с качествен и количествен показател в последния клас от началния етап\", т.е. оценките от Слаб (2) до Отличен (6), с които децата трябва да свикнат в IV клас.С друго изменение в документа се премахва изискването за писмена аргументация от страна на учителя при тестове с избираеми отговори. \"С разработването на конкретни правила за оценяването на такъв текст се постига търсеният ефект от аргументацията\", разяснява в мотивите си министър Красимир Вълчев.Уреждат се и случаите с ученици, допуснали над определен брой отсъствия, които не са се явили на изпити за срочни оценки по предметите, като им се дава възможност за полагане на съответния изпит на втора дата. При повторно неявяване тези ученици ще полагат изпит за определяне на годишната оценка. Проектът предвижда разпоредбата да се прилага независимо дали ситуацията е в края на първия или на втория учебен срок.В същото време се делегира право на педагогическия съвет на училището да преценява и при продължителни здравословни проблеми да може да удължава за  отделен ученик учебния срок, без да се налага ученикът да полага изпит за определяне на срочна оценка.Въвежда се изискване и резултатите от учебната и производствената практика в процеса на придобиване на професионална подготовка да се оценяват чрез текущи изпитвания, като остава регламентът при производствената практика да не се формира срочна, а само годишна оценка.\"Това допринася за повишаване на качеството на обучението и по-тясна връзка между училището и работодателите\", аргументират се от МОН.По изрично настояване на системата резултатите от диагностиката на входното ниво ще се включат като текуща оценка.Важна промяна се предвижда при провеждането на националните външни оценявания, например изпитите след VII, X клас и матурите в края на XII клас., а от специалисти по съответните учебни предмети.От МОН защитават необходимостта от тази промяна \"предвид необходимостта от повече прозрачност и в духа на необходимостта да се делегират повече правомощия, но и отговорности на специалистите\", както и \"с цел отграничаване на политическите и ръководните от чисто експертните функции\".Повишават се изискванията към членовете на националните и регионалните комисии за оценяване на изпитните работи. От тях вече ще се изисква да имат професионална квалификация учител по съответния предмет.Това е \"гаранция за по-висок професионализъм и качество и предотвратява включването в тези комисии на лица, които допълват норма преподавателска работа през конкретна учебна година, без да са специалисти по предмета\", обясняват от министерството., осъществявано по време на матурите. Тази възможност им се отнема \"с оглед необходимостта от опазване на личните данни\".В същото време се дава право на всяко училище да определи в правилника за дейността си реда за избор на родители – наблюдатели на процеса на провеждане на матурите. Това няма да правят обществените съвети.С цел облекчаване на училищната документация при обучението на ученици със специални потребности, които са на индивидуални програми, те ще бъдат оценявани само с качествени показатели във всички класове.За да се облекчи административната тежест върху хората се правят промени, насочени към премахване на изискванията за представяне на някои документи в процедурата при признаване на завършен клас, етап или степен. Някои документи ще могат да се представят като заверени копия, премахва се изискването за легализация и заверки при признаване на документи за завършен клас от I до IV включително.", "date": "2017.07.26", "title": " Звездички и усмивки ще оценяват децата от I до III клас"}
{"url": "https://m.offnews.bg/news/Izvan-terena_18817/Vinas-Uiliams-obvini-semejstvoto-na-pochinaliia-za-smartta-mu-video_661439.html", "text": "Истинска съдебна битка за милиони, достойно за Холивуд, се разгорещява покрай катастрофата с участието на Винъс Уилямс, която уби човек. Нови документи на \"Дейли мейл\" показват, че тенис звездата не само отрича вина за смъртта на Джеръм Барсън, но обвинява него и съпругата му.Според адвокатите на Винъс възрастната двойка е показала немарливост, като не са носили предпазни колани по време на катастрофата на 9 юни във Флорида. Също така финалистката от \"Уимбълдън\"се съмнява, че получените трайни увреждания на съпругата са от катастрофата.Юристите не се шегуват, тъй като от отсрещния лагер извадиха питане до мобилния оператор дали Винъс не е говорила или писала съобщения по време на катастрофата. Според адвокати на възрастната двойка Барсън на записа се вижда ясно как каката на Серина се навежда към телефона.От екипа на Уилямс претендират, че уврежданията на Линда Барсън нямат отношения към случая. Изискани са доклади от аутопсията, смъртен акт, копия на брачните свидетелства, върнати данъци за последните 5 години, застраховки, здравни полици.Искат се още всякакви прегледи при лекари и кръвни тестове, направени на възрастната двойка през последните 10 години!37-годишната Винъс се възпротиви на искането за телефонна разпечатка от T-Mobile. Защо, попитаха юристите на семейство Барсън, които приготвят многомилионен иск към звездата.Случаят е доста заплетен. Винъс пресича главния път със своята Тойота, но спира по средата, за да даде предимство. После тръгва, но в същото време по централното шосе вече лети Хюндай на възрастното семейство.Първият доклад на полицията беше категоричен, че Уилямс е тръгнала на червено. Винъс обаче твърди, че е пресякла на зелено, но е била заклещена по средата от преминаваща кола. После тръгнала, но възрастната двойка я ударила.Камерите не показна светофарите, а черната кутия на Тойотата още е в полицията за техническа експертиза.", "date": "2017.07.26", "title": " Винъс Уилямс обвини семейството на починалия за смъртта му (видео)"}
{"url": "https://m.offnews.bg/news/Zdrave_18753/Badeshtiiat-shef-na-NZOK-Kasata-plashta-za-butikova-stoka-a-poluch_661450.html", "text": "Здравната каса плаща за бутикова стока, а получава стандарт \"Илиянци\". Това обяви единственият кандидат за нов управител на НЗОК д-р Камен Плочев по време на изслушването си пред здравната комисия в парламента. Заради тази констатация той предлага Касата да участва активно преговорите за цени и услуги и подкрепя идеята  за създаване на специално аналитично звено към НЗОК с рисков мениджър за преценка на разходите.Според него един от основните проблеми на Касата са алгоритмите, по които са изработени клиничните пътеки, затова те трябва да бъдат променени. Плочев даде пример с възрастните хора, които по думите му се лекуват по цяла \"магистрала от пътеки\", а не по една клинична пътека. Сред приоритетите си Плочев постави ефективното разходване на средствата от страна на НЗОК. Според Плочев Касата трябва да прави планови и внезапни проверки във всички болници, с които има договор, а проверките да се извършват заедно с регионалните каси, Агенция \"Медицински одит\" и НАП. Той подчерта, че начинът да се спре \"източването на Здравната каса\" е въвеждането на електронната здравна карта, в която няма да може да се лъже за обема на извършените медицински дейности. По думите му този проблем сега съществува в по-малките населени места, където според документите постоянно се извършвали най-скъпоструващите инвазивни процедури. Ако цените на тези пътеки се намалят, те няма да се извършват вече толкова често, категоричен е кандидатът за шеф на НЗОК. Здравната комисия одобри Плочев. Очаква се кандидатурата му да бъде гласувана и в пленарна зала през следващите дни. Временен управител на НЗОК в момента е подуправителят Димитър Петров. Той пое поста след оставката на досегашния шеф на институцията Глинка Комитов. ", "date": "2017.07.26", "title": " Бъдещият шеф на НЗОК: Касата \"плаща за бутикова стока\", а получава стандарт \"Илиянци\""}
{"url": "https://m.offnews.bg/news/Futbol_18793/Kamburov-smenia-sporta-fenove-go-moliat-da-preglatne-obidata_661448.html", "text": "Марто Камбуров си почина в Несебър и се зае да връща форма с ..тенис, отбеляза вестник \"Марица\". Таранът все още не е разтрогнал договора си с черно-белите. Все още има възможност Камбуров да подгони рекорда от голове на Динко Дерменджиев - Чико в \"А\" група.Чу се, че Гонзо може да покани Камбуров в Черно море .От ЦСКА 1948 също имаха интерес, но са пред отказване, тъй като не разполат с пари за заплатата на Марто.В същото време фенове на Локо Пловдив пратиха писмо чрез БТА, в което призовават идола да се разбере с президента Христо Крушарски.Ето писмото:\"Локомотив има нужда от Мартин Камбуров и Мартин Камбуров има нужда от ЛокомотивПреди около 10 на дни конфликт между собственик и футболист доведе до напускането на последния. Нищо по-естествено и едва ли би имало такова значение ако се отнасяше за „някакъв“ футболист. Но отбора напусна Мартин Камбуров – Капитанът, Лидерът, Голмайсторът, човекът, превърнал се в емблема за Локомотив!Човекът, носил радост, гордост и незабравими преживявания за черно-бялата публика толкова години наред! От фантастичния Шампионски сезон до последното дерби с „Ботев“!И този футболист да си тръгне от Лаута през задния вход?!!!Не, това е нелепо безумно и абсурдно!!!Затова призоваваме :Мартине, преглътни горчилката и емоциите си в името на Локомотив и хилядите привърженици, които те обичат и се върни в отбора !Там, където ти е мястото! Имаш още несвършена работа! Още не си дописал историята си….! Ти си нужен на Локомотив и Локомотив е нужен на теб!Г-н Крушарски, Вие сте „Капитана на кораба“ и това е безспорно! Като опитен и зрял ръководител, очакваме да проявите разум , далновидност и разбиране и да върнете Мартин Камбуров ! Хората ще оценят по достойнство този жест!От инициативна група привърженици на Локомотив Пловдив\".", "date": "2017.07.26", "title": " Камбуров сменя спорта, фенове го молят да преглътне обидата"}
{"url": "https://m.offnews.bg/news/Temida_18762/Pusnaha-ot-aresta-shefkata-v-NFSB-zapodozriana-za-kanaldzhijstvo_661453.html", "text": "Председателката на НФСБ-Костинброд Анелия Велева беше освободена от ареста от Пловдивския районен съд, предаде bTV. Тя бе арестувана за съучастие към канал за трафик на имигранти.Причината за нейното освобождаване е, че няма категорични данни, че е участвала в канала за трафик на мигранти.По-рано адвокатът на Велева заяви, че неговата клиентк е натопена.Самата тя се появи безмълвна в съдебната зала и посрещна с пълно мълчание въпросите на журналисти.Вчера главният секретар на МВР Младен Маринов изнесе информация по случая с Велев. Каналът за трафик на чужденци зад граница, в който е замесена и председателката на структурата на Националния фронт за спасение на България (НФСБ) в Костинброд, е наблюдаван повече от 2 месеца и е разбит още при първия опит за изкарване на чужденци зад граница.", "date": "2017.07.26", "title": " Пуснаха от ареста шефката в НФСБ, заподозряна за каналджийство"}
{"url": "https://m.offnews.bg/news/Vodni_18774/Antani-Ivanov-e-8-mi-v-sveta-na-200-metra-baterflaj_661454.html", "text": "18-годишната ни плувна надежда Антъни Иванов завърши на 8-о място във финала на световното първенство в Будапеща в най-силната си дисциплина – 200 м бътерфлай. Родният талант финишира с време 1:55.98 минути, оставайки с много малко от датчанина Виктор Брьомер.Титлата грабна олимпийският шампион от Лондон Чад ле Кло - 1:53.33, който изпревари местния любимец Ласло Чех. На трето място остана Даия Сато от Япония. Кло вече има 11 световни титли. Представянето на Антъни е историческо. За последно българин плува във финал на световно първенство преди 10 години, когато Михаил Александров участва на 100 м бруст на шампионата в Мелбърн.Предишният финал пък бе в бътерфлая през 1994 г. в Рим, когато Денислав Калчев плува на 100 м.", "date": "2017.07.26", "title": " Антъни Иванов е 8-ми в света на 200 метра бътерфлай"}
{"url": "https://m.offnews.bg/news/Obshtestvo_4/Sadat-v-Belgrad-nekompetenten-da-ekstradira-Tcvetan-Vasilev_661456.html", "text": "Висшият съд в Белград се обяви за некомпетентен да решава по молбата на България за екстрадиция на Цветан Василев, предаде агенция Танюг, цитирана от БНР. Говорителка на съда посочи, че решението е взето на 10-ти юли и може да бъде обжалвано в Апелативния съд. След като решението влезе в сила, документите по делото ще бъдат предадени на Специалния отдел на Висшия съд в Белград като компетентен по случая съд.През април тази година Апелативният съд за втори път отмени решение, с което се одобрява екстрадицията на банкера, и нареди на Висшия съд да повтори процедурата за установяване на предпоставките за неговото предаване на българските власти.По-рано медиите в Сърбия писаха, че Василев е подал молба за убежище в Сърбия, но няма официално решение по нея.След като Василев се предаде на сръбските власти през септември 2014-та, съдът в Белград не му наложи \"Задържане под стража\", а само му забрани да напуска адреса, на който е регистриран в Сърбия, и му отне паспорта. Съдът го задължи и периодично да се явява в полицията.", "date": "2017.07.26", "title": " Съдът в Белград - некомпетентен да екстрадира Цветан Василев"}
{"url": "https://m.offnews.bg/news/Izvan-terena_18817/Pironkova-Obicham-kreativnite-hora_661451.html", "text": "Цветана Пиронкова отново не пропусна да се наслади на родния си Пловдив, възползвайки се от свободното си време между тренировки и мачове.Най-добрата ни тенисистка  публикува снимки от града под тепетата в официалния си профил в социалната мрежа Инстаграм. Фотосите, които Цвети публикува са от квартал Капана, който е една от забележителностите в Пловдив, считайки се за средище на творческите индустрии. \"Обичам креативните хора\", написа тя като коментар на една от снимките.Тенисистката никога не е крила привързаността си към родния град и често го рекламира. Именно поради тази причина хаштаговете към снимките са толкова много.От тази седмица българката е под №123 в световната ранглиста и ще трябва да играе в квалификациите на US Open за първи път от 2007-а насам, след като напусна челната стотица.", "date": "2017.07.26", "title": " Пиронкова: Обичам креативните хора"}
{"url": "https://m.offnews.bg/news/Politika_8/Vizhte-proekta-za-dogovor-mezhdu-Balgariia-i-Makedoniia_661462.html", "text": "Договор за приятелство, добросъседство и сътрудничество между Република България и Република МакедонияМинистерството на външните работи публикува пълния текст на проекта за договор за добросъседство между България и Македония.Днес в София и Скопие и двете правителства одобриха проекта. Подписването на договора е \"израз на желанието на Република България да изгради добросъседски отношения, основани на европейските ценности. Осезаеми резултати след подписването на договора ще бъдат: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни\", посочват във връзка с приетите текстове от правителствената пресслужба.Целият текст на проекта за договор:Изхождайки от общия стремеж за по-нататъшно развитие на добросъседството, приятелството и сътрудничеството между двете държави,Дълбоко убедени в необходимостта от развитие на сътрудничеството на базата на взаимното уважение, доверие, разбирателство, добросъседство и взаимно зачитане на интересите на техните държави,Вярвайки, че всестранното развитие и задълбочаване на приятелските, добросъседски отношения между тях отговаря на интересите на народите на Република България и Република Македония,Убедени в необходимостта от укрепване на сигурността и мира, сътрудничеството и доверието в Югоизточна Европа,Приветствайки стремежа на Република Македония за интеграция в европейските и евроатлантическите структури,Вярвайки, че конструктивният диалог по всички аспекти на двустранните отношения, както и по регионални и международни въпроси ще допринесе за по-нататъшното развитие на връзките между двете държави на равноправна основа,Потвърждавайки фундаменталното значение на Съвместната декларация от 22 февруари 1999 г. в отношенията между двете държави,Имайки предвид общата им история, която свързва двете държави и народите им,Зачитайки принципите на Устава на Организацията на обединените нации и документите на Организацията за сигурност и сътрудничество в Европа, както и демократичните принципи, залегнали в актовете на Съвета наЕвропа,Се договориха за следното:Двете Договарящи се страни ще развиват всестранни отношения помежду си в съответствие с основните принципи на международното право и добросъседството.1. Двете Договарящи се страни ще си сътрудничат в рамките на Организацията на обединените нации, Организацията за сигурност и сътрудничество в Европа, Съвета на Европа и други международни организации и форуми.2. Двете Договарящи се страни ще развиват сътрудничествотопомежду си в областта на европейската и евроатлантическата интеграция, насочено към успешната подготовка на Република Македония за присъединяването й към Европейския съюз и НАТО. Българската страна ще споделя своя опит с цел да съдейства на Република Македония да изпълни необходимите критерии за членство в Европейския съюз и ще подкрепя Република Македония за получаване на покана за членство в НАТО, съгласно съответните решения от срещите на върха на НАТО.Двете Договарящи се страни ще съдействат за развитието на сътрудничеството между държавите от Югоизточна Европа, за укрепване на разбирателството, мира и стабилността в региона и при осъществяването на регионални проекти, като част от процеса за създаване на единна Европа.1. Двете Договарящи се страни ще поддържат контакти и ще провеждат срещи между представителите на органите на държавната власт на различни равнища за развитието на приятелските отношения и сътрудничеството.2. Двете Договарящи се страни ще съдействат за поддържане на контактите между местните власти и гражданите на двете страни.Имайки предвид географската си близост, двете Договарящи се страни ще се стремят да създават необходимите правни, икономически, финансови и търговски условия за осигуряване на възможно най-широко движение на стоки, услуги и капитали. Те ще насърчават взаимните инвестиции и ще осигуряват тяхната защита.Двете Договарящи се страни ще подкрепят разширяването на туристическия обмен, както и развитието на подходящи форми на сътрудничество в областта на туризма.1. Двете Договарящи се страни ще разширяват и усъвършенстват транспортните връзки и комуникациите между тях, включително в рамките на регионалните инфраструктурни проекти.2. Двете Договарящи се страни ще се стремят към облекчаване на митническите и гранични формалности за пътниците и стоките, които се придвижват между тях.1. Двете Договарящи се страни ще насърчават активното и безпрепятствено сътрудничество в областта на културата, образованието, здравеопазването, социалните грижи и спорта.2. В срок най-късно до три месеца от влизането на настоящия договор в сила, с цел задълбочаването на взаимното доверие, двете Договарящи се страни създават Съвместна мултидисциплинарна експертнакомисия на паритетен принцип по исторически и образователни въпроси, за да допринесе за обективното, основаващо се на автентични и основани на доказателства исторически извори за научно тълкуване на историческите събития. Комисията представя пред правителствата наДоговарящите се страни ежегодни доклади за своята работа.3. Двете Договарящи се страни ще организират по взаимна договореност съвместни чествания на общи исторически събития и личности, насочени към укрепване на добросъседските отношения в духа на европейските ценности.Двете Договарящи се страни ще полагат усилия за свободно разпространяване на информация, като насърчават и развиват сътрудничеството в областта на средствата за масово осведомяване чрез използване на възможностите на съвременните комуникационни средства. Те се ангажират в защитата на авторските и интелектуалните права на творците от двете страни.Двете Договарящи се страни ще разширяват сътрудничеството си в правната и консулска област и по-специално по граждански, наказателни и административни въпроси, както и за решаване на хуманитарни и социални проблеми на техните граждани.1. Нито една от Договарящите се страни няма да предприема, подтиква и поддържа действия, насочени срещу другата страна, които имат неприятелски характер.2. Нито една от Договарящите се страни няма да допуска нейнататеритория да бъде използвана срещу другата от организации и групи, които имат за цел извършването на подривни, сепаратистки и застрашаващи спокойствието и сигурността на другата Договаряща се страна действия.3. Двете Договарящи се страни нямат и няма да предявяват териториални претенции една спрямо друга.4. Всяка от Договарящите се страни има право да защитаваправата и интересите на своите граждани, на територията на другата страна, в съответствие с международното право. 5. Република Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута и правата на лица, които не са граждани на Република Македония.6. Двете Договарящи се страни ще предприемат ефикасни мерки за предотвратяване на недобронамерена пропаганда от страна на институции и агенции и ще обезкуражават дейности на частни субекти, насочени към подстрекателство на насилие, омраза или други подобни действия, които биха навредили на техните отношения.1. В рамките на 3 месеца от влизането в сила на този Договор, двете Договарящи се страни ще учредят Съвместна междуправителствена комисия. Комисията се съпредседателства от министрите на външните работи и включва висши официални представители на двете Договарящи се страни.2. Съвместната междуправителствена комисия ще провежда редовни срещи един път годишно, с цел преглед на ефективното прилагане на този Договор, приемане на мерки за подобряване на двустранното сътрудничество, както и решаване на възникнали по време на изпълнението на Договора въпроси. Всяка от Договарящите се страниможе, при необходимост, да предложи организирането на допълнителни срещи на Съвместната междуправителствена комисия.1. Този Договор подлежи на ратификация съгласно конституционните изисквания на Договарящите се страни. Този Договор влиза в сила на датата на размяна на ратификационните документи на двете Договарящите се страни и остава в сила за неопределен период от време.2. Този Договор може да бъде изменян с писменото съгласие между двете Договарящите се страни. Измененията се договарят по дипломатически път и влизат в сила в съответствие с алинея 1 на този член.3. Всяка Договаряща се страна може да прекрати Договора чрез изпращане на писмено уведомление до другата Договаряща се страна. Договорът ще престане да бъде в сила една година след датата на получаване на това уведомление.Този Договор по никакъв начин няма да бъде тълкуван така, че да противоречи на двустранни или многостранни договори, по които двете Договарящи се страни са страни.", "date": "2017.07.26", "title": " Вижте проекта за договор между България и Македония"}
{"url": "https://m.offnews.bg/news/Futbol_18793/Ot-Levski-otrichat-za-pregovori-s-Papavasiliu_661458.html", "text": "От Левски категорично опровергаха информацията, че са в контакт с кипърския специалист Никодимос Папавасилиу. По-рано днес бившият наставник на Слован (Братислава) заяви, че другата седмица ще пристигне в България за разговори с ръководството на “сините”. От Герена обаче категорично отрекоха това да отговаря на истината.", "date": "2017.07.26", "title": " От Левски отричат за преговори с Папавасилиу"}
{"url": "https://m.offnews.bg/news/Vodni_18774/Legendata-Felps-Iskate-sastezanie-s-akula-ami-nakarajte-ia-da-pluva_661457.html", "text": "Майкъл Фелпс, единственият спортист с 23 златни медала от Олимпийски игри, отговори на критиките, че е измамил в така нареченото плуване с бяла акула. Американецът беше цитиран от For the win.\"Всеки иска да се извинявам за нещо си. Но на мен пък ми беше весело да се състезавам с \"акула\". Ако някой иска да скочи във водата и да се съревновава с истинска бяла акула - няма проблем, напред.Но вие не може да накарате акулата да плува по права линия. Ще ми е интересно да видя как ще стане\", отговори гениалният спортист.32-годишната легенда се пусна във водите на ЮАР със специален костюм, чието покритие наподобява кожата на бяла акула, а отзад имаше имитация на перка на хищник. Самият звяр \"плуваше\" на компютърна анимация.В шоуто на канала Discovery американският плувец взе стоте метра за 38,1 секунди. Бялата акула би с 2 секунди.Под клиповете в интернет обаче хиляди фенове от цял свят недоволстваха, че са очаква истинска битка в океана и са останали разочаровани.", "date": "2017.07.26", "title": " Легендата Фелпс: Искате състезание с акула, ами накарайте я да плува направо"}
{"url": "https://m.offnews.bg/news/Drugi_18773/Prochut-golfar-Shte-go-nach-m-na-raka-za-treti-pat_661468.html", "text": "Професиноалният голфър Джеъйръд Лайл беше диагностициран с рак за трети път в живота си. Но показа учудващо добро настроение от болничното легло, където ляга за химиотерапия.\"Просто още една неравност на моя път. Ще се бия както никой друг\", заяви австралиецът пред PGATour.com.Лайл, на 35 години, сподели новината в сряда. В болница в Мелбърн тестове потвърдиха наличието на рак.Но пичът има зад себе си серия от невероятни завръщания! Откриват му остра левкемия, когато е едва на 17 години! Само две години по-късно е на игрището и печели два професионални турнира!Уви, ракът се завръща, когато голфърът е на 30 години. Лайл пак преборва коварната болест и пак се връща в професионалния спорт.\"Това е последната снимка, на която още съм с коса. Ще го нач..м на рака\", закани се в социалните мрежи този невероятен боец днес!Давай Джейръд Лайл, с теб сме!", "date": "2017.07.26", "title": " Прочут голфър: Ще го нач...м на рака за трети път"}
{"url": "https://m.offnews.bg/news/Sviat-_12/Tramp-niama-da-pozvoli-na-transseksualni-da-sluzhat-v-armiiata_661445.html", "text": "Американският президент Доналд Тръмп няма да позволи на транссексуални да служат на каквато и да е длъжност в армията. Тръмп обяви решението си в Туитър, като посочи, че се е консултирал с военни експерти по въпроса. \"Нашите военни трябва да бъдат съсредоточени върху решителната и непреодолима победа и не могат да бъдат товарени с огромните медицински разходи и нарушения, които транссексуалните в армията ще предизвикат\", написа той.Това слага край на плановете на администрацията на бившия президент на САЩ Барак Обама да позволи на транссексуални да служат открито в армията.Секретарят по въпросите на отбраната Джеймс Матис обяви по-рано забавяне с 6 месеца на влизане в сила на решението. Според проучвания транссексуалните в армията са между 2500 и 7000. ", "date": "2017.07.26", "title": " Тръмп няма да позволи на транссексуални да служат в армията"}
{"url": "https://m.offnews.bg/news/Futbol_18793/Tezhka-zaguba-za-Ludogoretc-v-Izrael-video_661466.html", "text": "Лудогорец е пред отпадане от Шампионската лига след загуба 0:2 като гост на Апоел Беер Шева. Все пак трябва да изчакаме реванша в трети квалификационен кръг след седмица в Разград!Домакините потвърдиха впечатленията, че са изключително опасен тим с класни чужденци. Имат и феноменална публика, която накара своите да летят тази вечер.Един от чужденците Нвакаеме откри в 19-ата минута. Нигериецът и капитанът Меликсон сами матираха цялата защита на българския първенец с три паса, която се построи доста неграмотно. Грамадата от мускули завърши току пред ръцете на вратаря Броун.Лудогорец не се стресна и в интерес на истината владееше повече топката и правеше опасни атаки. Големият грешник се оказа бразилецът Вандерсон. Дребното крило имаше цели три възможности сам срещу вратаря при този резултат.Първата и последната бяха фрапантни! Вандерсон обаче дори не улучи вратата и при трите! Трябва да се извини на своите тази вечер!Лудогорец не успя да завърши правилно още 1-2 страхотни атаки, като Кешеру и Марселиньо проявиха повече егоизъм, вместо да подадат. Не може да не се признае и на домакините, че са невероятни при контрите. При една от тях само шпагатът на Моци спаси разградчани от попадение.И напълно според футболната логика Апоел вкара много важен втори гол, който ги прави абсолютен фаворит. Неудържимият Нвакаеме запази топката по отличен начин след тъч и я подаде на Охана пред малкия пеналт в 79-ата минута. Последният се завъртя и отбеляза за 2:0 след щастлив рикошет в крака на Пластун.Припомняме, залогът е огромен. Победителят отива на плейоф и гаранция влиза в групите на един от двата турнира. Загубилият се утешава с плеойф в Лига Европа.  ", "date": "2017.07.26", "title": " Тежка загуба за Лудогорец в Израел (видео)"}
{"url": "https://m.offnews.bg/news/Futbol_18793/Guardiola-izharchi-1-miliard-evro-i-se-vazmuti-ot-skapotiiata_661459.html", "text": "Клубовете, водени от Пеп Гуардилоа, са изхарчили точно 998,4 милиона евро за нови играчи. Изчислението направи вестник \"Марка\", която не храни топли чувства към каталунския идол.Откакто пое Сити през миналото лято, тимът от Манчестър е пръснал 453 милиона евро за трансфери! В Барселона испанецът го даваше по-скромно, но през 2009 година плати 69,6 милиона евро за Златан Ибрахимович.Кариерата на Пеп като треньор започна през 2008 година. По-голямата част от парите Гуардиола е изхарчил за защитници и вратари  - 436 милиона евро, още 180 милиона за заминали за халфове, а 382 милиона остават за нападатели.Припомняме, по-рано днес мениджърът на Сити се оплака, че цените полудяват. Пеп уточни, че преди броени години не е могъл да си представи как някой плаща 100 милиона евро за футболист. Онзи ден \"гражданите\" платиха 57,5 милиона евро за Бенжамин Менди от Монако. Това е световен рекорд за бранител.Припомняме си, в кариерата Гуардиола води Барселона, Байерн и Манчестър Сити.", "date": "2017.07.26", "title": " Гуардиола изхарчи 1 милиард евро и се възмути от скъпотията"}
{"url": "https://m.offnews.bg/news/Sviat-_12/Hakeri-otkradnaha-dannite-na-400%C2%A0000-klienti-na-UniCredit-Bank-v-Ital_661452.html", "text": "Хакери откраднаха данните на 400 000 клиенти на UniCredit Bank в Италия, съобщиха от банката, цитирани от ТАСС. Хакерите са проникнали в базата данни на банката и се откраднали личните данни на клиентите.От банката уточниха, че сметките не са хакнати и няма засечени транзакции от тях. Цялата информация, позволяваща операции по депозити и сметки е защитена.Кибер престъпниците обаче са се сдобили с персонална информация за клиентите и международните номера на техните сметки.Това не е първата хакерска атака срещу UniCredit. През есента на миналата година хакери отново направиха опит да проникнат в базата данни на банковата институция.Нов опит беше направен и през последните месеци. ", "date": "2017.07.26", "title": " Хакери откраднаха данните на 400 000 клиенти на UniCredit Bank в Италия"}
{"url": "https://m.offnews.bg/news/Temida_18762/Grazhdani-pusnaha-signal-do-prokuraturata-sreshtu-Donchev-i-aferata-s_661455.html", "text": "Сигнал на граждани, подписан от Никола Митев, твърди, че вицепремиерът Томислав Дончев също е отговорен за неправомерно използваните милиони за българското европредседателство от бившия изпълнителен директор на НДК Мирослав Боршош, съобщи БНР. Сигналът e до главния прокурор Сотир Цацаров и е бил депозиран вчера, 25 юни. Нарушенията, които визират подалите сигнала, са свързани с контрола, който Дончев не бил упражнил, когато е бил принципал на НДК - не само по отношение на целево отпуснатите за председателството 17 милиона, но и с други дейности на единствения засега обвиняем за аферата \"НДК\" Мирослав Боршош.В сигнала се цитират прессъобщения на прокуратурата по случая, публикации в сайтове и разширени репортажи от заседанията на спецпарламентарната комисия за НДК. Има и цитат от изказване на самия Томислав Дончев, че „носи своята отговорност“, което гражданите определят като \"своеобразно самопризнание, че той е неглижирал умишлено финансовите нередности, оправдавайки се с постигнати резултати в сферата на културата, чиито стойности трудно могат да бъдат измерени\".. Гражданите искат от Сотир Цацаров \"да разпореди извършването на досъдебно производство, в което да се прецени дали Томислав Дончев да бъде привлечен също като обвиняем\".По информация на националното радио сигналът все още не е разпределен за проверка.", "date": "2017.07.26", "title": " Граждани пуснаха сигнал до прокуратурата срещу Дончев и аферата с НДК"}
