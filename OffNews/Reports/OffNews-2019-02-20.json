{"url": "https://offnews.bg/sviat/frontmenat-na-mashina-vremeni-80-ot-naselenieto-na-zemiata-sa-idioti-698032.html", "text": "Лидерът на рок групата „Машина времени“ Андрей Макаревич твърди, че 80% от населението на Земята са идиоти.Той казва това в отговор на въпрос за работата си в състава на обществения съвет при комитета по културата в Държавната дума, където участва от началото на годината.Музикантът отбелязва, че като цяло първото заседание на съвета му е вдъхнало оптимизъм. Той е против всякакви забрани, с изключение на една-единствена – тази „да се крещи по телевизора“, тъй като крещенето осакатява психиката на хората.След публикуването на интервюто му в социалните мрежи се разгоря скандал. Някои потребители предлагат Макаревич да бъде изгонен от страната, да бъде даден под съд и да го лишат от наградите му.Но не за пръв път се предлага да се отнемат всички награди на Макаревич. Преследванията срещу него започнаха още през 2014 г. заради позицията му за Крим, припомня Радио „Свобода“. През август същата година, след изявлението му в лагера на бежанците от Донбас в украинския град Святогорск, някои руски общественици и политици обвиниха музиканта в антируски убеждения. Концертите на Макаревич в Русия един след друг бяха отменяни поради най-неочаквани причини.„Ако не бях казал, че 80% са идиоти, щяха да измислят нещо друго и ефектът щеше да е същият. Това отдавна не ме учудва и не ме огорчава. И, в крайна сметка, се потвърждава тезата, която всички обсъждат“, коментира Андрей Макаревич реакциите в социалните мрежи.", "date": "2019.02.20", "title": "Фронтменът на Машина времени: 80% от населението на Земята са идиоти"}
{"url": "https://offnews.bg/medii/sgs-razporedi-proverka-na-bolnichen-na-shefa-na-bnt-698038.html", "text": "Софийският градски съд разпореди проверка на болничен лист на шефа на БНТ Константин Каменаров. Каменаров не се е явил пред съда вчера на заседанието по делото, в което обжалва условната си присъда от 1 година и 3 месеца и 600 лева глоба за шофиране с 1,6 промила алкохол в кръвта. Ако присъдата бъде потвърдена от СГС, той може да загуби поста си като генерален директор на БНТ.Той е поискал съдът да не дава ход на делото заради негово заболяване и желанието му да участва лично в заседанията. Към молбата си Каменаров е представил и болничен лист, издаден на 14 февруари от д-р Емилия Баракова. Болничният е за периода от 14 до 20 февруари.Според болничния шефът на БНТ страда от остра инфекция на горните дихателни пътища, заради което му е предписан домашен-стаен режим на лечение.Съдът решава да отложи гледането на делото за 13 март, след като признава, че Каменаров не се е явил по уважителни причини.В същото време вчера, когато е трябвало да се яви в съда, Каменаров се оказва в Брюксел. Той е показан в репортаж на БНТ, където е участвал в конференция за предизвикателствата пред аудиовизуалните медии във времето на дигитална революция в качеството си на шеф на националната телевизия.Заради това съдът решава, че трябва да се направи проверка дали Каменаров действително не е можел да се яви пред съда на заседанието на 18 февруари. Съдът иска Столичната регионална здравна инспекция да провери дали болничният е издаден при спазване на закона.Освен това от БНТ ще се изиска информация дали Константин Каменаров се е явявал на работа в периода 14 - 20 февруари, в това число и дали е бил командирован служебно за пътуване до Брюксел, за какъв период и по какъв повод. Ако Каменаров е бил командирован от БНТ в Брюксел, това също е нарушение на закона.Столичната РЗИ трябва да предостави информацията до три дни след получаването на писмото от съда, а БНТ трябва да предоставят информацията в тридневен срок от приключването на проверката на болничния, но не по-късно от 13 март.  ", "date": "2019.02.20", "title": "СГС разпореди проверка на болничен на шефа на БНТ"}
{"url": "https://offnews.bg/sviat/erdogan-turtcia-niama-da-se-spravi-sama-s-nov-migrantski-potok-698034.html", "text": "В случай на възникване на нов миграционен поток Турция вече не би могла да се справи сама с него, а престоят на мигрантите на турска територия не трябва да се разглежда като единствения начин за решаването на проблема със сирийските бежанци.Това заяви президентът Реджеп Ердоган пред 6-ата конференция на министрите в рамките на процеса от Будапеща, която се провежда в Истанбул. Той отбеляза, че формулата за зоната за сигурност, предложена от Анкара в началото на сирийския конфликт, представлява възможно най-практичният метод за връщането на бежанците.Ердоган припомни, че по данните на ООН сумата, похарчена от държавните средства на Турция за издръжката на бежанците, към момента надхвърля 37 млрд.долара. Турският лидер подчерта, че миграцията е хуманитарен и политически проблем, който засяга и гаранциите за сигурността на страните. Изграждането на още повече високи стени, на още повече заграждения от бодлива тел няма да решат проблема с неконтролируемата миграция, заяви той.Според него ограничаването на помощите за палестинските бежанци е недопустимо, а прекратяването им с опита те да бъдат приучени да живеят в бедност и нищета е нечовешко. Ердоган посочи, че днес в света мигрантите наброяват около 260 млн.души, а бежанците са над 25 млн. Тези цифри растат всеки ден заради икономическите проблеми, глада, гражданските войни, терористичните атаки и политическата нестабилност, каза той. Според него проблемът с миграцията не може да бъде решен, докато „по света се нарушават човешките права, съществуват конфликти и пропастта между богатите и бедните се разширява“.Ердоган отново подложи на критика опитите Турция да бъде обвинена в „измисления геноцид на арменците“. „По света, особено на Запад, сега се води пропаганда около т.нар. арменски геноцид. Ние казваме, че с този въпрос трябва да се заемат историците. Никога през цялата си история народът ни не е бил съпричастен към геноцида на която и да е етническа група. В момента в Турция живеят около 100 000 арменци, само 40 000 от тях имат турско гражданство. Ние не връщаме останалите в Армения, защото те са пристигнали у нас заради трудности, с които се сблъскват в собствената си страна“, заяви турският държавен глава.Министърът на вътрешните работи Сюлейман Сойлу заяви в словото си пред форума, че е дошло времето Европа да усъвършенства миграционната си политика. „Европейските страни се сблъскват с два проблема по въпроса за миграцията. Преди всичко, това е действащата миграционна политика на европейските страни, разработена в периода след края на Студената война, предпоставяща ограничителни и превантивни мерки по отношение на мигрантите. Това трябва да се актуализира“, посочи той.Според него вторият проблем е ръстът на ксенофобските прояви и дискриминацията. „Тази тенденция все по-често възпрепятства положителните усилия на правителствата. Страните в Европа са длъжни да се ръководят от принципа за културното многообразие като залог за единството на Европа. Процесът на миграцията трябва да се регулира, необходимо е да се предприемат стъпки за социалната адаптация на мигрантите“, подчерта министърът.Сойлу подчерта, че миграцията е явление, присъщо на всички страни във всички периоди и е важно не да се предотвратява потокът им, а процесът да се регулира. Световната общественост не използва целия си потенциал по въпроса, ние трябва да постигнем това край бреговете на нашите държави повече никога да не намираме трупове на мигранти.Вътрешният министър информира, че към 20 февруари т.г. в Турция под временна международна защита се намират 3 644 342 сирийски граждани. През 2018 г. на границите на страната са задържани 28 003 бежанци, а в първите 5 седмици на 2019 г. броят им е 16 523 души.", "date": "2019.02.20", "title": "Ердоган: Турция няма да се справи сама с нов мигрантски поток"}
{"url": "https://offnews.bg/politika/bsp-sofia-zaplatite-na-shofiorite-sa-vazhni-no-i-toaletnite-sashto-698039.html", "text": "Увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд. Това коментира председателят на БСП - София и на групата на социалистите в СОС Калоян Паргов. Безспорно заплатите са много важни, но не по-малко важни са и условията на труд, каза той. Дано това 10% увеличение на месечните възнаграждения да не е опит за купуване на индулгенция. Това обаче няма да промени факта, че шофьорите и ватманите в градския транспорт са принудени да използват тоалетни на крайните спирки, които са в отвратително състояние. А на последната спирка на тролей №1 на Пета градска болница около мизерната тоалетна за шофьорите и диспечерите се прескачат плъхове, подчерта той.Калоян Паргов, който е и заместник-председател на Комисията по транспорт и туризъм в СОС, отбеляза и факта, че от две години има трудности при изпълнението на транспортната задача, но управляващите не предлагат оптимизация на транспортната мрежа, факт са дублираните маршрути на места, а на други има големи интервали на движение на градския транспорт.\"Тези въпроси Комисията по транспорт и туризъм все ги отлага, замита ги под килима, коментира той. - Недостигът на водачи в градския транспорт е от години. Шофьорите продължават да напускат, все по-малко са желаещите да работят в транспортните дружества. А в Комисията по транспорт и туризъм не сме видели досега анализ защо има такова текучество и недостиг. Удобните оправдания, че в цяла Европа бил този недостиг с нищо не помагат да бъдат решени проблемите в България. Аз от години искам да видя анализ, който да покаже основните причини за това защо професията шофьор или ватман в градския транспорт на София не е атрактивна и желана? Само в заплатите ли е проблемът, условията ли са, отношението към работниците ли е? Освен това, на каква база управляващите решиха, че 10 милиона увеличение на бюджета за транспорт са достатъчни. А действително достатъчни ли са? Защо тези 10 милиона не са 20, не са 30 при положение, че очевидно има толкова сериозни проблеми в столичните транспортни дружества? Или тези 10 милиона са само за туширане на напрежението?, коментира Паргов. Паргов е категоричен, че проблемът със санитарно-битовите условия за шофьорите е следствие от безотговорно отношение на управляващите. Това, което видяхме с очите си на няколко последни спирки е скандално, коментира той. Уникална безотговорност е да предложиш на хора, упражняващи тежък труд, такива унизителни битови условия. Това са проблеми, които е абсурдно работниците да поставят за разрешаване. Ако решаването на въпроса с недостига на кадри изисква повече време, подобряването на санитарно-битовите условия на труд в дружествата изисква най-вече желание от страна на ръководството и не много средства. Каква е причината да са такива условията? Кой е отговорен за това?\".Според председателя на БСП - София проблемите в Столичния градски транспорт, които принудиха водачите в градския транспорт да облекат жълтите жилетки и да протестират символично, са следствие от отказа да бъдат решавани различни въпроси във времето и натрупването им.\"Като започнем от подбора на ръководните кадри, които са избирани с конкурс, но на партиен, а не на експертен принцип, през страха на държавните органи ДАИ и Иснспекция по труда да следят какво се случва в дружествата и по този начин осъществяват \"естествено политически чадър\" до недостатъчната компетентност на управляващия екип - пример е ветровитият пост на заместник-кмета по транспорт. За последния мандат се смениха трима, а последно временно за това отговаря вездесъщият Дончо Барбалов. Отдавнашен очевиден факт е, че няма ясна стратегия за развитието на транспорта в София. Освен проблемите с дружествата, доказателство за това са и тези с трафика, с паркирането и т.н.\".Последна спирка \"Пета градска болница\"", "date": "2019.02.20", "title": "БСП-София: Заплатите на шофьорите са важни, но и тоалетните също"}
{"url": "https://offnews.bg/politika/ninova-i-detskite-gradini-veche-sa-zastaveni-da-prilagat-merki-sresht-698041.html", "text": "Председателят на БСП Корнелия Нинова съобщи, че при нея са дошли директори на детски градини, които са й предоставили изисквания към тях от Министерството на образованието във връзка с прането на пари – трябва да подават декларации, да си направят график на обучение, вътрешни правила, критерии за съмнителни сделки, операции и клиенти за пране на пари, да разработят мерки за предотвратяване на изпиране на пари и финансиране на тероризъм.Представяте ли си как един наркобос си пере парите през таксата от 40 лева в детска градина? - попита Нинова в студиото на bTV.Тя е на мнение, че страната е залята от битова престъпност. „Вместо службите да се занимават с престъпността, те са едни чиновници, които в момента приемат декларации от детски градини“, допълни председателят на БСП.„Големите, мафиотите, си получават обществени поръчки, една фирма строи по магистрала „Струма“ още преди да е приключила процедурата по избор и ще й се размине. А малките и средни предприятия трябва да се занимават с всички тези изисквания и проверки. Съсипвайки икономиката си, си съсипваме държавата“, категорична е Корнелия Нинова.\"Управляващите толерират олигарсите и убиват малкия и среден бизнес\"Тя съобщи още, че Националната аптечна камара е поискала среща с ИБ на БСП.„Разбрахме за много тежки проблеми. Карат ги да въведат 4 софтуера, които не се сработват един с друг. Оплакаха се от факта, че са задължени към НАП да подават информация не само за движението на лекарствата, но и за данните на пациентите“, подчерта председателят на БСП.Фармацевтите са обяснили на Нинова, че директна връзка с НАП няма да има и никой не знае какво ще се случва с данните.Според камарата класическият казус е, когато един онкоболен пациент иска да кандидатства за кредит, обаче изтича информация до една банка и тя казва, че няма да има кредит, защото той ще почине.„Вторият проблем е финансирането. Те не могат да си позволят тези софтуери, малките аптеки затварят, а хората ще останат без лекарства“, каза още Нинова.По нейните думи според европейския регламент, който въвеждаме, разходите за издръжката на тази нова система трябва да се поемат от производителите на лекарства, а не от аптеките.Правителството пази олигарсите. Малкият и среден бизнес не е на колене, а по лице, категорична е Нинова.По-рано днес на пресконференция в централата на \"Позитано\" 20 тя обяви, че заедно с Националната аптечна камара левицата настоява \"аптечната мрежа да бъде държавна политика\".\"Настояваме за единни държавни цени, защото не може едно лекарство в Перник да струва 1.80 лева, в София - 3.00 лева, а във Враца 2.50 лева\" - констатира Нинова.", "date": "2019.02.20", "title": "Нинова: И детските градини вече са заставени да прилагат мерки срещу прането на пари"}
{"url": "https://offnews.bg/futbol/levski-se-spravi-s-vitosha-i-zapisa-parva-pobeda-pri-georgi-dermendzhi-698040.html", "text": "Левски стигна до безпроблемна победа над Витоша Бистрица с 2:0 в двубой от 22-ия кръг на Първа лига, игран на стадион \"Васил Левски\".\"Сините\" доминираха през цялото време на срещата и заслужено дръпнаха с два гола през първото полувреме, благодарение на Паулиньо (22') и Станислав Костов (42').През втората част 26-кратните шампиони продължиха да контролират случващото се на терена и не позволиха на бистричани да предприемат каквито и да било алтернативни действия.Така Левски записа първа победа под ръководството на Георги Дерменджиев. Тимът продължава да е на третото място с актив от 45 точки, с 3 по-малко от ЦСКА.В друг мач, който се игра по-рано днес Септември продължи със силното си представяне от началото на пролетния полусезон, след като като надигра с 2:0 като гост Локомотив Пловдив в мач от 22-ия кръг на Първа лига.Резултата откри Асен Чандъров от дузпа в 30-ата минута, а Борис Галчев реализира втори гол в 86-ата минута. По този начин \"виненочервените\" изпревариха Дунав и си върнаха 12-ото място в Първа лига с 20 точки.Всички негативи пък остават за селекцията на Бруно Акрапович, който продължава да се представя изключително колебливо на \"Лаута\". \"Смърфовете\" са 10-и с 26 пункта.", "date": "2019.02.20", "title": "Левски се справи с Витоша и записа първа победа при Георги Дерменджиев"}
{"url": "https://offnews.bg/zimni/fantastichen-krasimir-anev-e-evropejski-shampion-v-belarus-698037.html", "text": "Красимир Анев е европейски шампион! Българският биатлонист спечели златото на индивидуалната дисциплина на 20 километра в Минск-Раубичи (Беларус).Самоковецът допусна само един пропуск при второто си посещение на стрелбището и измина трасето за 53:18.1 минути. Авансът му пред втория Тарей Бьо бе 3.7 секунди.В последната обиколка Краси изстиска всичко от себе си и независимо от силното бягане на норвежеца, успя да съхрани аванса си. Бронзовият медал също замина за Норвегия. Ендре Стрьомсхайм финишира на 11.1 секунди зад българския шампион. Стрьомсхайм водеше, но за щастие направи грешка при последната си стрелба.Така след двете бронзови и две сребърни отличия на предишните два шампионата на Стария континент, Анев стигна до първата си титла.Още трима българи взеха участлие в класическата дисциплина. Владимир Илиев сбърка шест пъти и завърши 23-ти, а Антон Синапов остана 51-ви със същия брой наказателни минути. Димитър Герджиков допусна общо седем грешки при първите си две посещения на стрелбището и не завърши състезанието.1. Красимир Анев (България) 53:18.12. Тарей Бьо (Норвегия) +3.7 сек.3. Ендре Строьмсхайм (Норвегия) +11.1 сек. 4. Ондржей Моравец (Чехия) +22.4 сек.5. Матвей Елисеев (Русия) +1:29.5 мин.6. Карол Домбровски (Литва) +2:16.5 0+0+0+2", "date": "2019.02.20", "title": "Фантастичен Красимир Анев е европейски шампион в Беларус"}
{"url": "https://offnews.bg/politika/malina-krumova-e-shefat-na-novata-agentcia-za-patna-bezopasnost-698036.html", "text": "Правителството определи Малина Крумова за председател на новата Държавна агенция „Безопасност на движението по пътищата“. До решението да се създаде нова агенция за пътна безопасност се стигна след катастрофата до Своге през август миналата година, при която загинаха 20 души. Постановлението за новата агенция беше взето в края на януари, а Крумова беше натоварена със структурирането ѝ. Агенцията ще е пряко подчинена на премиера Бойко Борисов. Тя ще разработва, координира и контролира провеждането на политиката за повишаване на безопасността на движението по пътищата у нас. Предвижда се тя да поеме част от функциите на различните институции, между които е споделена отговорността за безопасността надвижението по пътищата в момента.Агенцията ще събира данните и ще осъществява мониторинг на постигнатите резултати и ефективността на предприетите мерки. Освен това тя ще организира сътрудничеството с висши училища и научни организации за осъществяване на научноизследователска дейност, ще провежда информационни и образователни кампании, както и ще извършва консултации с гражданското общество, бизнеса, академичните и научни среди.Малина Крумова започва да работи по проекти и програми от 1998 г. От 2007 г. е експерт в Управляващия орган на Оперативна програма „Околна среда“ към Министерството на околната среда и водите. През 2009 г. е назначена за директор на дирекция и ръководител на тази оперативна програма.В периода от 13 март 2013 г. до 29 май 2013 г. е назначена за заместник-министър на околната среда и водите в правителството с министър-председател Марин Райков.От ноември 2014 г. участва в координацията на Европейските структурни и инвестиционни фондове, както и в групата на високо равнище на Европейската комисия за опростяване на кохезионната политика. Ръководи дирекция „Централно координационно звено“ до януари 2017 г., когато е назначена за служебен заместник министър-председател, отговарящ за европейските фондове.На 9 май 2017 г. е назначена за заместник-министър на регионалното развитие и благоустройството. От октомври 2018 г. работи по създаването на Държавна агенция „Безопасност на движението по пътищата“.", "date": "2019.02.20", "title": "Малина Крумова е шефът на новата агенция за пътна безопасност"}
{"url": "https://offnews.bg/obshtestvo/kaufland-izteglia-ot-prodazhba-opasna-bebeshka-drankalka-698031.html", "text": "Като предпазна мярка Kaufland изтегля продукта Baby Roll-Rassel/Дрънкалка с баркод 4337185357206 и с партиден номер 1151870-1418. Партидният номер е изписан върху продукта.Звънчето във въпросния артикул може да бъде извадено при неблагоприятно стечение на обстоятелствата. Ако бебета или малки деца го погълнат, има опасност от задушаване.По тази причина клиентите трябва да имат предвид информацията и да не използват артикула.Клиентите могат да върнат закупения продукт във всички магазини на Kaufland. Сумата за покупка ще бъде възстановена дори без представяне на касов бон.", "date": "2019.02.20", "title": "Kaufland изтегля от продажба опасна бебешка дрънкалка"}
{"url": "https://offnews.bg/tehnologii/a1-s-parva-nagrada-ot-konkursa-it-proekt-na-godinata-698035.html", "text": "спечели първото място в категория „Телекомуникационни и комунални услуги” на престижните награди „ИТ проект на годината”, организирани от ICT Media и Computerworld България. Телекомът бе отличен за своята платформа , която обединява набор от услуги в цялостно решение за информационна сигурност на бизнеса.Наградата бе връчена на Михаил Семерджиев, старши мениджър „Фиксирани услуги” в направление „Маркетинг”, от Росен Желязков, министър на транспорта, информационните технологии и съобщенията.„Тази награда е много ценна за нас, тъй като отличава усилията на А1 в изключително важна област от бизнеса ни – ICT решенията за корпоративни клиенти. A1 Security Cloud е само една от всички комплексни услуги в областта на телекомуникациите, информационните технологии, бизнес приложенията и системната интеграция, които предлагаме. Стратегията ни е да се наложим като предпочитан ICT партньор на бизнеса в България и с всички реализирани до момента проекти смея да твърдя, че успяваме”, сподели Михаил Семерджиев на церемонията по награждаването.Създаването на платформата е продиктувано от постоянно нарастващия обем от данни, риска от кражба и случайно разкриване на чувствителна информация, увеличаването на преносимостта на данните, мобилността на служителите и санкциите за неспазване на строгите правила за защита на данните.Целта на A1 Security Cloud е да предложи сигурна дигитална среда, която ще позволи на компаниите у нас да се съсредоточат изцяло върху своето бизнес развитие, без да губят излишно време и усилие за справяне с кибератаки, съхранение на данни и преносимост на информация.Използвайки A1 Security Cloud услуги бизнесът в България може да разчита на високотехнологично решение, предоставено на принципа „като услуга” с месечни плащания без необходимост от значителна инвестиция в инфраструктура и софтуерни лицензи. За първи път в България се предлагат софтуерните продукти на реномирани в бранша компании, като McAfee и Forcepoint, чрез облачно базирана инфраструктура, инсталирана в професионален център за данни на А1 България.Конкурсът „ИТ проект на годината” се провежда за петнадесета поредна година от ICT Media и Computerworld България. Целите на инициативата са да открои най-значимите ИТ проекти през изминалите 12 месеца, да популяризира опита на българските организации в изграждането на информационни решения и да предостави информация за мащабите на използване на ИТ у нас.", "date": "2019.02.20", "title": "A1 с първа награда от конкурса „ИТ проект на годината”"}
{"url": "https://offnews.bg/obshtestvo/obiaviha-konkursa-za-stolichnia-ploshtad-sv-nedelia-698026.html", "text": "Конкурсът за столичния плащад \"Св. Неделя\" стартира, Столична община обяви ограничен конкурс за разработване на концептуален архитектурно-градоустройствен проект, съобщиха от НАГ.  Наградният фонд е 250 хиляди лева, които ще си поделят класираните на първите пет места. Възложителят ограничава броя на участниците, които ще бъдат поканени да представят проекти, както следва при подадени до 20 заявления вкл. - 7 (седем) участника; при подадени от 21 до 50 заявления - 9 (девет) участника; при подадени 51 и повече заявления – 11 (единадесет) участника. Международно жури ще избере участниците, които ще бъдат поканени да представят проекти. Конкурсът ще се проведе при запазване анонимността на участниците до класиране на проектите им от журито.Конкурсът ще се проведе в два етапа. В първия етап могат да участват всички проектанти, които отговарят на изискванията на възложителя.Форматът на конкурса е избран с оглед характера и значимостта на площад „Св. Неделя“ в системата от публични пространства в центъра на града. Целта е да бъде обновен площадът, като се съхрани културната му и пространствена идентичност и същевременно се откликне на комплексните изисквания към функционалността и качествата на съвременната градска среда, уточняват от Направление \"Архитектура и градоустройство\". Критериите за подбор на участниците, към които ще бъдат отправени покани за представяне на проекти, се базират на предходния опит на екипите от проектанти при разработването на сходни обекти. Възложителят не поставя изисквания по отношение на икономическото и финансовото състояние на участниците.Оценката на конкурсните проекти ще се извърши по следните критерии: Пълната документация за конкурса е публикувана на специално създадения сайт www.svetanedelya.com.Срокът за подаване на заявления за участие е до края на работния 8 май - 17,30 часа. ", "date": "2019.02.20", "title": "Обявиха конкурса за столичния площад 'Св. Неделя'"}
{"url": "https://offnews.bg/obshtestvo/32-sa-veche-sluchaite-na-morbili-u-nas-698027.html", "text": "32 са вече регистрираните случаи на морбили в страната, съобщиха от здравното министерство.26 са болните в област Благоевград, 4 са в София-град, 1 - в София-област и 1 в Хасково. 7 от болните са деца под 1 година, 16 са болните на възраст между 1 и 4 години, 4 - между 5 и 9 години, двама са болните на възраст между 10 и 19 години, а останалите трима са на възраст между 25 и 39 години. Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.Източник на зараза е само човекът. Заразяването става при близък и директен контакт най-вече в затворени помещения. След преболедуване се изгражда траен пожизнен имунитет.Още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола.Съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.Мобилен кабинет с екип е разположен днес в столичния квартал \"Христо Ботев\", за да бъдат ваксинирани срещу морбили всички деца от 13-месечна до 18-годишна възраст, които не са имунизирани, след като беше установено, че няколко от болните от морбили са жители на квартала.", "date": "2019.02.20", "title": "32 са вече случаите на морбили у нас"}
{"url": "https://offnews.bg/sviat/turtcia-shte-stroi-most-nad-granichnata-rezovska-reka-698033.html", "text": "Турция започна работата по проект за строителството на мост над Резовската река, по която минава границата й с България в най-североизточната й точка, предаде Анадолската агенция.Управителят на крайграничната област Къркларели /Лозенград/ Осман Билгин заяви пред директорите на ресорните офиси, че дейностите по изграждането на съоръжението, което ще свързва двете съседни държави, са ускорени и проектът е приоритет за района. Мостът ще бъде между двата речни бряга от турското село Беендик до българското Резово, посочи Билгин. Той подчерта, че областната управа настоява и за нови сухопътни ГКПП-та на двете страни на моста, което според него ще засили двустранните връзки.Искане за мост над река Резовска и ГКПП до село Резово е обсъждано и в края на февруари 2013 г. в Царево при посещението на делегация от Къркларели. Тогава обаче все още граничната река не беше дестинация за нелегалните мигранти към Европа. В началото на 2017 г. турските трафиканти се отказаха от Егейско море и се насочиха към Резовската река. Маршрутът започваше от кафенета в Истанбул и минаваше през Къркларели до последната точка при село Демиркьой край реката.", "date": "2019.02.20", "title": "Турция ще строи мост над граничната Резовска река"}
{"url": "https://offnews.bg/112/izvadiha-trup-na-zhena-ot-reka-maritca-v-plovdiv-698042.html", "text": "Извадиха тяло на жена от река Марица в Пловдив, съобщиха от пресцентъра на полицията.Днес след 17 часа на тел. 112 е подаден сигнал за забелязан труп в коритото на река Марица - зад бензиностанция \"Шел\" на бул. \"Марица\".Водолази от пожарната са извадили тялото. Става дума за жена на видима възраст около 50 години.Все още не е установена самоличността й.При първоначалния оглед не са открити данни за насилие.", "date": "2019.02.20", "title": "Извадиха труп на жена от река Марица в Пловдив"}
{"url": "https://offnews.bg/politika/pravnata-komisia-otlozhi-prerazglezhdaneto-na-pragovete-za-preferentci-698030.html", "text": "Нов изненадващ обрат претърпя казусът \"Изборен кодекс\". След скандалните поправки, обезсмислили преференциалното гласуване, последвалите протести, публичното разкаяние на управляващите и наново внесените промени за връщане на старото положение, днес неочаквано правната комисия не ги гласува.Заседанието ѝ бе свикано основно заради Изборния кодекс, но нейният председател Данаил Кирилов и съвносител на последния засега законопроект за изменението му размисли - било редно да се изчака реакцията на президента Румен Радев на приетия миналата седмица проект, вдигащ абсурдно високо праговете за пренареждане на партийните листи на избори по волята на избирателя.  Той наблегна на факта, че вносителите (той, председателят на ПГ на ГЕРБ Цветан Цветанов и група депутати) все пак са проявили готовност последните промени да бъдат обсъдени.Заседанието се проведе в отсъствието на представители на БСП, тъй като те заявиха, че прекратяват парламентарната си работа, докато спорните поправки в Изборния кодекс не бъдат премахнати. Първите поправки в Изборния кодекс, внесени от ДПС, предвиждаха вдигането на прага за преференциите. На среднощно заседание миналата седмица парламентът реши за европейски избори прагът да е не по-малко от националната избирателна квота, а за парламентарните - не по-малко от регионалната квота. Досега прагът на преференциите на евроизбори бе 5% от гласовете за дадена листа, а на парламентарни избори - 7%.След остра обществена реакция обаче, в понеделник премиерът Борисов свика спешно заседание на Изпълнителната комисия и обяви, че прагът ще бъде върнат в предишното си състояние, както и че ще свика нова ЦИК. Внасянето на новия законопроект, който връща стария ред обаче се случва преди рутинната процедура по одобряването от президента и обнародването на преправения миналата седмица кодекс. \"Съобразихме, че е коректно, с оглед на институционалното взаимодействие, да не се обсъжда на първо гласуване от комисията нашият законопроект, за да дадем достатъчно време на президента да вземе становище по законопроекта, който е в последната си фаза - за издаване на указ за обнародване, или за отлагателно вето\" заяви Кирилов пред журналисти след края на заседанието.Той допълни, че комисията възприема модел, който да предотврати пресичането на двете законодателни инициативи и да има максимална прозрачност. Вариантите за това какво ще се случи оттук нататък са два – \"да подкрепим мотиви за ветото или да ги отхвърлим. При всички положения имаме изразена коригираща законодателна воля“, завърши Кирилов.Така вместо с Изборния кодекс, комисията се ограничи единствено с процедурните правила за условията и реда за предлагане на членове на Централната избирателна комисия. Мандатът на сегашната ЦИК изтича преди провеждането на изборите за Европейски парламент през месец май и беше решено да бъде избран нов състав на комисията след като от БСП настояха за това.Комисията прие единодушно с 10 гласа \"за\" процедурните правила за избиране на нова ЦИК, които ще бъдат гласувани утре в Народното събрание. Според тях членовете на ЦИК ще могат да бъдат предлагани от парламента и неправителствени организации, като за първите срокът е 14 дни, а за вторите - 12. Предложения ще могат да правят и парламентарно непредставени партии, които обаче имат представители в Европейския парламент.Тези правила не важат за председателя, зам.-председателя и секретаря на ЦИК, които ще могат да бъдат предлагани само от парламентарно представени партии и коалиции. Кандидатите ще се избират с гласове от повече от половината на присъстващите депутати. Изслушването на кандидатите ще се излъчва на живо.Кирилов добави, че най-късно до 18-19 март Народното събрание ще избере кандидатите за новия състав на ЦИК, но няма срок кога президентът да издаде указ за назначаване. Кирилов заяви, че не желае съставът да бъде просто преизбран. \"Ще анализираме досегашната работа на номинирани от нас представители и ще направим съответно предложение\", допълни той.", "date": "2019.02.20", "title": "Правната комисия отложи преразглеждането на праговете за преференциите, чакат президента (обновена)"}
{"url": "https://offnews.bg/medii/viktoria-behar-stava-menidzhar-v-novinite-na-nova-698002.html", "text": "Виктория Бехар поема поста мениджър \"Стратегическо развитие\" на новините и актуалните предавания на Нова телевизия от днес.Новината бе потвърдена от пиар отдела на медията.Бехар - дългогодишен журналист, продуцент и пиар - вече е била представена на екипа.Присъединяването ѝ към новините на Нова няма да доведе до промяна в ръководството на новините. Главен изпълнителен продуцент там остава Даниел Чипев, а генерален директор „Информация“ и член на мениджърския съвет е Вяра Анкова.В телевизионните среди името на Виктория Бехар се свързва най-вече с новините на bTV, където тя работеше от самото ѝ създаване и беше изпълнителен продуцент. Впоследствие Бехар стана шеф на новините на телевизия Bulgaria ON AIR, а по време на българското председателство на Съвета на ЕС беше директор на дирекция „Комуникация и информация“ в ресорното министерство.\"Богатият ѝ опит в областта на телевизионната журналистика ще бъде изключително полезен в новата ѝ работа, която ще бъде свързана със специалните проекти и развитието на медийното съдържание\", коментираха от Нова.", "date": "2019.02.20", "title": "Виктория Бехар става мениджър в новините на Нова"}
{"url": "https://offnews.bg/obshtestvo/nad-700-apteki-v-stranata-zatvoriha-v-znak-na-protest-698021.html", "text": "Над 700 аптеки останаха затворени днес в знак на протест срещу въвеждането на новата система за верификация на лекарствата и цялостната политика за лекарствата в здравеопазването.Според Националната аптечна камара в протеста са се включили 724 аптеки. Част от аптеките затвориха само за час, а в други фармацевтите изразиха подкрепата си за протеста, като не носиха днес белите си манти.В протеста се включиха аптеки в Пловдив, Гоце Делчев, Пазарджик, Благоевград, Дупница, Русе, Бургас, София, Плевен, Панагюрище, Пирдоп, Добрич, Кюстендил, Петрич и др.Протестът е и за въвеждане на електронната рецепта и електронното досие и синхронизирането им със системата за верификация, обясни пред БНР председателят на Камарата Антон Вълев. \"Това, което нас ни интересува, е не да се правят на всеки, два, три месеца някакви системи на парче и да се очаква, че цялата тази система една, система две, система три, система четири ще я платят аптеките, а обратно - да се прави държавно планиране, да се търси европейско финансиране, да се търси държавно подпомагане“, посочи той. Фармацевтите настояват да не плащат те за включването в системата за верификация на лекарствата, а необходимите средства да се платят от държавата или производителите на лекарства. „Какво означава, че била много лесна? А кой ще я плати? Не е въпросът дали ще затворят една или две малки аптеки. Въпросът е, че тези аптеки обслужват пациенти. Ние твърдим, че аптеките не трябва да бъдат третирани като фирми и обслужването на пациентите не трябва да се нарича търговия на дребно с лекарства. Държавата трябва да създаде държавна система, в която аптеките да изпълняват преотстъпена държавна поръчка. Очакваме здравният министър да седне на разговори с нас, здравното министерство да се грижи за всяка една аптека в системата“, каза Антон Вълев.В призива от Аптечната камара отправят и още искания към управляващите, сред които приемане на национална лекарствена политика и недопускане на корпоративни интереси в сектора.Фармацевтите настояват още за осигуряване на равен достъп на всички български граждани до аптечни услуги и фармацевтични грижи, както и за планиране и създаване на реални финансови инструменти, които да подпомогнат аптеките при внедряването на електронните системи.Според фармацевти включването в системата за верификация на аптеки, които досега не са работили с НЗОК, ще струва около 5000 лева. От здравното министерство обаче са категорични, че за включването в системата аптеките, които вече имат компютър и връзка с интернет, ще трябва да платят само около 200 лева за четец и 50 лева еднократно за включване в системата.От министерството обявиха и 6-месечен гратисен период за включване в европейската система, в рамките на който аптеките няма да бъдат глобявани. От Българската организация за верификация на лекарствата съобщиха, че над 2000 аптеки от общо около 3600 у нас са се включили вече в системата за верификация. ", "date": "2019.02.20", "title": "Над 700 аптеки в страната затвориха в знак на протест"}
{"url": "https://offnews.bg/sviat/partniorkata-na-srabskia-premier-ana-barnabich-rodi-momchentce-698043.html", "text": "Милица Джурджич, партньорката на сръбския премиер Ана Бърнабич, е родила днес в Белград.Джурджич е родила момченце, а раждането е протекло нормално. Момченцето ще се казва Игор.\"Ана Барнабич е една от първите премиерки, чиито партньори са родили, докато са заемали поста - първи случай в света за еднополови двойки\" - обявиха от правителствената пресслужба в Белград.43-годишната Ана Бърнабич не крие своята хомосексуална ориентация, още преди да стане премиер през 2017 г, отбелязват световните агенции.АФП обаче посочва, че по време на управлението си Бърнабич нито веднъж не е подкрепила ЛГБТ кауза в Сърбия, където хомофобията е широко разпространена.Гей браковете в западната ни съседка също не са легализирани.", "date": "2019.02.20", "title": "Партньорката на сръбския премиер Ана Бърнабич роди момченце"}
{"url": "https://offnews.bg/sviat/rusia-shte-otgovori-ako-sasht-postaviat-raketi-v-evropa-obiavi-putin-698029.html", "text": "Русия няма да разположи първа ракети със среден и малък обсег в Европа, но ако САЩ го направят, ще отговори, като ще насочи оръжията си към страните, в които са тези ракети, но и директно към САЩ.Това заяви руският президент Владимир Путин по време на годишното си послание към Федералното събрание. \"Русия няма намерение първа да разполага подобни ракети в Европа. Но ако такива действително бъдат произведени и поставени в Европа, а САЩ имат такива планове, във всеки случай не сме чували обратните заявки, то това рязко ще обостри ситуацията в сферата на международната безопасност, ще създаде за Русия сериозна заплаха, в крайна сметка някои класове от тези ракети могат да достигнат до Москва за до 10-12 минути. Това е много сериозна заплаха за нас. В такъв случай ще бъдем принудени, искам да подчертая, именно принудени да отговорим с огледални и асиметрични действия\", подчерта Путин, като допълни, че Русия ще насочи оръжията си не само към страните, където са разположени ракетите, но и към САЩ в случай на заплаха. Прекратяването на договора за ракетите с малък и среден обсегПутин коментира и прекратяването на Договора за ликвидиране на ракетите със среден и малък обсег от 1987 г. В началото на февруари САЩ обявиха оттеглянето си, а Русия ги последва. Разтрогването на договора доведе до опасения, че ще започне нова надпревара във въоръжаването. В днешната си реч Путин заяви, че договорът е остарял. \"Много страни развиваха и продължават да развиват дадено въоръжение, а Русия и САЩ - не. Ние сами ограничихме себе си\", коментира той. По думите му обаче САЩ са използвали измислени обвинения по адрес на Русия, за да излязат от договора. \"Американските партньори трябваше така да си кажат, да си кажат честно, а не да използват измислени обвинения по адрес на Русия за едностранното си излизане от споразумение\", каза той. Путин подчерта, че САЩ са нарушили споразумението. Америка разположи установки \"Иджис ешор\" в Европа, а те могат да пускат крилати ракети \"Томахоук\", което противоречи на договора, заяви президентът. Нова хиперзвукова ракетаПутин представи пред Събранието и новата ракета \"Циркон\". Това е хиперзукова ракета, която ще бъде разположена на кораби и подводници. Нейната скорост ще е 9 маха, обясни руският президент. Той допълни, че вече е започнало серийното производство на комплекс \"Авангард\" и на ракета \"Сармат\".\"Разработката на \"Авангард\" е също толкова важна, като пускането на първия спътник в космоса\", коментира президентът.Най-новото оръжие \"Пересвет\" и \"Кинжал\" вече показа своята ефективност. Успешни са и изпитанията на \"Буревестник\" и \"Посейдон\". Още през пролетта ще бъде пусната във водата първата подводница носител \"Посейдон\", подчерта Путин.Всички лазерни комплекси \"Пересвет\", които се намират в опитна експлоатация за войската, ще застъпят бойно дежурство през декември тази година, допълни той.Отношенията на Русия с останалитеВладимир Путин каза още, че се надява Европейският съюз да направи реални стъпки за възстановяване на нормални политически и икономически отношения с Русия. Той допълни, че страната отделя повече време за разкриване на потенциала на отношенията с Индия и Китай. Като други предизвикателства във външната политика той изреди нуждата от по-добра координация с Беларус и диалог с Япония за сключването на мирен договор.\"Русия не може да е държава, ако не е суверенна. Някои страни могат, Русия - не. Това е аксиома\", заяви още Путин. В речта си Путин засегна още редица теми като бизнес, социална политика, образование, култура и туризъм.", "date": "2019.02.20", "title": "Русия ще отговори, ако САЩ поставят ракети в Европа, обяви Путин"}
{"url": "https://offnews.bg/temida/vsichki-arestuvani-pri-aktciata-sreshtu-falshivite-telk-ove-izlizat-ot-698044.html", "text": "Тази нощ Специализираният наказателен съд пусна от ареста всички задържани, за които вчера МВР обяви, че са част от най-мащабната до момента престъпна схема с ТЕЛК решения в България.Съдът постанови домашен арест за двамата братя сирийци Уфак и Райан Хашуд, а Петко Ников, Юлиян Крумов, Ваня Петкова и Мима Великова са освободени незабавно, без никаква мярка за неотклонение.След специализираната полицейска операция на ГДБОП, под наблюдението на Специализираната прокуратура, беше съобщено, че е \"задържана шестчленна организирана престъпна група, ангажирана в схема за неправомерно издаване на ТЕЛК решения\". Петима от участниците са лекари, сред които председателят на една от експертните комисии, шестият е брат на единия от лекарите – сирийски граждани, които имат българско гражданство, обяви вчера наблюдаващият прокурор Лидия Манолова. Според прокуратурата схемата, по която са действали участниците в престъпната група, е следната: предлагали са на хора възможност за получаване на инвалидни пенсии и други следващи от това облаги срещу заплащане в размер на 1500-2000 лева; „пациентите“ са били изпращани при лекари от организираната престъпна група – травматолог, невролог, рентгенолог, на които са съобщавали парола; последвало уточняване на диагнозата, а подготвените документи били изпращани в ТЕЛК.Тази нощ обаче Специализираният наказателен съд постанови, че няма доказателства за организирана престъпна група.Решението не е окончателно и може да бъде протестирано от прокуратурата.", "date": "2019.02.20", "title": "Всички арестувани при акцията срещу фалшивите ТЕЛК-ове излизат от ареста"}
{"url": "https://offnews.bg/zdrave/nad-2000-apteki-rabotiat-veche-s-novata-sistema-sreshtu-falshivi-lekar-698016.html", "text": "Над 2000 аптеки са свързани вече с новата система за верификация на лекарства, която започна да действа в ЕС от 9 февруари. Целта на системата е да се пресече търговията с фалшиви лекарства. Първоначално тя ще действа само за лекарствата, отпускани с рецепта.В системата вече са качени данните на над 20 млн. сериализирани опаковки лекарства.“След 9 февруари започна оперативната фаза и тече плавният преходен период за пълно внедряване на системата. В България тя е изградена навреме, тествана е няколко месеца и работи успешно, изцяло според очакванията за този етап”, обясни изпълнителният директор на Българската организация за верификация на лекарствата Илиана Паунова.През първата седмица от работата на системата са забелязани някои технически неточности, свързани най-често с настройките на баркод четците. Софтуерните доставчици на всички потребители на системата са информирани веднага.“Те имат готовност да съдействат за изчистване на неточностите и да проведат обучение за работа с техните софтуерни приложения”, увериха от БОВЛ.След въвеждането на системата беше въведен 6-месечен гратисен период, в рамките на който всички аптеки да се включат в системата.  От Министерството на здравеопазването и от Изпълнителната агенция по лекарствата разпространиха и инструкции за използването на системата. Около 700 аптеки се включиха днес в протест, като настояха държавата да плати на аптеките за включване в системата за верификация. ", "date": "2019.02.20", "title": "Над 2000 аптеки работят вече с новата система срещу фалшиви лекарства"}
{"url": "https://offnews.bg/futbol/dunav-propusna-da-razgromi-vereia-698022.html", "text": "Дунав стигна до минимална победа с 1:0 над последния отбор в класирането на Първа лига Верея, в ранния мач от програмата на междинния 22-и кръг.Футболистите на треньора Людмил Киров видимо бяха по-добрите на терена и създадоха опасни ситуации и могат само да съжаляват, че не успяха да регистрират повече попадения.Единственият гол в мача бе реализиран след 57 минути игра. Тогава Мартин Ковачев се позиционира по чудесен начин в наказателното поле на съперника, бе оставен непокрит и превърна балонно центриране отляво по атаката на тима си в гол, засичайки технично паса от въздуха, без да спира топката.След минималната победа Дунав събра 18 точки и се изкачи на 12-ото място във временното класиране. Верея продължава да копае дъното с 6 пункта.", "date": "2019.02.20", "title": "Дунав пропусна да разгроми Верея"}
{"url": "https://offnews.bg/futbol/vasil-bozhkov-nalial-nad-3-mln-leva-v-levski-za-10-dni-698001.html", "text": "Васил Божков е налял повече от 3 милиона лева в последните 10 дни, за да погаси част от задълженията на Левски. Новината съобщи изпълнителният директор на клуба Павел Колев. Той за пореден път потвърди, че натрупаните дългове са малко над 32 милиона лева.\"Сините\" имат срок до 5 март, за да изпратят документи в УЕФА, с които да докажат погасяването на част от задълженията. Колев обаче обяви, че лицензът на 26-кратните шампиони не е застрашен. Точно преди една седмица Васил Божков обяви официално, че чрез компаниите си се включва в оздравяването, управлението, финансирането и дългосрочното развитие на Левски. \"Одитът показва дългове малко над 32 милиона лева. Натрупани са с лекота, с некомпетентно управление, харчени са пари погрешно, с меко казано странни решения. Давани са големи заплати на чуждестранни играчи, звезди, които обаче не са звезди, според мен се касае за некомпетентност. Има различни счетоводни техники, през последните 2-2,5 години има неплащани данъци към държавата. Давани са заеми и сега клубът дължи. Не съм видял схема за източване на клуба, ако има нещо такова, то е направено много елегантно, че не мога да го видя\", сподели Павел Колев в сутрешния блок на bTV.Относно досегашното управление на Левски настоящият изпълнителен директор коментира: \"Опитал е да се конкурира с Лудогорец, привличайки звезди, опитал е да завърши добродетелен кръг, да се привлекат и феновете, но за съжаление, това не се е получило. Това, което трябва да се направи е много тежък оздравителен процес.Левски е клуб с традиции, който трябва да се бори за отличия и нямаме право да се откажем от битката за титла, купа или добро представяне в Европа. Лицензът не е заплашен под никаква форма, има срок до 5 март, когато трябва да изпратим заверени документи с платени суми. Голяма част от тези средства, които УЕФА смята за дължими вече са платени и то от Васил Божков, няколко милиона, малко повече от 3 милиона за последните 10 дни. УЕФА не допуска задължения към държавата под никаква форма\", допълни Колев.\"Аз запазвам много приятели в БФС. Да се ръководи БФС не е никак лесна задача и Борислав Михайлов не се справя никак зле. Аз съм чувал, че се действа пристрастно към Лудогорец, сега изведнъж към Левски. Работата на БФС, като регулатор, е свързана с това да концентрира доста емоции и страсти, с изключение на няколко решения, федерацията се опитва да бъде безпристрастна\", сподели още Павел Колев.Запитан за Наско Сираков, шефът на \"сините\" сподели: \"Бих поканил с най-голямо удоволствие Наско Сираков в Левски, ние си говорим непрекъснато, той има други проекти в момента. Ако се стигне до водене на преговори, няма да ги водя аз, защото имам пристрастия. Той вече е надраснал някаква позиция, след като вече е бил изпълнителен директор на Левски, би трябвало той да бъде нещо като президент, но това са разговорили, които сме водили лично\".\"С привличането на Валери Божинов настроението в съблекалнята се промени драстично, винаги е много забавно с него. Говори почти всички езици на света. Разговарях с играчите за 5 минути преди първия мач, но аз нямам работа в съблекалнята. Мисля, че ще ни трябва поне година, година и половина, трябва да се борим за оцеляването на Левски, после ще мислим за козирката на стадиона\", завърши Павел Колев.", "date": "2019.02.20", "title": "Васил Божков налял над 3 млн. лева в Левски за 10 дни"}
{"url": "https://offnews.bg/ikonomika/vivacom-s-novo-otlichie-za-rabotodatelska-marka-698024.html", "text": "VIVACOM получи отличие в престижния конкурс Employer Branding Awards 2019, който се организира от b2b Media и отличава успешните работодатели в страната. Компанията беше наградена в категория „Employer Branding Video”, която цели да отличи клип, промотиращ работодателския бранд или комуникира стратегии и кампании на бизнеса, свързани с постигане на HR целите на компанията. VIVACOM спечели авторитетното жури с поредицата си модерни и иновативни видео обяви за набиране на кадри в различни звена на компанията. Телекомът, който е и един от най-големите работодатели в страната с над 5 000 служители в цялата страна, постоянно прилага нови и атрактивни начини за привличане на служители с голям потенциал и желание за работа в динамичния свят на технологиите. В рамките на 1,5 минута видео обявите представят по достъпен и интересен начин съответната позиция, така че кандидатите да придобият ясна представа как преминава един работен ден и какви са ежедневните предизвикателства. Видео визитката дава реална представа за работната среда, приятелската обстановка и екипа, който очаква новите си попълнения.VIVACOM използва нестандартния формат за подбиране на кадри от края на миналата година, а резултатът е амбицирани и мотивирани ново-постъпили служители, с ясни очаквания за служебните ангажименти.", "date": "2019.02.20", "title": "VIVACOM с ново отличие за работодателска марка"}
{"url": "https://offnews.bg/politika/edinodushno-v-otsastvieto-na-bsp-deputatite-okonchatelno-kazaha-da-697992.html", "text": "В отсъствието на депутатите от БСП, със 141 гласа \"за\" на първо четене и 140 - на второ, Народното събрание днес единодушно ратифицира Протокола към Северноатлантическия договор относно присъединяването на Република Северна Македония.Депутатите от левицата не присъстваха вследствие на  да напуснат парламента, докато не отпаднат . По време на дебатите от ГЕРБ изразиха гордостта си от историческия момент, като обвиниха БСП, че с отсъствието си от залата поставят партийния над националния интерес. Представители на \"Обединени патриоти\" пък използваха момента да изразят притеснения от антибългарската пропаганда в Македония.На заседанието присъства председателят на Събранието на Северна Македония Талат Джафери. Първи взеха думата председателят на комисията по отбрана и депутат от ГЕРБ ген. Константин Попов и министърът на външните работи Екатерина Захариева, които определиха момента като исторически и благодариха на всички участници в процеса.Председателят на ДПС Мустафа Карадайъ заяви, че партията му подкрепя Македония в тези усилия и следва този курс на действие \"последователно и безкомпромисно\" вече години наред. Той определи присъединяването на Северна Македония към НАТО като крачка към изграждането на силни и стабилни Балкани, за укрепване на стабилността и за гарантиране на мира и просперитета в региона.На трибуната след това излезе лидерът на \"Атака\" и депутат от управляващата коалиция Волен Сидеров, който в контраст с изказването на Карадайъ заяви, че \"политиката не е поезия\" и е важно в нея да се търси практическа изгода. Той допълни, че същите вълнуващи слова е имало в Народното събрание и през 1992 г., когато България първа признава македонската държава, но \"за съжаление това наше признание не беше последвано от истинско сътрудничество\", заяви той.Сидеров предложи анекс към Договор за приятелство, добросъседство и сътрудничество между Република България и Република Северна Македония. \"В анекса става дума за това, че двете страни ще се въздържат от всякакви спекулации и опити за обсебване, присвояване на исторически събития и личности, определени като общи\", заяви той, с цел да се избегнат спорни моменти. Сидеров все пак завърши като заяви, че е \"категорично \"за\" пълноценни отношения със Северна Македония\" и пожела успех на държавата.Депутатът от ВМРО Юлиан Ангелов обвини БСП, че не присъства в залата, когато се решават въпроси за сигурността на Югоизточна Европа, които са над партийния интерес. \"Те за пореден път продават и предават националните интереси на България\", заяви той, отдавайки го на \"коминтернската\" им същност.Ангелов продължи, че България 30 години подкрепя Македония по пътя ѝ, в добри и в лоши дни, но също изрази притеснения относно антибългарската пропаганда в съседката ни. \"Но за нас също така е важно договорът, който подписахме за добросъседство, да бъде изпълняван и от двете страни\", заяви той и призова хората в Македония да спрат да бъдат обсипвани \"с омразата срещу България и българите\". Той завърши с думите, че НАТО е само първата крачка по правилния път, като следващата е Македония да се присъедини към ЕС и да бъде премахната границата между двете държави.Депутатът от Земеделски съюз \"Александър Стамболийски\" Спас Панчев заяви, че ще подкрепи ратифицирането на договора, защото подкрепя идеята за мирни Балкани. \"И съм убеден, че Северна Македония ще стане пълноправен член и наЕС - на тази някога предвидена от Александър Стамболийски идея за единни европейски щати\", завърши той.Лидерът на ПГ на ГЕРБ Цветан Цветанов съжали, че депутатите от БСП не присъстват заради \"едноличното решение\" на техния лидер и \"страха в парламентарната група\" от него.\"Въпреки тяхното отсъствие, аз мога да кажа, че в немалко от случаите те са имали отговорна позиция, когато се е касаело до региона и когато се е касаело до бъдещето на Западните Балкани\", заяви той. Цветанов още призова депутатите от БСП да бъдат смели и истински към избирателите си. \"Страхът в политиката ви прави много по-дееспособни, но в никакъв случай не и полезни за обществото\", допълни той.Цветанов благодари на Джафери за отговорната му позиция и обеща подкрепа във всяко едно усилие и за бъдещо членство в ЕС в името на защита от \"потенциални заплахи от трети старани, които не желаят да има стабилност\".След това ратификацията бе гласувана единодушно на първо четене със 141 гласа \"за\", като в последствие бе прието предложение да бъде разгледан на второ четене. На трибуната излезе лидерът на НФСБ Валери Симеонов, който заяви, че при гласуване на второ четене е необходимо да има \"по-конкретни изказвания\". Той използва присъствието на Джафери да отправи своите забележки към Македония относно факта, че \"спрямо хората, които имат българско съзнание, бяха извършени репресии\".Според Симеонов тези хора все още не могат да ползват правата и свободите си. \"Тяхната професионална кариера много често зависи от това тяхно самоопределение\", допълни той и призова да бъде коригирано това поведения и да спре преправянето на историята.Депутатите приеха окончателно ратификацията на Протокола със 140 гласа \"за\" и нито един \"против\" или \"въздържал се\". След гласуването Джафери благодари за поканата и изрази задоволството си от постигнатото. \"Искам да благодаря от името на Северна Македония за безрезервната подкрепа за нашето евроатлантическо бъдеще\", заяви той. ", "date": "2019.02.20", "title": "Единодушно, в отсъствието на БСП, депутатите окончателно казаха 'да' на Македония в НАТО"}
{"url": "https://offnews.bg/ikonomika/v-novovoronezhkata-aetc-2-zapochna-startirane-na-inovatcionen-energobl-698014.html", "text": "В Нововоронежката АЕЦ 2, точно по график, започна етапът на физическото стартиране на Втори енергоблок с реактор ВВЕР-1200 от поколение „три плюс“ (Седми енергоблок на Нововоронежката АЕЦ).В 16.10 часа московско време на 19 февруари в активната зона на реактора бе заредена първата топлоотделяща сборка със свежо ядрено гориво.Преди това бе получен лиценз за експлоатация на енергоблока, издаден от Федералната служба по екологичен, технологичен и атомен надзор (Ростехнадзор).Планира се всички 163 топлооделящи сборки да бъдат заредени в реактора на Втори енергоблок на Нововоронежката АЕЦ 2 в рамките на пет дни.Физическото стартиране е един от ключовите етапи от въвеждането на енергоблока в експлоатация. Основната му задача е да се потвърди, че енергоблокът ще работи надеждно и безопасно на проектни параметри по време на целия срок на експлоатацията си. В рамките на този етап се определят характеристиките на активната зона, необходими при експлоатацията на реактора. Предстои специалистите да изпълнят голям обем от дейности по сглобяването на реактора, осигуряването на излизане на номинални параметри, извеждане до критично състояние (фиксиране на първа верижна реакция на делене) и провеждане на тестове, необходими за потвърждаване на проектните данни на зареждането с гориво.Втори енергоблок на Нововоронежката АЕЦ 2 е третият от серията енергоблокове от този тип, построени в Русия. През 2016 г. бе пуснат Първи енергоблок на Новоронежката АЕЦ 2.От момента на въвеждането му в промишлена експлоатация, той е произвел 16,841 млрд. киловатчаса. Вторият аналогичен реактор бе пуснат в Ленинградската АЕЦ 2 през 2017 г.В сравнение с енергоблоковете от предишното поколение с реактори ВВЕР-1000, иновационният енергоблок от поколение „три плюс“ с реактор ВВЕР-1200 притежава редица преимущества, които съществено повишават икономическите характеристики и безопасността му. Мощността на реактора е увеличена с 20%, броят на обслужващия персонал – намален с 30-40%, проектният срок на работа на основното оборудване е увеличен два пъти и вече е 60 години, с възможност за удължаване с още 20 години. Генералният директор на Концерн „Росенергоатом“ и първи вицепрезидент по изграждането от АСЕ Андрей Петров заяви:Нововоронежката АЕЦ 2 е филиал на Концерн „Росенергоатом“, част отелектроенергийното подразделение на руската корпорация „Росатом“, с генерален проектант„Атоменергопроект“ и основен изпълнител – АСЕ. Началото на физическото стартиране на Втори енергоблок на Нововоронежката АЕЦ 2 свидетелства за активното изграждане от „Росатом“ на атомни енергоблокове от новото „три плюс“ поколение.Днес тази технология са избрали страни като Унгария, Финландия, Беларус, Бангладеш и др. Общо в портфейла с международни поръчки на „Росатом“ има 36 енергоблока ВВЕР в 12 страни.", "date": "2019.02.20", "title": "В Нововоронежката АЕЦ 2 започна стартиране на иновационен енергоблок от ново поколение"}
{"url": "https://offnews.bg/medii/domuschiev-specheli-targ-za-nova-tv-sdelka-shte-ima-ako-osiguri-pari-697999.html", "text": "Дружество, свързано с предприемача Кирил Домусчиев, е спечелило търг за покупката на Нова телевизия, потвърдиха източници на OFFNews.Той се е провел наскоро, като са се явили двама участници.Офертата на Домусчиев е била предпочетена заради по-високата цена пред тази на другия кандидат - Спас Русев. Сумата, предложена от Домусчиев, е близка до офертата на . Точно преди година неговата PPF Group предложи 185 млн. евро за Nova Broadcasting Group, но сделката бе спряна от Комисията за защита на конкуренцията (КЗК) заради концентрация на рекламния пазар.По информация на OFFNews Кирил Домусчиев е участвал в търга чрез своя брат и бизнеспартньор Георги Домусчиев. Подписан договор все още няма, тъй като дружеството има определен срок, в който да набере необходимия капитал. Ако това не се случи, сделката ще пропадне, обясниха източниците ни.Проверка в Търговския регистър показа, че братът на Кирил Домусчиев е регистрирал във втората половина на 2018 година еднолично акционерно дружество с предмет на дейност в телевизионната сфера. В борда на директорите влиза и Кирил Домусчиев и още трима души. Не успяхме да потвърдим дали преговорите за покупката са водени именно през тази компания. Настоящият собственик на Нова телевизия - шведската Modern Times Group (MTG) - до момента не е обявявалa сделка за продажба. От пресотдела на MTG отговориха на наше запитване, че не коментират слухове и спекулации. От Нова тв също не коментираха информацията. ", "date": "2019.02.20", "title": "Домусчиев спечели търг за Нова тв. Сделка ще има, ако осигури парите"}
{"url": "https://offnews.bg/futbol/luis-suares-varvi-vse-po-nagore-v-statistikata-za-golova-susha-698005.html", "text": "Нападателят на Барселона Луис Суарес се намира в сериозна голова криза, след като снощи не успя да се разпише и по време на 1/8-финалния мач от Шампионската лига срещу Олимпик Лион (0:0).Така вече в 5 поредни мача или общо 451 минути във всички турнири уругвайският нападател на Барселона не може да прати топката в мрежата, което е доста притеснително.За последен път той вкара при обрата срещу Севиля за Кралската купа на 30 януари, след което обаче не успя да реализира срещу Валенсия, Атлетик Билбао, Валядолид, Реал Мадрид и снощи и срещу Олимпик.Нападателят обаче успя да удължи и сушата си по отношение на мачове без го при гостуване в Шампионската лига, която достигна вече 25 часа футбол или 1507 минути.В 16 поредни визити в турнира Суарес не успя да се разпише, като не вкара при гостуванията на БАТЕ, Арсенал, Атлетико М, Борусия М, Ман Сити, Селтик, ПСЖ, Юве, Спортинг, Олимпиакос, Юве, Челси, Рома, Тотнъм, Интер и Лион.", "date": "2019.02.20", "title": "Луис Суарес върви все по-нагоре в статистиката за голова суша"}
{"url": "https://offnews.bg/112/momche-se-prostrelia-s-nameren-v-gradinka-pistolet-698006.html", "text": "Тийнейджър се простреля случайно с намерен на улицата пистолет, съобщи полицията в Бургас.Инцидентът стана днес, а сигналът за него е подаден в Пето районно управление в 9:48 ч.Изстрелът проехтял във вход \"В\" на блок 55 в комплекс \"Изгрев\".Раненият е на 16 години. По-рано днес той и негов приятел намерили в градинка в квартала газов пистолет и докато се опитвали да разберат как работи, неволно стрелял.Момчето е с повърхностно нараняване в областта на главата. Откаран е в многопрофилната болница в Бургас. Там направили два шева. Няма опасност за живота му.Газовият пистолет е иззет и тепърва ще се установява чия собственост е. Назначени са няколко експертизи, материалите от които ще бъдат докладвани в Районна прокуратура – Бургас. Работата по случая продължава от служители на Пето Районно управление – Бургас.", "date": "2019.02.20", "title": "Момче се простреля с намерен в градинка пистолет"}
{"url": "https://offnews.bg/politika/mareshkata-partia-se-nastaniava-na-rakovski-134-pri-sds-i-nfsb-698010.html", "text": "Партията на варненския аптекарско-петролен бизнесмен Веселин Марешки \"Воля\" се настанява в емблематичната сграда на столичната улица \"Раковски\" №134.Това става ясно от решенията на правителството от днес.Дълги години тази сграда бе централа на СДС, но след като партията загуби парламентарното си присъствие, част от помещенията бяха дадени на Националния фронт за спасение на България (НФСБ) на Валери Симеонов.Днешното правителствено решение отрежда правото на марешката партия да ползва под наем за административните нужди на централното ѝ ръководство два от етажите на имота.\"Воля\" ще ползва втория етаж \"Раковски\" №134, който е със застроена площ от 285,53 кв. м и седмия терасовиден (шести надпартерен) етаж със застроена площ от 176,96 кв. м.", "date": "2019.02.20", "title": "Марешката партия се настанява на Раковски 134 при СДС и НФСБ"}
{"url": "https://offnews.bg/bojni/kobrata-se-zakani-na-dzhoshua-shte-pobedia-onzi-boksior-ot-anglia-698008.html", "text": "Докато тренира за мача си в Америка, звездата ни в профибокса Кубрат Пулев вече поглежда към есента и се закани на Антъни Джошуа.Кобрата е официален претендент за световната титла в тежка категория. Той се надява още тази година да стигне до двубой с британеца.\"Защо да не ми е най-успешната и да стана световен шампион? И колкото хора не вярват, ще видят как ще победя този боксьор от Англия, който те не вярват, че мога да победя. Нали всички си казват \"Не може да издържи и два рунда\"? Ще видим!\", сподели Пулев пред bTV.След Белмекен, подготовката на Пулев продължава в Лас Вегас. В САЩ, на 23 март, той най-вероятно ще се изправи срещу румънеца Богдан Дину или кубинеца Майк Перес.", "date": "2019.02.20", "title": "Кобрата се закани на Джошуа: Ще победя онзи боксьор от Англия"}
{"url": "https://offnews.bg/obshtestvo/20-kontejnera-za-tekstilni-otpadatci-v-sofia-praviat-vata-ot-stari-dr-698023.html", "text": "Първите 20 постоянни контейнера за текстилни отпадъци вече са разположени в столични райони. Предстои броят им постепенно да се увеличава, заяви зам.-кметът по екология в Столичната община Йоана Христова при представяне на контейнерите. Събраните в постоянните контейнери текстилни отпадъци се транспортират от специализирани компании до техни площадки, където се разделят. Годните за повторна употреба се отделят, а негодните - напр. дънки и бял текстил, се сортират, изрязват се техните ципове и копчета и се предават както на инсталации за производство на изолационна вата, така и на памучни парцали за индустрията. Текстилните материи, които не са подходящи за директна повторна употреба като дрехи или парцали, и други отпадъци, отделени в процеса на сортиране (например опаковки), се балират и предават на други компании за правилно рециклиране и оползотворяване.На територията на Столична община са разположени и временни контейнери за текстил, чийто адреси могат да бъдат намерени на сайта на Столичния инспекторат. Адресите на всички контейнери могат да бъдат намерени на сайта на Столична община – www.sofia.bg/waste", "date": "2019.02.20", "title": "20 контейнера за текстилни отпадъци в София, правят вата от стари дрехи"}
{"url": "https://offnews.bg/politika/ne-razbiram-zashto-e-protestat-na-aptekite-obiavi-ananiev-698007.html", "text": "Не разбирам защо е протестът на аптеките в страната, заяви в Министерския съвет здравният министър Кирил Ананиев по повод обявения за днес протест на аптеки в страната заради въвеждането на новата система за верификация на лекарствата, чиято цел е да спре практиката за разпространение на нелегални лекарства. Около 700 аптеки ще останат затворени днес. Аптекари протестираха първоначално с жълти жилетки срещу въвеждането на системата, като настояха държавата да плати за въвеждането на системата, защото по думите им в противен случай това ще доведе до фалити на малки и средни аптеки. Тогава те обявиха готовност и да затворят за ден аптеки в цялата страна. Фармацевтите обаче изложиха днес и други искания. Те настояват за държавата най-накрая да има лекарствена политика, да не допуска корпоративни интереси да влияят на сектора, да интегрира система за следене на наличностите в Националната система за електронна рецепта. Още при първия протест Ананиев поясни, че за въвеждането на новата система за верификация на лекарствата аптеките, които вече имат компютър и връзка с интернет, ще трябва да закупят само четец, чиято стойност е между 180 и 200 лв., и еднократно да заплатят сумата от 50 лв. за свързване със системата. Останалите ще трябва да закупят и компютър. Системата започна да действа на европейско ниво на 9 февруари, като първоначално важи само за лекарствата, отпускани по лекарско предписание.Ананиев напомни, че аптеките има гратисен период от 6 месеца, за да отговори на изискванията на Брюксел. ", "date": "2019.02.20", "title": "Не разбирам защо е протестът на аптеките, обяви Ананиев"}
{"url": "https://offnews.bg/politika/valeri-simeonov-gerb-ostavia-vpechatlenieto-che-balgaria-ne-e-parlam-698013.html", "text": "Лидерът на НФСБ и депутат от управляващата коалиция Валери Симеонов заяви пред журналисти в Народното събрание, че заради отмяната на някои от промените в Изборния кодекс по инициатива на премиера Борисов, \"човек остава с впечатлението, че България не е парламентарна демокрация, а парламентарна монархия\".Той допълни, че от НФСБ не се притесняват от висок праг за преференциите и се обяви отново против намаляването му или оставянето му в размера, в който е сега.\"По този начин ние даваме възможност в Народното събрание и в институциите на България да влизат неопределено количество байганьовци - хора с болни амбиции и със средства, с които си купуват местата в общинските съвети на България\", допълни Симеонов.Симеонов още коментира изявеното от НФСБ желание вчера той да води листата на \"Обединени патриоти\" за европейските избори. Според него взаимоотношенията в патриотичната коалиция водят до съвсем естествената реакция НФСБ да предприема необходимите действия за подготовка за самостоятелно явяване, тъй като смята, че и останалите партии в нея правят подобни планове.Симеонов още коментира, че преговорите му с лидера на ВМРО и коалиционен партньор Красимир Каракачанов не са довели до нищо, но все пак от партията са \"отворени за разговори още известно време\". Все още няма окончателно решение, тъй като то трябва да бъде взето от политическия съвет на партията, допълни той. На въпроса дали ще приеме номинацията от структурите на партията си, Симеонов отговори, че все още не може да коментира, тъй като текат номинации по региони и първо трябва да приключи този процес.Той отново изрази мнение, че изборът на евродепутати не е от голямо значение, тъй като няколко депутата не могат да окажат значим натиск върху политиката на Европейския съюз. \"Но изборите са изключителни важни от гледна точка на мобилизация на партийните структури и симпатизантите и избирателите, които подкрепят нашата кауза, така че ще е интересно\", завърши той.Във връзка с днешното решение на парламента да ратифицира протокола за присъединяване на Република Македония към НАТО, Симеонов коментира, че подкрепата към Македония по подобни въпроси трябва да идва с условности.\"В Македония има признати десетки националности, само не и българска националност. Така че когато гласуваме сега за НАТО, ние трябва да поставим нашето условие, че това може да не се случи, когато дойде време да гласуваме за присъединяването на Македония към ЕС\", заяви той.", "date": "2019.02.20", "title": "Валери Симеонов: ГЕРБ оставя впечатлението, че България не е парламентарна демокрация, а парламентарна монархия"}
{"url": "https://offnews.bg/sviat/direktor-v-evropejskata-komisia-iznasilil-20-g-po-mlada-svoia-podchin-698017.html", "text": "Високопоставен служител на Европейската комисия бе осъден във вторник на 4 години затвор за изнасилването на своя подчинена в сграда на институцията, предадоха AFP и БНР.Престъплението е извършено през септември 2015 г. от Маргус Рахуоя, идентифициран от източник на AFP. Роденият през 1967 г. естонски гражданин бил директор в генерална дирекция \"Мобилност и транспорт\".Организирал парти в офиса, \"за да благодари на служителите и да отбележи рождения ден на дъщеря си\", става ясно от съдебното решение. После ситуацията се \"изродила\".Пред съда Рахуоя твърди, че сексуалният контакт жената - по-млада от него с 20 г. - бил по взаимно съгласие. Съдът отхвърля твърдението.Обвиняемият планира да обжалва решението, обяви неговият адвокат.Говорител на ЕК увери, че „въпросният чиновник е бил отстранен, след като инцидентът е бил докладван в ЕК и е била задействана вътрешна процедура“.Рахуоя е осъден да плати 30 000 евро обезщетение на жертвата си, както и още €5000 на нейния партньор.", "date": "2019.02.20", "title": "Директор в Европейската комисия изнасилил 20 г. по-млада своя подчинена"}
{"url": "https://offnews.bg/politika/bez-obeshtanata-ot-bsp-podkrepa-vetoto-na-prezidenta-varhu-skandalnite-698000.html", "text": "При отсъствието на депутатите от БСП, със 127 гласа \"за\", 1 \"против\" и 4 \"въздържали се\" Народното събрание с лекота отхвърли ветото на президента Румен Радев върху част от скандалните промени в Закона за личните данни.Депутатите от БСП отсъстват вследствие на решението си да напуснат парламента, докато приетите наскоро промени в Изборния кодекс не бъдат оттеглени. Въпреки това имаше очаквания от левицата да направят изключение, тъй като нейният лидер - Корнелия Нинова, обеща пред Асоциацията на европейските журналисти на 11 февруари, че БСП ще подкрепи сигнала им и ветото на президента.В началото на февруари Радев върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените критерии при обработването на лични данни за журналистически цели и за целите на академичното, художественото или литературното изразяване.Неговите съображения са, че с формулираните в законопроекта 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация, застрашаваща свободата на свободно изразяване. Водещата комисия по вътрешен ред и сигурност също гласува против ветото на президента, а сега окончателното му отхвърляне в парламента означава, че измененият закон ще влезе за обнародване в 7-дневен срок. Отсъствието на депутатите от БСП от залата, въпреки че те бяха главни противници на промените, направи впечатление на депутата от ГЕРБ Маноил Манев. Той заяви, че никога не е смятал, че ще го каже, но съжалява, че ги няма в пленарната зала. \"Защото търсенето на този баланс и обсъждането на това вето предизвикват въпрос, който ще се наложи да задам задочно на колегите от БСП – вие отказахте ли се от вашия президент, защо ви няма да защитавате неговото вето? Защото нямате доводи или защото ви е срам от това конюнктурно, популистко и без нито един довод вето?\", обърна се към тях Манев. Според него измененията ще осигурят баланс между защитата на личните данни и свободата на словото. Той допълни, че в промените са участвали граждани и професионални организации на журналисти.Депутатът от ГЕРБ Диана Саватева също се обяви в подкрепа на измененията и заяви, че регулирането не бива да се бърка със забрана. \"Ако някой трябва да се присъединява от тези текстове, това са колеги, или \"колеги\", които търсят изява в жълтия регистър\", допълни тя. По нейни данни в Комисията за защита на личните данни от 15 000 жалби, само 90 са към медии, така че проблемът е силно преувеличен. На трибуната говори и народният представител от ГЕРБ Десислава Атанасова, която заяви, че е очаквала поне днес БСП да присъства в пленарната зала, за да подкрепят обещаното от тях пред обществеността и журналистите. \"Уважаема неприсъстваща Корнелия Нинова, предполагам, че следите дебата или сте се настанила в някой СПА център\", обърна се задочно към лидера на БСП тя. Атанасова още се обърна към държавния глава Румен Радев и определи като \"жалко\", че нито той, нито негови представители вземат отношение в дебата. \"Недоумявам как сте такъв яростен защитник на свободата на словото, на демокрацията, на личните данни, а членове на правния ви съвет бяха осъдени от Върховния административен съд за злоупотреба с лични данни на граждани и журналисти\", продължи тя с атаката си.В изказването си Атанасова визира съветника на президента Борислав Цеков, срещу когото има съдебно решение за глоба в размер на 10 хил. лв. Като пример бе цитирано и името на Петър Кичашки от Комисията за защита от дискриминацията, който също е осъден на последна инстанция за злоупотреба с лични данни.Управляващите поискаха и двамата да бъдат освободени, защото иначе би изглеждало като \"висш пилотаж на лицемерието\", допълни Атанасова. Лидерът на ПГ на ГЕРБ Цветан Цветанов също защити измененията в Закона, като заяви, че измененията са в резултат на много промени, компромиси и екипна работа на различните страни. Той също коментира факта, че депутатите от БСП не присъстват в залата да подкрепят ветото.\"За голямо съжаление, нито един депутат от БСП не се съобрази с обещанието и поетия ангажимент от Корнелия Нинова към Асоциацията на европейските журналисти\", отбеляза той. \"Важно е, че два дни преди заседанието на Комисията по вътрешна сигурност, Асоциацията на европейските журналисти получи подкрепа от БСП. Корнелия Нинова каза, че застават твърдо зад закона и ще подкрепят ветото на президента\", посочи Цветанов.", "date": "2019.02.20", "title": "Без обещаната от БСП подкрепа ветото на президента върху скандалните промени в Закона за личните данни бе отхвърлено с лекота"}
{"url": "https://offnews.bg/futbol/tcska-oredia-predi-derbito-s-levski-698012.html", "text": "Нова неприятна новина получи треньора на ЦСКА Любослав Пенев преди дербито между \"червените\" и Левски в неделя.Левият бек Ангел Лясков претърпя контузия в мача с Ботев Враца и по всяка вероятност ще пропусне дербито с Левски в неделя.Той бе закачен от Даниел Генов в окото и излезе с проблеми със зрението. Бе му оказана лекарска помощ, но се наложи той да напусне \"Армията\" с линейка и да бъде прегледан и в болница.Мачът с Левски пропуска Жеферсон, а Енрике, който получи травма на \"Тича\" срещу Черно море, до последно ще е под въпрос, пише \"Тема Спорт\".", "date": "2019.02.20", "title": "ЦСКА оредя преди дербито с Левски"}
{"url": "https://offnews.bg/tenis/federer-shte-mi-e-nuzhen-dosta-kasmet-za-da-spechelia-rolan-garos-698004.html", "text": "Швейцарската легенда в мъжкия тенис Роджър Федерер призна, че за да триумфира в турнира от Големия шлем \"Ролан Гарос\", ще му е нужна и сериозна доза късмет.Маестрото не е играл в надпреварата в Париж от 2015 година, но след участието си на Откритото първенство на Австралия, обяви че ще направи промяна в графика си.\"Иска ми се да кажа, че мога да спечеля \"Ролан Гарос\", но ще ми е нужен известен късмет. Нужно е да започна турнира добре. Ще участвам за удоволствие, без напрежение и ще видим какво ще се получи.В Париж съм получавал сериозна подкрепа, а успехът ми на \"Ролан Гарос\" 2009, е един от най-големите в кариерата ми.Новак е в серия от три поредни титли от Големия шлем и да се целя в първото място, не изглежда реалистично. Сега гледам към титла в Дубай.Основната ми цел е да остана здрав и да знам, че мога да печеля най-големите състезания. А също, че мога да побеждавам най-добрите. Дори и класирането ми да се понижава, това не е проблем за мен.Поне докато усещам, че мога да спечеля турнир от Шлем, всичко ще бъде наред. Предпочитам да бъда №17 в ранглистата с титла от Големия шлем, отколкото да съм трети, но без такъв трофей\", каза Федерер.", "date": "2019.02.20", "title": "Федерер: Ще ми е нужен доста късмет, за да спечеля Ролан Гарос"}
{"url": "https://offnews.bg/obshtestvo/slanchevo-s-temperaturi-do-17-gradusa-dnes-v-nedelia-minus-12-697934.html", "text": "С температури до минус 3 градуса ще ни посрещне утрото, но денят ще е слънчев, а температурите ще достигнат 12-17°, прогнозира Националният институт по метеорология и хидрология (НИМХ). Сутринта в Дунавската равнина, а до края на деня и в останалата част от страната, ще се появи до умерен вятър от запад-северозапад. Привечер от север ще се увеличи високата облачност.Над планините ще е слънчево, с температури до около 7 градуса на 1200 метра, а на височина 2000 м те ще са около нулата. Вятърът ще се обърне от север-северозапад и ще се усили. Той ще бъде умерен, а по високите и открити части - временно силен.Над Черноморието ще бъде предимно слънчево, с максимални температури 10-11 градуса в северните и 15-16 градуса в южните райони. Сутринта на много места видимостта ще е намалена. Преди обяд ще е почти тихо, след пладне ще се появи слаб запад-северозападен вятър. Температурата на морската вода е около 7°. Вълнението на морето ще е 1-2 бала.Днес слънцето изгрява в 7:18 ч. и ще залезе в 18:03 ч.В четвъртък ще е облачно, със средни температури между 3 и 11 градуса.В петък сутринта от северозапад ще завали дъжд, в планините - сняг. До вечерта валежите ще обхванат цялата страна. По-късно през деня вятърът ще се ориентира от североизток, ще се усили и рязко ще застудее. Още след обяд в североизточните райони, а през нощта срещу събота навсякъде дъждът ще премине в сняг, но до сутринта в повечето райони валежите ще спрат.В събота ще е без съществени валежи, над Северна, по-късно и над Западна България ще има значителни разкъсвания и намаления на облачността, над Южна ще остане значителна. Вятърът в западната половина от страната ще отслабне чувствително. Ще е доста студено, като и максималните температури ще са под 0°.В неделя минималните ще са на места до минус 10°-минус 12°. Вятърът и на изток ще отслабне и ще започне отново затопляне. Над югоизточните райони ще остане облачно, все още е възможно да прехвърча сняг. Над останалата част от страната облачността ще намалее до слънчево.В понеделник ще преобладава слънчево време, но от запад на изток ще има и временни увеличения на облачността. Ще духа слаб северозападен вятър. Повишението на температурите ще продължи. Във вторник вятърът в Дунавската равнина ще се усили, ще има повече облачност, на отделни места са възможни и слаби превалявания.", "date": "2019.02.20", "title": "Слънчево, с температури до 17 градуса днес. В неделя - минус 12°"}
{"url": "https://offnews.bg/futbol/lion-udarzha-barsa-livarpul-i-bajern-shte-reshavat-vsichko-na-revansh-697984.html", "text": "Барселона и Олимпик Лион завършиха наравно 0:0 в първа среща от 1/8-финалите на Шампионска лига, стадион \"Парк Олимпик Лион\".Двубоят предложи високо темпо на игра, като футболистите на треньора Ернесто Валверде доминираха почти през цялото време и създадоха повече опасности, но късметът не бе на страната на Лионел Меси и компания.Така Барса и Лион ще решават всичко в реванша на \"Камп Ноу\", който ще бъде на 13 март.В другия мач от лигата на богатите тази вечер Ливърпул и Байерн Мюнхен също не зарадваха зрителите, завършвайки наравно 0:0 на стадион \"Анфийлд\".Двата гранда изиграха вихрено първо полувреме, в което атаките се редуваха и пред двете врати, но въпреки това си останаха с по един точен удар.Втората част протече при доста по-ниско темпо и малко на брой интересни положения, като играчите заложиха основно на здравите единоборства.Интересното е, че Байерн не вкара и при четвъртия си опит на терена на Ливърпул, като това е трето поредно нулево равенство между двата отбора на английска земя. Реваншът е на 13 март на стадион \"Алианц Арена\".", "date": "2019.02.20", "title": "Лион удържа Барса, Ливърпул и Байерн ще решават всичко на реванша"}
{"url": "https://offnews.bg/dw/tozi-pat-gerb-stapi-nakrivo-697996.html", "text": "В ГЕРБ винаги е имало две линии – едната е много комуникативна, гъвкава, доста интуитивна и изключително талантлива. Това е линията на Борисов, който би усетил, че си вкарва автогол, и не би допуснал това с обезсилването на преференциите. Има и една друга линия, малко по-полицейска, малко по „по устав“, по-праволинейна - линията на самата партия ГЕРБ.Образът на партията ГЕРБ и образът на Борисов са две различни неща, винаги е било така и самият Борисов държи да е така.Тези, праволинейните, които карат по устав, просто сбъркаха от престараване. И от липса на въображение. Вероятно са решили, че с отпадането на преференциите ще успеят да вкарат допълнителна интрига сред партньори и опоненти, които са далеч от монолитност и разчитат на преференцията да облекчи реденето на листите им. А през това време на Борисов не му се занимава, защото това е уморително, досадно и той държи да бъде много често - буквално и преносно - извън страната и да се занимава с външнополитически дела.ГЕРБ подцени, БСП надценяваПък и може би г-н Цветанов има сега допълнителна политическа увереност - поради факта, че от известно време насам именно той е вестителят за западното в българския политически живот.Допълнителна увереност имат и ДПС. Те също застанаха много активно напоследък на западна страна. Оста ГЕРБ – ДПС вече не е тайна за никого и тази ос в момента се подкрепя от Запада, който пък не очаква от нас не да има някаква красива демокрация, а да не създаваме проблеми и да имаме стабилни партньори срещу потенциалните опасни влияния от североизток и от югоизток.Заради всичко това управляващите и ДПС малко се самоуспокоиха. Успокояват ги и социологическите данни, и зациклянето на политическия процес, и услужливите медии. Всъщност, в такъв момент има една голяма опасност – да решиш, че всичко е възможно и позволено и да подцениш ситуацията и народа си.БСП също греши обаче. Защото надценява ситуацията. От известно време насам БСП си въобразява, че в страната има някаква извънредна температура на напрежение. Че едва ли не народът е готов да скочи, „да ги помете“ и т.н. Възможно е, разбира се, но данните показват, че поне от 2006-2007 г. песимизмът не е бил по-слаб, отколкото през последните две-три години. Да, има песимизъм, но той е по-нисък в сравнение с дълги предишни периоди.Накратко, ГЕРБ се самоуспокоява, а БСП си самовнушава. Управляващите показват все повече белези на самозабравяне, а БСП се самозатваря, вместо да отваря търсените общи фронтове, които са и единствената възможност за пробив. А и (нека бъдем честни) мнозинствата не обичат да не ходиш на работа - дори когато става въпрос за напускане на парламента. Някъде там, между подценяване и надценяване, остава здравият политически разум.Къде сбъркаха управляващите?Впрочем, ГЕРБ би трябвало да знаят, че като наближат избори, в които БСП се чувства застрашена, тя винаги първо подлага на съмнение честността на изборния процес. И, второ, казва: „Демокрацията е в опасност, нека всички се съберат зад нас, дори и тези, които иначе не могат да ни понасят“.Всъщност в страната от доста време насам има три опозиционни настроения, които не могат да понасят ГЕРБ, но не могат да се понасят и едни други. Първото – това са БСП и мрежата партии около нея - националистически, леви, русофилски и т.н. Опозиционно са настроени и прозападните хора, либералните – синьо-зелено-виолетовите хора. Те са малко, но са доста добре представени в медиите и са доста гласовити и творчески. Освен това, като дойдат евроизборите и разликите са малки, дори и малките масиви гласове могат да наклонят везните. Третият вид опозиционери са онези, които си казват: \"Да идва новият, да сменяме системата, да махаме всички\". Това е славитрифоновският стил, който добре познаваме и който пулсира в България вече две десетилетия. През 3-4 години все търсим някой нов, който да „сменя системата“.Та най-големият кошмар за ГЕРБ е да синхронизира всички тези хора. Не партиите им, а именно хората. И като добавим към това Румен Радев и Мая Манолова, получаваме перфектна политическа буря. Точно по този начин се дава шанс на БСП да прави „общ фронт“, да изглежда по-малкото зло в състезание с други две опции.Удивително беше да се даде такъв коз на политическия противник. При това в края на един политически период, в който ГЕРБ устискаха. Защото ГЕРБ беше в упадък през есента и зимата и трябваше да се опита да овладее цялата тази протестна енергия, за да не се излее в някакви социални протести. Зимата свърши. По всичко личи, че социални протести в страната няма, ГЕРБ удържа. Няма тежки драми в ръста на цените и т.н. ГЕРБ се окопити и перспективата за предсрочни избори се отдалечи и беше по-вероятно от днешна гледна точка ГЕРБ да спечели и европейските избори. И точно в този момент, когато всичко е разметено, ГЕРБ се изложи.Какво ще дадат на ДПС в замяна?Всичко това свидетелства или за политическа непохватност, или за съзнателен план - и то план не в угода на Борисов. И това е най-големият извод от тази ситуация: не е ясно доколко Борисов има доверие на парламентарните си хора, но е факт, че в последната година зачестиха случаите, в които парламентарната група на ГЕРБ държи съвсем различна линия от тази на Борисов. Понякога не е ясно дали всъщност между двете има синхрон. Случаят с преференциите беше своеобразен връх.Да, после оправиха нещата, но си причиниха излишен, знаков и комичен трус. ДПС пък за пореден път се доказа като много ловък политически играч. За Движението европейските избори ще бъдат важен пробен камък - трябва да покажат, че са успели да се възстановят след получения удар от ДОСТ.Сега остава да видим как ще мине пазарлъкът с ДПС - това е голямата въпросителна. Преференциите се връщат, но какво ще вземе ДПС в замяна?", "date": "2019.02.20", "title": "Този път ГЕРБ стъпи накриво"}
{"url": "https://offnews.bg/obshtestvo/zapochva-remontat-po-stolichnata-ul-6-ti-septemvri-smeniat-nastilk-697937.html", "text": "Ремонтни дейности започват днес по столичната ул. „6-ти септември“ в участъка между ул. „Аксаков“ и ул. „Славянска“. Ремонтът е част от обновяването на Зона 2 от центъра на София, съобщиха от Столична община. Ще бъдат подсилени основите на уличното платно и тротоарите, ще бъдат обновени и настилките. Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци. След това ще бъде подменена настилката и на тротоарите, която ще е от бетонови павета.Предвижда се ремонтът да продължи до 15 април 2019 г., ако времето позволи. За този период се въвежда временна организация на движението на моторни превозни средства и се закриват местата в „синя зона“ в този участък.Кръстовището на ул. „Славянска“ и „Шести септември“ ще е отворено за автомобили.От Столична община се извиняват на гражданите за причинените временни затруднения.", "date": "2019.02.20", "title": "Започва ремонтът по столичната ул. '6-ти септември', сменят настилките"}
{"url": "https://offnews.bg/zimni/legendata-maria-rijsh-komentira-startovete-v-bansko-697985.html", "text": "Трикратната олимпийска и двукратна световна шампионка в ските Мария Рийш ще е гост коментатор на немската ARD на стартовете в Банско. Със звездата пътува и екип от 20 човека, които ще правят студио на \"Бъндеришка поляна\".Подготовката на Световната купа в Банско е на отлично ниво. Това сподели днес Ханес Тринкъл, рейс директор във ФИС за скоростните дисциплини при мъжете. \"Пистата е най-важното нещо за състезанията в ските. Тук в Банско тя е подготвена много добре и вече напълно готова за стартовете. Времето е идеално и се надявам така да се задържи и за състезанията, коментира Тринкъл. Подготовката на трасетата за световната купа и тази година се дължи на Виктор Гичев, шеф на състезанието. Под негово ръководство по трасетата работиха общо 100 човека от БФски, \"Юлен\" и Българска армия чрез 101-и алпийски полк.\"Очаквам с нетъпрения състезанията\", коментира след тренировката на гигантски слалом в Банско Тед Лигети (САЩ), двукратен олимпийски и 5-кратен световен шампион. След американците тренираха и скиорите на Канада, Словения, Русия и Чехия.Според последната заявка за трите старта в Банско ще дойдат 120 алпийци от 27 нации. Сред тях са актуалните световни шампиони в алпийската комбинация - Алекси Пентюро (Фр), - супергигантски слалом - Доминик Парик (Ит) и гигантски слалом - Хенрик Кристофершен (Нор). В Банско ще са и лидера за купата в алпийската комбинация - Марко Шварц (Ав) и седемкратният носител на СК и настоящ водач в генералното класиране Марсел Хиршер (Ав).", "date": "2019.02.20", "title": "Легендата Мария Рийш коментира стартовете в Банско"}
{"url": "https://offnews.bg/obshtestvo/spirat-vodata-v-kv-vitosha-poduene-i-kniazhevo-s-povishena-matnost-697936.html", "text": "\"Софийска вода\" предупреждава за спиране на водоподаването в някои столични райони заради планирани ремонти.Заради монтаж на спирателни кранове на ул. „Чавдар Мутафов“ в кв. „Витоша“, вода няма да има от 9:30 до 21:30 ч на:- бул. „Симеоновско шосе“, ул. „Чавдар Мутафов“, ул. „Тодор Чипев“, ул. „Могилата“, ул. „.Йордан Стубел“, ул. „Иван Пейчев“, ул. “Трифон Кунев“, ул. „Асен Разцветников“ и бул. „ Симеоновско шосе“.Водата ще е с повишена мътност в:- ж.к. „Дианабад“;- кв. „Витоша“ - в района между бул. „ Симеоновско шосе“, ул. „21-ви век“, ул. „.Христо Вакарелски“, ул. „ Никола Габровски“ и бул. „Г. М. Димитров“.Заради превключване на уличен водопровод на ул. „Тодор Джебаров“ в кв. „Манастирски ливади“, няма да има вода от 10 до 19 ч на:- ул. „Тодор Джебаров“ - от ул. „Тодор Каблешков“ до ул. „Григор Чешмеджиев“.Заради подмяна на уличен водопровод до бл. 216 в ж.к. „Фондови жилища“, няма да има вода от 9:30 до 19:30 ч в:- бл. 210 и бл. 216.Заради подмяна на сградно водопроводно отклонение на ул. „Петър Богдан“ в кв. „Подуене“, няма да има вода от 9:30 до 16:30 ч на:- ул. „Петър Богдан“ - от ул. „Кобилино бранище“ до ул. „Блага Димитрова“;- ул. „Бричебор“ - от ул. „Велчо Атанасов“до ул. „Петър Богдан“.Заради изграждане на уличен водопровод на ул. „Георги Велев“, с. Доброславци, водата ще бъде спряна от 9 до 21 ч на:ул. „Градинарска“, ул. „Грамадите“, ул. „Първанова чешма“, ул. „Уршак“, ул. „Валога“, ул. „Житенски път“Заради монтаж на пожарен хидрант на ул. „Гео Милев“ в ж.к. „Христо Смирненски“, няма да има вода от 10 до 18:30 ч на:- ул. „Гео Милев“ от ул. „Слатинска река“ до ул. „Слатинска“.Ако работите продължат над 12 часа, ще има водоноска на ъгъла на улиците „Гео Милев“ и „Владово“.Заради подмяна на сградно водопроводно отклонение на ул. 714 в кв. „Княжево“, няма да има вода от 10 до 22 ч на:- ул. „Синята скала“ - от бул. „Цар Борис III“ до ул. „Полско цвете“, ул. 714, ул. „Христо Патрев“;- ул. „Акад. Михаил Арнаудов“ - от №23 до ул. „Витошки извори“.Ако работите продължат над 12 часа, ще има водоноска на ъгъла на улиците „Синята скала“ и 714.Заради подмяна на сградно водопроводно отклонение на ул. „Татар махала“ в с. Подгумер, водата ще бъде спряна от 9:30 до 14 ч на:- ул. „Татар махала“, ул. „Стубел“, ул. „Китка“, ул. „Брезите“.Заради подмяна на сградно водопроводно отклонение на ул. „Кежова“ в кв. „Челопечене“, водата ще бъде спряна от 9 до 16 ч на:ул. „Кежова“.", "date": "2019.02.20", "title": "Спират водата в кв. Витоша, Подуене и Княжево. С повишена мътност ще е тя в Дианабад"}
{"url": "https://offnews.bg/politika/izboren-kodeks-na-remont-deputatite-otneli-posred-nosht-preferentcii-697987.html", "text": "Депутатите от правната комисия, които , денем ще опитат да заличат гафа и да потушат напрежението: днес те ще преправят Изборния кодекс.Скандалното предложение за преференциите - на ДПС - беше прието с помощта на гласовете на депутатите от ГЕРБ, \"Обединените патриоти\", ДПС и \"Воля\". БСП гласуваха \"против\". Състава на комисията, която обезсмисли правото на хората да гласуват за точно определен кандидат, като вдигнаха нереално високо летвата за пренареждане на листите, вижте .Решението на комисията бе . Явно обезпокоен от надигналото се недоволство и започналите граждански протести, . Хората около него на властови позиции (Цветанов, Владислав Горанов и Томислав Дончев) дадоха объркващи, , а посред нелепата ситуация .Днес правната комисия се събира, за да върне стария праг на преференцията и да утвърди процедурни правила за избор на нов състав на Централната избирателна комисия, защото освен гафа с преференциите тя направи и друг - необяснимо подмина въпроса с изтичащия мандат на сегашната ЦИК. Казано по-просто: имаше риск изборите за Европейски парламент, че и местните наесен да се проведат от комисия с изтекъл мандат, т.е. на ръба на закона или направо отвъд него.С внесения от председателя на Комисията по правни въпроси Данаил Кирилов, лидера на ПГ на ГЕРБ Цветан Цветанов и група депутати законопроект за Изборния кодекс се връщат условията за валидност на преференцията, при които кандидат може да измести водача в листата при минимум 5% от гласовете на избори за Европейски парламент и 7% - за парламентарни и местни избори.", "date": "2019.02.20", "title": "Изборен кодекс на ремонт: депутатите, отнели посред нощ преференциите, денем ще поправят гафа"}
{"url": "https://offnews.bg/obshtestvo/nejkov-reshenieto-ot-za-invalidnost-ot-telk-e-zlatno-kliuche-kam-priv-697989.html", "text": "Решението за инвалидност, получено от ТЕЛК, е златно ключе, което отключва много врати с привилегии. 2000 лв. са добра инвестиция за такъв документ. Освен пенсия, документът носи и редица общински услуги, заяви бившият социален министър Иван Нейков по бТВ по повод разкрита  за получаването на фалшиви решения. Близо 1,7 милиона лева бяха открити у задържаните медици във Варна, цената на ТЕЛК решение за здрави пациенти варирала от 1500 до 2000 лв., по думите на зам.-главния прокурор Иван Гешев. „Това е система, при която от момента, в който получиш документа, започваш да получаваш от обществото под различна форма”, допълни Иван Нейков.Проблемът е от години, но няма създадени инструменти за контрол, обясни Нейков. И подчерта, че всеки пациент трябва да има електронно досие, за да се контролира случващото се по цялата верига на издаване на ТЕЛК-решение и след това. По думите на Нейков трябва политическа воля, за да се реши проблемът с фалшивите документи от ТЕЛК. ", "date": "2019.02.20", "title": "Нейков: Решението от за инвалидност от ТЕЛК е златно ключе към привилегии"}
{"url": "https://offnews.bg/sviat/pritezhatel-na-lotarien-bilet-v-irlandia-specheli-175-mln-evro-697990.html", "text": "Притежател на лотариен билет в Ирландия спечели джакпота EuroMillions във вторник на стойност повече от 176 млн. евро, пише Би Би Си.Към този момент това е най-големият джакпот, заявен от ирландски притежател на билет. Все още обаче не е известно къде точно е закупен той.Говорителят на Националната лотария Мириам Донохоу казва, че организацията няма да може да разкрие местоположението на магазина за няколко дни.\"Това е толкова голяма печалба, че ще бъде огромен шок за притежателя на билета\", добавя тя.Тя споделя, че това е 14-ата печалба на EuroMillions в Ирландия. Предишният най-голям ирландски победител е Долорес Макнамара от Лимерик. Той спечелил 115 млн. евро през 2005 г.", "date": "2019.02.20", "title": "Притежател на лотариен билет в Ирландия спечели 175 млн. евро"}
{"url": "https://offnews.bg/obshtestvo/tcentar-za-bezdomni-hora-shte-zaraboti-v-dupnitca-698011.html", "text": "Община Дупница може да открие център за настаняване на бездомни хора, какъвто в момента няма в града.Новината дойде, след като  - зъболекар и жител на Дупница, провокиран от няколко случая с останали без подслон хора.Центърът ще заработи като нова социална услуга. Предложението за нея е внесено в Общинския съвет от кмета на града Методи Чимев, пише местният новинарски сайт .Проектът предвижда кризисният център да работи в студените месеци - от 1 декември до 31 март всяка година. Той ще се помещава в едноетажна общинска сграда на ул. Велико Търново 2. Там бездомни хора ще могат да се настаняват да нощуват - между 18 часа вечерта и 10 часа сутринта. Ще разполагат със санитарни помещения, дезинфекционни средства, съдействие при нужда от медицинска помощ, топла храна и понякога облекло. Капацитетът на Кризисния център ще бъде 12 места. За него от общинския бюджет са предвидени 40 000 лева.Решението трябва да бъде гласувано от общинарите на 22 февруари.", "date": "2019.02.20", "title": "Център за бездомни хора ще заработи в Дупница"}
{"url": "https://offnews.bg/obshtestvo/tehnicheskiat-universitet-v-sofia-zapochva-kandidatstudentskata-si-kam-697958.html", "text": "Техническият университет започва канидадтстудентската си кампания.От днес се приемат заявления за предварителните приемни изпити по математика, чужд език, рисуване и композиция за учебната 2019/2020 г. Те се подават в учебния отдел (от 9 до 16 ч.), по интернет или  регионалните центрове и бюра за приемане на документи.Крайният срок е до два дни преди датата на съответния изпит.Първият предварителен тест по математика е насрочен за 30 март в ТУ - София, филиала в Пловдив и Инженерно-педагогическия факултет в Сливен.Таксата за всеки изпит е 30 лв.Кандидат-студентите могат да избират между 31 бакалавърски специалности, две от които са нови - „Топлинни и хладилни технологии и системи“ и „Приложна физика и компютърно моделиране“.Явяването на предварителни изпити не означава, че сте кандидат-сту­дент в ТУ-София, напомнят от университета. Кандидатстването става от 17.06.2019 г. до 29.06.2019 г. За кан­ди­дат­стващите само с матури срокът за подаване на документи е до 04.07.2019 г.", "date": "2019.02.20", "title": "Техническият университет в София започва кандидатстудентската си кампания"}
{"url": "https://offnews.bg/politika/siderov-triabvat-promeni-deputatite-ot-bsp-vzimat-po-2000-lv-bez-d-697994.html", "text": "Депутатите, които не участват в заседанията на парламента в пленарна зала, да не получават заплата. Това е предложил на съвет при председателя на НС Цвета Караянчева лидерът на \"Атака\" Волен Сидеров, съобщи той по БНТ. Поводът е  да напусне парламента.В момента въпреки отсъствието на депутатите на БСП те получават около 1/3 от заплатата си и добавки, или средно около 2000 лв., уточни лидерът на \"Атака\". Може пък парламентът ще заработи по-делово, защото много често опозицията вкарва едни дебати, които не са по темата, не са в същината на закона, каза още Сидеров. ", "date": "2019.02.20", "title": "Сидеров: Трябват промени, депутатите от БСП взимат по 2000 лв., без да влизат в НС"}
{"url": "https://offnews.bg/sviat/semejstvoto-na-izbiagalata-pri-isliamska-darzhava-tijnejdzharka-se-bor-697998.html", "text": "Семейството на избягалата при \"Ислямска държава\" тийнейджърка се бори да запази британското ѝ гражданство.Шамима Бегум напуска Обединеното кралство на 15 г., през 2015 г. Оттогава досега, като съпруга на приел исляма холандец, е родила три пъти. Две от децата са мъртви. 19-годишната днес Шамима наскоро е родила трето дете - момченце - и иска да се прибере във Великобритания, за да го опази живо. Така казва в интервю, за което била открита в лагер за сирийски бежанци. Озовала се там, след като напуснала последната крепост на \"Ислямска държава\" в Източна Сирия.Властите във Великобритания обаче не са благосклонни и в страната тече дебат \"за\" и \"против\". Вътрешният министър е категоричен, че не е съгласен с връщането на избягали при групировката.Семейството ѝ обяви, че смята да оспори решението на властите на Великобритания за лишаването на Бегум от британско гражданство. Адвокатът му Тасниме Акунджи казва пред Би Би Си, че се обмислят всички правни възможности. Но среща отпор. Говорител на Вътрешното министерство заяви, че няма практиката да коментира отделни случаи, но решенията за отнемане на гражданство са \"базирани на всички налични доказателства и не се вземат лекомислено\". Той подчертава, че приоритетът на министъра му е гарантирането на сигурността на Великобритания и гражданите ѝ. Момичето не е в благоприятна позиция - законът за британската националност от 1981 г. разрешава на вътрешния министър да лиши човек от гражданство, ако е убеден, че това ще бъде \"благоприятно за общественото благо\".Смята се, че Шамима Бегум има корени от Бангладеш по майчина линия. Самата тя отрича, а адвокатът добавя, че в Бангладеш \"не знаят коя е\" и заключава, че при сегашната ситуация клиентката му остава без гражданство. Още по-сложна е ситуацията с националността на нейното бебе. Благодарение на баща си то може да има холандско, британско, а вероятно и бангладешко гражданство. Дете на родител, който е бил британски гражданин към момента на раждането, се счита за британски гражданин. Но отново Великобритания може да реши да отнеме и това гражданство.Каквото и да бъде решението на министерството, Бегум има право да го обжалва. Процесът обаче би бил труден и дълъг, а това може да коства на момичето двугодишен престой в бежанския лагер - прогнозира Лорд Карлил, бивш независим рецензент на законодателството в областта на тероризма, цитиран от Би Би Си.Разногласията във Великобритания са големи. Някои са шокирани от правителството, други казват, че то право. Междувременно, по-рано тази седмица над 100 британски двойки бяха лишени от гражданството си за подкрепа на терористични организации. Миналата година същото се случи и с двама британци - членове на ислямска групировка, заловени в Сирия.\"Ислямска държава\" загуби по-голямата част от контролираната преди територия, но между 1000 и 1500 бойци са оставени на 50 кв. км. близо до границата със Сирия с Ирак.", "date": "2019.02.20", "title": "Семейството на избягалата при Ислямска държава тийнейджърка се бори за британското ѝ гражданство"}
{"url": "https://offnews.bg/temida/voenen-sledovatel-prodaval-lotarijni-bileti-sreshtu-protcent-rabotel-697995.html", "text": "Главният прокурор Сотир Цацаров внесе в Прокурорската колегия на ВСС искане за освобождаване на майор Георги Петров от заеманата длъжност „военен следовател“ във Военно-окръжна прокуратура – София, заради осъществявана от него възмездна букмейкърска дейност, несъвместима със заеманата длъжност в орган на съдебната власт. Искането се основава на информация, събрана при извършена от Военно – апелативна прокуратура проверка.Установено е, че след успешно завършено обучение за букмейкър, след 27.04.2018г. и към настоящия момент майор Георги Петров работи като букмейкър по договор за възлагане и извършване на букмейкърска дейност и споразумение за ползване на терминал в бекмейкърски пункт на „Евробет“ ООД. Военният следовател Петров извършва дейност по събиране на залози за участие в хазартни игри в полза на „Евробет“ ООД и изплащане на печалби на участниците в игрите, срещу възнаграждение от 5 % от брутната сума по направените залози.Установено е също, че Главният прокурор Сотир Цацаров настоява Прокурорската колегия на ВСС да вземе решение за освобождаването на майор Георги Петров му от заеманата длъжност „военен следовател“ във Военно-окръжна прокуратура – София. ", "date": "2019.02.20", "title": "Военен следовател продавал лотарийни билети срещу процент, работел и като букмейкър"}
{"url": "https://offnews.bg/sviat/brazilia-prashta-humanitarna-pomosht-na-venetcuela-maduro-reshen-da-i-697991.html", "text": "До края на седмицата Бразилия ще изпрати до границата на Венецуела поисканата обявилия се за президент лидер на опозицията Хуан Гуайдо въпреки отказа и протеста на Николас Мадуро, съобщава Би Би Си, като се позова на говорителката на бразилския държавен глава.Мадуро отрича да има хуманитарна криза във Венецуела и нарича разрастващата се помощна операция \"шоу, дирижирано от САЩ\". За да попречи на пристигането на помощите, Венецуела затвори морската и въздушната си граница с близката автономна островна държава Кюрасао, която смята да ги приеме от САЩ. По-рано военните блокираха доставките на американски помощи през Колумбия.Битката за властта във Венецуела става все по-ожесточена. Министри на Мадуро се заканват, че всеки опит за налагане на ново правителство ще мине \"през труповете ни\". Подобен ултиматум отправи министърът на отбраната Владимир Падрино Лопес. Той е решен да принуди армията да блокира доставките на помощи от САЩ и други страни, признали Гуайдо за временен президент.Какво казва Бразилия?Правителството на президента Жаир Болсонаро призна Гуайдо за легитимен лидер на Венецуела. Неговият говорител заяви във вторник, че Бразилия координира действията си със САЩ и помощите - храната и лекарствата - ще бъдат разположени в граничния град Пакарайма, откъдето да бъдат прибрани от хората на Гуайдо във венецуелски камиони. Неясно е дали конвоят ще мине границата. Гуайдо обаче вече е организирал около 600 000 доброволци за пренасянето на помощите, които Мадуро нарича \"димна завеса на американската инвазия\".В отговор американският президент Доналд Тръмп определи Мадуро като \"кубинска марионетка\" и обвини поддръжниците му в кражби. Той призовава военните да изоставят Мадуро и заявява, че \"те рискуват бъдещето си, рискуват живота си и бъдещето на Венецуела за човек, контролиран от кубинската армия и защитен от частна армия от кубински войници\". Замесената Куба на свой ред отхвърля обвиненията на Тръмп.\"Нашето правителство категорично отхвърля тази клевета\", заяви външният министър Бруно Родригес в Хавана.", "date": "2019.02.20", "title": "Бразилия праща хуманитарна помощ на Венецуела, Мадуро решен да я спре"}
{"url": "https://offnews.bg/sviat/velikobritania-razshiriava-zabranenia-perimetar-za-dronove-okolo-letis-697988.html", "text": "Великобритания разширява периметъра на забраната за дронове и други безпилотни устройства. Мярката се взима след хаоса, който беше причинен на летище Гетуик през декември, когато то беше затворено за повече от ден поради летящ наблизо дрон, съобщава Би Би Си.От 13 март ще е незаконно дрон да лети в рамките на три мили (около 5 км), от летището, вместо сегашната забрана от 0.6 мили, което се равнява на 1 км.Правителството иска да се вземат по-сериозни мерки за спиране и търсене на безпилотните устройства.След като през декември бяха засегнати над 1000 полета и около 140 000 пътници, летищата се опитват да подобрят процедурите си за откриване на дронове и продължават да улавят летящи близо до забранените зони. Министърът на транспорта Крис Грейлинг е категоричен: законът е ясен, летенето с дрон близо до летище е тежко престъпление. Той казва още:„Разширяваме зоната за забрана на полетите, за да запазим сигурността на нашите летища и безопасното ни небе. Всеки, който пуска своя безпилотен самолет близо до летище, трябва да знае, че те не само действат безотговорно, но и престъпно, и могат да се изправят пред лишаване от свобода\".Асоциацията на дистанционно управляемите въздухоплавателни системи (Arpas UK), която представлява индустрията за безпилотни летателни апарати, приветства разширяването на зоната, забранена за дронове.\"Полицията трябва да знае точно какви са правилата и да упражнява правомощията си по правилния начин\", казва Рупърт Дент, член на комисията на Arpas UK.", "date": "2019.02.20", "title": "Великобритания разширява забранения периметър за дронове около летищата"}
{"url": "https://offnews.bg/obshtestvo/geroite-sred-nas-iasen-slivenski-i-profesia-menidzhar-na-bedstviata-695396.html", "text": "Един от тях е Ясен Сливенски от Българския червен кръст. Може би сте го виждали в телевизионните репортажи от горещи точки при наводнения, пожари, земетресения. Той отговаря за координацията при бедствия и кризи и обучава граждани как да реагират в такива случаи, а при извънредни случаи се грижи за осигуряването на храна и стоки от първа необходимост. Ясен участва в проект MERCI, който обединява 5 държави от ЕС (Франция, Италия, Испания, България и Португалия) и подобрява реакцията при бедствия на множество локации. От 85-та година Ясен е в Българския червен кръст - първоначално като студент доброволец, а сега - като ръководител на дирекция \"Мениджмънт на бедствията\".БЧК е част от единната спасителна система в страната и от Международната организация на червения кръст. Работи с изграден екип от щатни специалисти и 28 екипа доброволци, които в случай на необходимост подпомагат пострадало население у нас и в чужбина: при бедствия, аварии и кризи - земетресения, наводнения, пожари и др. Част от БЧК е и Планинската спасителна служба.\"Миналата година за нас беше добра, защото нямаше бедствия от голям мащаб. Последното по-голямо събитие бяха  през 2017-а. През 2018 имахме време да поработим повече по превенцията и работата с населението - на срещи в училищата например, където Младежкият червен кръст работи много усилено. Доброволните екипи пък участват в учения. Това е важно за ефективен отговор при нужда\", казва Ясен Сливенски.\"Важно е да се знае е, че Червеният кръст не е държавата. Ние подпомагаме спешна помощ, пожарна безопасност, свързанис ме с планинската служба, добавя той. - Но нашите екипи не работят в червената зона, т.е. непосредствено в бедствията. Там влизат професионалисти - пожарникари, спасители. От БЧК там работят единствено планинските спасител с кучетата за издирвания. Ние подпомагаме тези акции и когато пострадал е изваден от червената зона, сме там, за да го поемем. Правим пунктове за разпределение на пострадали, предоставяме вода, топли напитки, дрехи, одеяла.\"Много важна в такъв момент е психологическата подкрепа. Ясен отбелязва, че в БЧК особено държат на тази дейност и се гордеят, че за тях работят над сто доброволци психолози.Най-тежките случаи в кариерата му?\"През 2000 година имаше големи горски пожари в Сакар (Хасковско). След това 2005-а дойдоха големите наводнения, когато 23 от 28 области пет пъти се наводниха. 2006-а имаше наводнения по река Дунав. 2012-а дойде наводнението в село Бисер, а след това пожарите на Витоша, земетресението в Перник.\"Като представител на БЧК Ясен Сливенски е и част от международен екип, който в случай на големи бедствия работи в целия свят. Бил е на много задгранични мисии - последно като делегат на Международната федерация по апела за подпомагане на мигрантската криза в Гърция. \"От 2015 до 2017-а отговарях за хуманитарното подпомагане - от островите, откъдето влизаха мигрантите, през Атина и околностите до Северна Гърция и Солун. Там Червеният кръст подпомогна около 1 милион души с хранителни и нехранителни стоки. Операцията се развиваше ден за ден - беше непредсказуемо какво ще се случи на следващия. Политическата обстановка също се изменяше. Налагаше се да се реагира много бързо, спомня си той. - Няма никога да забравя доброволците на Гръцкия червен кръст, които в продължение на една година всяка сутрин в 7:30 се качваха на бусовете и пътуваха над час до границата с Македония. Там раздаваха в продължение на 4-5 часа хранителни и нехранителни помощи, след което се прибирахме, а на другия ден идваха нови 20 доброволци.\"Бил е и делегат в Будапеща, където отговарял за Централна Европа и Южен Казваз през 2008-2009 г., като координатор по бедствията за този регион. \"Тогава се случи напрежението в Грузия. Подпомагахме около 100 000 души, беше доста напрегнато. Но човек, като си харесва работата и когато е сред колеги, нещата се получават\", казва професионалистът.Един от основните принципи, които се стремим да спазваме, е неутралност. Когато подпомагаме, не може да имаме предпочитания, а следваме критерии. Първо са най-уязвимите групи - първо помагаме на възрастни самотни хора, самотни майки с деца, многодетни семейства, на най-пострадалите, обяснява Ясен Сливенски. -  В човешката природа е заложено това поведение - първоначално всички са мили, а после започват да се сърдят защо на един сме помогнали с нещо, а друг не е получил. Не само у нас е така. Никой не е забравен, но има приоритети при първоначалното подпомагане. Друг основен принцип е да запазим човешкото достойнство.\"За героите на БЧК рядко се чува, имената им не са известни, макар да са помогнали на стотици хора. \"Червеният кръст, червените униформи - те са разпознаваеми. При нас рядко акцентираме върху отделни служители. Ако питате за Ясен, трудно някой би се досетил - ние не радваме визитки. Хората си спомнят - да, Червеният кръст е бил тук. Такова е естеството на нашата работа и е нормално да е така\", добавя той.Повече за кампанията  и нейните герои научете тук и в .", "date": "2019.02.20", "title": "Героите сред нас: Ясен Сливенски и професия мениджър на бедствията"}
{"url": "https://offnews.bg/obshtestvo/farmatcevti-na-protest-stotitci-apteki-v-tcialata-strana-ostavat-zatv-697986.html", "text": "Стотици аптеки няма да отворят врати днес, съобщи Националната аптечна камара, цитирана от БНР. Така фармацевти в цялата страна ще протестират срещу лекарствената политика - или по-скоро липсата ѝ в държавата.НАК разпрати призив за национален протест до фармацевтите.В него тя отправя и редица искания към кабинета \"Борисов\". Те настояват за държавата най-накрая да има лекарствена политика, да не допуска корпоративни интереси да влияят на сектора, да интегрира европейските системи за верификация на лекарствата и за следене на наличностите в Националната система за електронна рецепта. Настояват всички български граждани да имат равен достъп до аптечни услуги и фармацевтични грижи, за планиране и създаване на реални финансови инструменти, които да подпомогнат аптеките при внедряването на електронните системи.", "date": "2019.02.20", "title": "Фармацевти на протест: стотици аптеки в цялата страна остават затворени днес"}
{"url": "https://offnews.bg/obshtestvo/sv-lav-zhivial-po-vremeto-na-tcar-simeon-bil-chudotvoretc-697981.html", "text": "Църквата почита днес св. Лъв Катански, живял по времето на византийския император Константин Багренородни и българския цар Симеон Велики. Той бил родом от италианския град Равена - син на знатни родители, който получил добро образование.Лъв преминал всички степени на свещенството. Той бил избран за епископ на град Катана (остров Сицилия), който се намирал близо до известния вулкан Етна. Като епископ св. Лъв се проявил със своето изключително милосърдие: грижел се за сираците, вдовиците, бедните, болните, странниците. Той усърдно проповядвал и поучавал своето паство на закона Господен.За високите си добродетели и възвишен духовен живот бил удостоен с чудотворна сила. Неговото чудотворство било известно и в императорския дворец.В дълбока старост св. Лъв Катански починал през 919 г. и бил погребан в църквата на света мъченица Луция. ", "date": "2019.02.20", "title": "Св. Лъв живял по времето на цар Симеон, бил чудотворец"}
