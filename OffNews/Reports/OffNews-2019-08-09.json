{"url": "https://offnews.bg/politika/tragvat-konsultatcii-za-sastavite-na-oik-za-mestnia-vot-708982.html", "text": "Консултациите за съставите на ОИК при кметовете на общини за местния вот трябва да се проведат до 20 август. Ако политическите сили, участници в консултациите не успеят да се разберат, кметовете пращат писмено предложение до ЦИК до 24 август. Това става ясно от хронограмата за местния вот, качена на страницата на ЦИК. Колко ще получават членовете на избирателните комисии за местния вот през октомври, както и какви да са възнагражденията на специалистите към тях, е решение със срок до 14 август. От Централната избирателна комисия обаче вече предложиха на управляващите да бъде увеличено възнаграждението на членовете на Секционните избирателни комисии и те да получават по 100 лева за първи тур и по 50 лв. - колкото досега, на втори тур. От ЦИК искат и възнаграждение за участие на членовете в обучение, за да могат да пътуват до мястото на провеждането му.  До 6-ти септември ЦИК трябва да назначи всички общински избирателни комисии, които започват да работят оттази дата.Според хронограмата за местния вот пак до 14 август е срокът ЦИК да определи структурата и съдържанието на единната номерация на избирателните секции, както и условията и реда за изработването, доставката и съхранението на изборните книжа и материали. До същата дата трябва да бъдат утвърдени образците на указателните табели и табла, както и образците на отличителните знаци на застъпниците, наблюдателите и представителите на партии, коалиции и инициативни комитети и отличителни знаци на членовете на СИК. ЦИК определя условията, реда и сроковете за възлагане на компютърната обработка на данните от гласуването също до 14 август. ", "date": "2019.08.09", "title": "Тръгват консултации за съставите на ОИК за местния вот"}
{"url": "https://offnews.bg/112/zhena-prebi-58-godishen-mazh-v-asenovgrad-708988.html", "text": "Жена преби 58-годишен мъж в Асеновград. Двамата се скарали, докато били под въздействието на алкохол, и жената се нахвърлила с удари върху мъжа. След нападението мъжът е настанен в болница. 40-годишната нападателка е задържана за 24 часа. Работата по случая продължава под наблюдението на Районната прокуратура в Асеновград.", "date": "2019.08.09", "title": "Жена преби 58-годишен мъж в Асеновград"}
{"url": "https://offnews.bg/kultura/svetovnoizvestniat-gratcki-skulptor-takis-pochina-na-93-godini-708987.html", "text": "Гръцкият скулптор Такис, чието кинетично изкуство е ценено в музеите по цял свят вече 70 години, почина днес на 93-годишна възраст, предаде Ройтерс, позовавайки се на неговата фондация.Такис ​​(или Панайотис Василакис) е роден в Атина през 1925 година, Такис ​​е самоук художник, който се премества в Париж през 1954 г. и става ключова фигура в художествените и литературните среди на Париж, Лондон и Ню Йорк. Неговите изобретения му спечелват възхищението на международния авангард, включително и на Марсел Дюшан.Такис ​​е начело на кинетичното изкуство и въвежда нови форми на скулптура, живопис и музикални структури, за да впрегне и използва невидимите природни сили. През цялата си кариера той произвежда скулптури, подобни на антени, наречени „Сигнали“ - тънки, гъвкави стълбове, покрити с намерени предмети или електрически светлини, които нежно се люшкат в отговор на заобикалящата ги среда. Идеята му за тези произведения се появява, докато чака на гарата в Кале, заобиколен от „чудовищни ​​очи“, които пристигат и си заминават в „джунгла от желязо“.В края на 50-те години Такис ​​става все по-очарован от радарите и започва да изследва магнетизма като начин да преоткрие скулптурата. През 1960 г. той създава ефемерната акция „Невъзможното - човек в космоса“, в която провесил поета Синклер Бейлис във въздуха през система от магнити, докато рецитирал поемата „Магнитен манифест“.Такис ​​е експерт в манипулирането на електроника и механични компоненти, с които изгражда напрежение в своето изкуство - в  „Magnetic Fields“ магнитните махала задействат движението на почти сто скулптури, а в „Magnetic Wall 9 (Red)“, абстрактните елементи се носят върху повърхността на ярко червено платноГалерията за модерно изкуство Тейт в Лондон в момента представя самостоятелна изложба на негови творби.\"Повече от 70 години Такис бе пионер, творец, чието детско любопитство за силите на вселената никога не се изчерпа\", коментира министърът на културата на Гърция Лина Мендони.", "date": "2019.08.09", "title": "Световноизвестният гръцки скулптор Такис почина на 93 години"}
{"url": "https://offnews.bg/sviat/korab-na-lekari-bez-granitci-spasi-80-migranti-ot-gumena-lodka-kraj-708990.html", "text": "Кораб на хуманитарната организация \"Лекари без граници\" спаси 80 мигранти от гумена лодка край бреговете на Либия, предаде Асошиейтед прес, цитирана от БТА.\"Гореща линия\" за бедстващи мигранти, поддържана от мрежа от активисти, съобщи, че е получила сигнал за лодката с 80 души, сред които 5 жени и 4 деца, и е информирала както властите, така и плаващия под норвежки флаг кораб \"Оушън Вайкинг\".Организацията \"Лекари без граници\" съобщи в Туитър днес, че спасените са в шоково състояние.Вътрешният министър на Италия Матео Салвини, който предизвика правителствена криза, каза, че ще подпише забрана за влизане на кораба в италиански териториални води. Според одобрен неотдавна правителствен указ корабът може да бъде глобен с 1 милион евро, ако наруши забраната.", "date": "2019.08.09", "title": "Кораб на 'Лекари без граници' спаси 80 мигранти от гумена лодка край Либия"}
{"url": "https://offnews.bg/futbol/gocheto-praznuva-rozhden-den-levski-i-tcska-go-pozdraviha-708978.html", "text": "Легендарният треньор Георги Василев - Гочето празнува днес своя 73-и рожден ден. По този повод от столичните грандове ЦСКА и Левски отправиха своите пожелания към специалиста, който ги е водил в различни периоди от време.Поздравът на “червените”:“Армейци,днес Георги Василев - Гочето празнува своя 73-и рожден ден.Като треньор на ЦСКА той извежда тима ни до титлата и Купата на България през 1997 година.Пожелаваме му здраве, щастие и дълголетие!”Пожеланието на “сините”:Днес един от най-успешните български треньори Георги Василев празнува своя 73-ти рожден ден. Гочето започва кариерата си на футболист в \"Струмска Слава\" (тогава „Червено знаме“) Радомир. След това играе в \"Сливен\" през 1967 г., \"Локомотив\" (Горна Оряховица) през 1967 - 1968 г., \"Марек\" от 1967 до 1969 г. и \"Етър\" от 1969 до 1977 г. Веднага след края на състезателната си кариера става треньор на \"Левски\" (Стражица) в периода 1977 - 1979 г. След това дълги години е старши-треньор на „Етър“ - между 1981 и 1984 г., както и в периода между 1986 и 1992 г. През 1991 г. печели шампионската титла на България.Идва на „Герена\" през лятото на 1993 г. и работи 2 сезона. И в двата \"Левски\" стана по убедителен начин шампион. Играе привлекателно, атрактивно, атакуващо и печели повечето мачове с разгромни резултати. През 1993 - 1994 г. отборът грабна титлата и Купата на България и ознаменува с десети юбилеен златен дубъл своята 80-годишнина. Вторият в класирането ЦСКА бе изпреварен със 17 точки - рекордна разлика между шампион и подгласник в \"А\" група.През сезон 1994/1995 основният съперник \"Локомотив\" (София) бе изпреварен с 11 точки, победен два пъти, а единият от тях дори разгромен - с 8:0. Това също е рекорден резултат, какъвто никога не е регистриран в сблъсък между първия и втория в класирането. ЦСКА пък бе сразен със 7:1 и 3:0 и завърши на пето място, на цели 33 точки зад \"Левски\" - също рекордна дистанция между двата клуба в историята.Третият и много силен по това време тим на \"Ботев\" (Пловдив) пък загуби в единия мач срещу \"Левски\" с 1:6. И в двата сезона бяха подобрени клубните рекорди за най-много голове в един шампионат. В първия отборът вкара 78 попадения, а във втория 84. След тези грандиозни успехи, сред които трябва да прибавим и елиминирането в Европа на \"Глазгоу Рейнджърс\" през 1993 г. Георги Василев напусна клуба през лятото на 1995 г. и пое кипърския \"Анортозис\".От пролетта на 1996 г. и до края на 1997 г. водеше ЦСКА, като и с \"червените\" постигна златен дубъл през 1997 г. Единственият български треньор ставал шампион с 3 различни клуба. В „Левски“ се завръща през есента на 2003 г. и ръководи тима до май 2004 г., този път без да вземе трофей. Работил е още в \"Локомотив\" (София) през сезон 1998 - 1999 г., \"Нефтохимик\" през 2006 - 2007 г., \"Несебър\" през 2009 - 2010 г. и \"Черноморец\" (Бургас) през пролетта на 2011 г.Постига успехи и в чужбина със скромния тим на \"Унион\" (Берлин). Там работи между 1999 и 2001 г. Успява да вкара тима от третото ниво на немския футбол във Втора Бундеслига и да го изведе до финал за Купата на Германия. Бил е треньор още на кипърския \"Неа Саламина\" през 2003 г. и гръцкия \"Левадиакос\" през сезон 2007-2008 г. Помощник треньор на Иван Вуцов в националния отбор в периода 1984 - 1986 г., с който бе на световното първенство през 1986 г. в Мексико.ПФК „Левски“ честити празника на Георги Василев и му пожелава крепко здраве, лични успехи и щастие.", "date": "2019.08.09", "title": "Гочето празнува рожден ден, Левски и ЦСКА го поздравиха"}
{"url": "https://offnews.bg/sviat/zamraziha-smetkite-na-antikoruptcionnata-fondatcia-na-navalni-708992.html", "text": "Руските власти замразиха банковите сметки на организацията за борба с корупцията на опозиционера Алексей Навални. С решение на Окръжният съд в Москва са замразени 75 млн. рубли (1,1 млн. долара) в сметките на Фондацията за борба с корупцията, както и на сметки на някои от служителите в организацията. В същото време са извършени обиски в офисите на Фондацията и на домовете на адвокати, които работят за организацията.Според обвинението Фондацията е похарчила голяма сума пари, получена по престъпен начин от трети лица. Говорител на следствието обяви, че става въпрос за около един милиард рубли (15,3 милиона долара).„В момента има обиски и задържания по „делото за пране на пари“, обяви помощникът на Навални Леонид Волков.\"Това, което виждаме сега, е най-агресивният опит досега да ни бъдат затворени устите\", написа Навални в блога си, обеща да не се предава и призова всички да не се страхуват и да излязат на протест.43-годишният Навални отново е в ареста за призоваване към масов протест.Фондацията за борба с корупцията разкрива престъпленията на хората от властта и незаконните им имоти и придобивки, публикува доклади, в които подробно описва разкошния начин на живот на близки до руския президент Владимир Путин.Опозиционерът и неговите съюзници са категорични, че Фондацията е прозрачно финансирана от публични дарения.", "date": "2019.08.09", "title": "Замразиха сметките на антикорупционната фондация на Навални"}
{"url": "https://offnews.bg/politika/voennoto-ministerstvo-shte-prodava-apetitni-imoti-po-iuzhnoto-chernomo-708995.html", "text": "Министерството на отбраната готви за продажба апетитни имоти по Южното Черноморие. До края на годината ще бъдат продадени още редица атрактивни имоти в София. Всички те са включени в списък с общо 100 имота с отпаднало предназначение, \"предвидени за осъществяване на разпоредителни действия\". Един от тези имоти се намира на морския бряг в Черноморец. Теренът на бивше военно поделение, разположено върху 173 дка, като близо половината от имота се намира върху полуостров Червенка, пише \"Дневник\".Друг такъв апетитен имот представлява 31.3 дка незастроен терен с недефиниран начин на трайно ползване, който се намира в местността Акротирия във все още слабо застроената южна част на Несебър. Имотът е заобиколен от пясъчни и скалисти плажове, а в обхвата му има пясъчни дюни.Вторият полуостров обхваща местността Кротирия западно от Стария град в Поморие и представлява урбанизирана територия с неустановен начин на трайно ползване. На север теренът граничи с няколко ваканционни комплекса и хотели.Предвиден за продажба е и имот на МО в бургаския кв. \"Сарафово\". Става въпрос за бивши армейски складове с пет постройки, разположени в терен от 5.4 дка на около 300 м от плажа. Сега теренът е предвиден за ниско застрояване до 10 м.МО готви за продажба и три имота в непосредствена близост до плаж \"Нестинарка\" в Царево. Първият е разположен върху 110 дка и граничи с широка пясъчна ивица, вторият е отбелязан като \"казармен район\" с една постройка и терен от над 112 дка. Третият имот е доста по-малък - 4,2 дка, но граничи с другите два. В списъка на министерството с имоти с отпаднало предназначение е и терен от близо 2 дка в местността Герени край Созопол, който се намира на около 200 м от морето, къмпинг \"Роял бийч\" и ваканционните комплекси \"Блу ориндж\" и \"Хасиенда бийч\".Атрактивни имоти, готвени за продажба от МО, има и в София. Един от тях - незастроен имот с площ 2,1 дка, се намира на бул. \"Цар Борис III\" 341 в столицата. Предвидени за продажба са още терен от 19 дка със стари военни складове в \"Драгалевци\" и незастроен имот на терен над 39 дка на околовръстното шосе в София. ", "date": "2019.08.09", "title": "Военното министерство ще продава апетитни имоти по Южното Черноморие"}
{"url": "https://offnews.bg/futbol/berbatov-kritikuva-selektciata-v-manchestar-iunajted-708977.html", "text": "Бившият капитан на националния отбор Димитър Бербатов коментира лятната селекция в Манчестър Юнайтед. Той откровено признава, че не е очарован от направените сделки в тима от \"Олд Трафорд\".\"Мисля, че Юнайтед се нуждаеше от още едно ново попълнение, особено след продажбата на Лукаку.Клубовете обаче не трябва да правят панически покупки, те трябва да привличат играчи, които са набелязали отдавна.Съжалявам, че Лукаку напусна. Той бе несправедливо критикуван от медии и фенове. Разбирам го, защо искаше да напусне. Всички сме хора и не е никак забавно след мач да прочетеш в социалните мрежи и в пресата, че не ставаш.Даваш най-доброто от себе си на тренировка и на терена, но в крайна сметка нещата не сработват и си казваш: \"Ок, ще се пробвам някъде другаде\".Някои играчи получават повече кредит на доверие от други\", казва Бербатов.Ромелу Лукаку вече е част от Интер, след като беше трансфериран срещу 75 милиона евро. За тима от \"Олд Трафорд\" той изигра 96 мача, в които наниза 42 гола. Пристигането му на \"Джузепе Меаца\" може да форсира раздялата на Интер с разжалваната звезда на клуба - Мауро Икарди.", "date": "2019.08.09", "title": "Бербатов критикува селекцията в Манчестър Юнайтед"}
{"url": "https://offnews.bg/futbol/natcional-ostana-bez-otbor-708980.html", "text": "Българският национал Михаил Александров се раздели с досегашния си клуб Арсенал (Тула). Това разкри лично Александров с публикация в социалните мрежи.Причината е, че двете страни не са постигнали разбирателство за нов договор и прекратяват сътрудничеството си след 2 години и половина.\"Време е да си вземем сбогом. Прекарах невероятно време, в което играхме, работихме и живяхме като семейство. Благодаря ви Арсенал, че ми показахте колко сте доброжелателни.Няма да забравя играчите, щаба и приятелите. Надявам се да се видим отново на игрището. Пожелавам на всички в Тула никога да не спират да се усмихват\", написа Александров.30-годишният футболист изигра 33 мача, в които вкара 1 гол за Арсенал. Преди това беше част от ЦСКА, Академик и Лудогорец у нас, а в чужбина носеше фланелката на Легия Варшава, припомня bTV.", "date": "2019.08.09", "title": "Национал остана без отбор"}
{"url": "https://offnews.bg/sviat/malajzia-povdigna-obvinenia-na-17-nastoiashti-i-bivshi-shefove-v-goldm-708986.html", "text": "Малайзия повдигна обвинения за корупция на 17 бивши и настоящи банкери от американската инвестиционна банка Goldman Sachs в рамките на разследването в държавния си фонд за икономическо развитие - 1MDB.Приблизително 4,5 мрлд. долара са били присвоени от служители на 1MDB и от техни сътрудници между 2009 и 2014 година. Разследването се води в поне шест държави, като в случая вниманието е насочено към ролята на Goldman Sachs за подпомагане на набирането на 6,5 млрд. долара чрез предлагане на облигации за 1MDB.Според прокуратурата в Малайзия присвоените пари са отишли за купуване на луксозни имоти, частен самолет, произведения на Ван Гог и Моне, както и за финансиране на холивудския филм \"Вълкът от Уолстрийт\".През миналата година Малайзия повдигна обвинения срещу Goldman Sachs и двама от бившите служители на американската банка във връзка с фонда 1MDB. Американското министерство на правосъдието също разследва банката за ролята ѝ на поръчител и организатор на облигационното предложение.Сред обвинените сега са Ричард Гнод, главен изпълнителен директор на Goldman Sachs International и Майкъл Шерууд, бивш заместник-председател на Goldman Sachs Group Inc и главен съизпълнителен директор на Goldman Sachs international. Обвинения са получили още Майкъл Шервуд, бивш шеф по европейските операции на Goldman Sachs, и Майкъл Евънс, бивш партньор в банката и настоящ президент на китайската компания за електронна търговия Алибаба.От банката обявиха, че ще защитят обвиняемите, като отрекоха обвиненията.Ако бъдат осъдени, обвинените могат да бъдат наказани със затвор до 10 години и глоби от най-малко 1 милион ринггита (200 000 паунда). Малайзия обяви, че ще търси до 7,5 млрд. долара обезщетения от Goldman Sachs заради сделките с 1MDB, който беше създаден през 2009-а година от тогавашния премиер на страната Наджиб Разак.В момента Наджиб е изправен пред десетки наказателни обвинения, свързани с 1MDB, като отрича да е участвал в незаконни действия.", "date": "2019.08.09", "title": "Малайзия повдигна обвинения на 17 настоящи и бивши шефове в Goldman Sachs заради скандала с 1MDB"}
{"url": "https://offnews.bg/politika/15-mln-evro-sa-prognoznite-shteti-ot-afrikanskata-chuma-v-shestte-zas-708993.html", "text": "15 милиона евро са прогнозните щети за промишленото свиневъдство от заразата в шестте засегнати свинекомплекса.Това стана ясно от думите на земеделския министър Десислава Танева, която се срещна с областните управители, кметове на общини и представители от екологичното и регионалното министерства във Велико Търново.До 26 август кметовете на населени места и ветеринарните лекари трябва да са готови с протоколите за санитарното почистване и дезинфекцията на дворовете на домакинствата, които доброволно за унищожили прасетата си, за да започне изплащането на компенсацията от 300 лева на стопанство, посочи Танева. Тя е категорична, че няма да се допуска в списъците да влязат хора, които не са гледали прасета, като това ще е отговорност на кметовете на населените места и ветеринарите, а списъците ще бъдат публични. Танева предупреди, че ще бъде затегнат контролът за отглеждане на прасета. През следващата година всеки, който иска да отглежда свине, ще трябва да вземе мерки за биосигурност и да бъде регистриран въз основа на това. „Това е цената на това ще имаме ли местно производство на свинско месо. Аз напълно осъзнавам какво се причинява в емоционален план на хората“, коментира тя, цитирана от БНР.Министърът посочи, че исканията на протестиращите от Сливен за удължаване на срока за регистрация на прасетата и обезщетяване на стопаните при същите условия като за промишлените ферми, са неизпълними, защото са незаконни.", "date": "2019.08.09", "title": "15 млн. евро са прогнозните щети от африканската чума в шестте засегнати свинекомплекса"}
{"url": "https://offnews.bg/politika/okonchatelno-navesite-na-terasata-na-plamen-georgiev-sa-nezakonni-708999.html", "text": "Навесите на терасата на бившия шеф на антикорупционната комисия Пламен Георгиев са незаконни. Това реши окончателно община \"Слатина\" след направената втора проверка на районните инспектори, съобщи bTV.Изводите са същите като след първата проверка, която приключи преди три месеца. Становището тогава беше обезсилено от директора на столичния строителен надзор Влади Калинов, който се раздели с поста си във връзка с решението. Вече е изготвена заповедта за събаряне на навесите. Тя ще бъде връчена на Георгиев на 19 август. Той ще трябва да премахне незаконно построеното за своя сметка до началото на октомври.Бившият шеф на антикорупционната комисия може да обжалва решението в съда. Пламен Георгиев подаде оставка в последния работен ден на Народното събрание преди лятната ваканция, като депутатите гласуваха напускането му още в същия ден. Малко след това той беше възстановен като прокурор в Специализираната прокуратура.", "date": "2019.08.09", "title": "Окончателно: Навесите на терасата на Пламен Георгиев са незаконни"}
{"url": "https://offnews.bg/futbol/stoichkov-otkazal-tri-pati-poveche-pari-ot-real-madrid-708994.html", "text": "Легендата на Барселона и България Христо Стоичков направи любопитно признание пред каталунското издание \"Мундо Депортиво\". Камата сподели за предложение от големия съперник на Барса - Реал Мадрид, както и за две случки, свързани с великия Йохан Кройф.\"Можех да играя в Реал (Мадрид). Рамон Мендоса ми даде чек, в който ми предлагаше три пъти повече от това, което вземах в Барса. Взех го и го скъсах. Казах му, че бих играл в Реал единствено ако Жосеп Луис Нунес е президент и ако \"Камп Ноу\" се премести в Мадрид\", сподели Стоичков.\"Йохан Кройф ми викаше \"копеле\" (cabron) на галено и постоянно ме провокираше, за да се мотивирам. Веднъж, преди един мач в Тенерифе, ми каза: \"Да се хванем на бас за 100 хиляди песети, че утре няма да вкараш два гола\". Приех облога. Открихме резултата, но Михаел Лаудруп вкара първото попадение.Аз се разписах за 2:0 преди да свърши първата част. В самото начало на второто полувреме видях номер 8 на таблото - смени ме и не ми даде възможност да се опитам да отбележа за втори път\", разказа Камата.\"Малко след като пристигнах в Барселона, Кройф ми каза: \"Оттук нататък ще работя с теб до деня, в който спечелиш \"Златната топка\".В същия ден ще престана да работя с теб и няма да се налага да ме търпиш. Започна да ме мотивира на всяка тренировка. Казваше ми как да ритам с левия крак, с десния крак...беше си роден мотиватор.В деня след като получих \"Златната топка\", беше сряда, влязох в съблекалнята щастлив и всички ме поздравяваха, а той не ми каза нито дума. Нито на следващия ден или този след него. Дойде събота - денят на мача. Във всичкия си яд вкарах два гола.След мача го попитах: \"Тренер, какво има?\" А той ми отвърна: \"Очаквах повече от една Златна топка\". Такъв си беше Йохан\", сподели още Христо Стоичков.", "date": "2019.08.09", "title": "Стоичков отказал три пъти повече пари от Реал Мадрид"}
{"url": "https://offnews.bg/sviat/novi-vzrivove-vav-voenen-sklad-v-rusia-10-dushi-sa-raneni-obnovena-708997.html", "text": "10 души души са ранени при нови взривове в склад за боеприпаси в руския Красноярски край, съобщи ТАСС, цитирана от БТА.След взривовете в склада е избухнал пожар.Видео, публикувано в социалните мрежи, показва огромно огнено кълбо, което се издига над дърветата до обекта, който се намира близо до град Ачинск. Пострадали са десетима души - на шестима от тях е била оказана амбулаторна медицинска помощ, а четирима са настанени в болница.Според представител на силовите структури взривовете са били причинени от мълния. Избухналият в резултат на взривовете пожар вече е ликвидиран.По-рано тази седмица в склада имаше експлозии, при които загина един човек, а 13 бяха ранени.", "date": "2019.08.09", "title": "Нови взривове във военен склад в Русия, 10 души са ранени (обновена)"}
{"url": "https://offnews.bg/obshtestvo/kurs-cars-konstruirane-i-tehnologia-na-avtomobilite-za-vsichki-li-708989.html", "text": "Курсът \"CARS: Конструиране и технология на автомобилите\" събира на едно място любителите на автомобили над 14 години. Курсът е посветен изцяло на въпросите свързани с автомобилостроенето – безкрайно голяма и вълнуваща област, в която винаги има какво да се научи. Той е предназначен за любопитковци над 14 години, като основното изискване за курсистите е да имат влечение към света на „4 колела“ и малко „бензин в кръвта“.Предстоящо издание на курса има между 26 и 28 август, от 10:00 до 14:00 часа.В рамките на курса специално внимание ще се обърне на конструирането на автомобилите. По време на курса сложните системи ще станат много по-лесни за разбиране, а технологиите използвани в крайния продукт - по-достъпни. Това е възможно, благодарение на водещите - Ангел и Константин, които са експерти в автомобилостроенето, с доказан опит и квалификация. Програмата на курса е направена така, че да въведе младите откриватели в динамичния и безкрайно интересен свят на „CARS“. За правилното разбиране на всеки компонент се прилага подходящ подход и правилните инструменти - както работи един професионалист.Ангел и Константин обещават, че курсът ще бъде истинско приключение, в което курсистите ще се запознаят с професията на автомобилния конструктор и пътя, който „изминава“ един автомобил от идеята, концепцията, чертожната дъска и тестовите модели, за да достигне до потребителя; специалистите, които проектират агрегати и компоненти, а също така механиците, които сглобяват тестови модели. Двамата ще запознаят курсистите още и с това каква е работата на изпитателите, които проверяват и оценяват моделите, за да гарантират надеждната работа на автомобила, спокойствието на водача, комфорта на пътуването. Ще остане време и за автомобилните спортове.За да се запишете за участие, е необходимо да попълните заявка. Продължителност на курса: 12 учебни часаОбщ брой места: 10Такса за участие: 110 лв.Записването за курса е възможно от родител или настойник, с попълване на  или като ни пишете на имейл адрес: .", "date": "2019.08.09", "title": "Курс \"CARS: Конструиране и технология на автомобилите\" - за всички любители на автомобилите над 14 години"}
{"url": "https://offnews.bg/izvan-terena/legenda-na-iuventus-izostavi-semejstvoto-zaradi-vrastnitca-na-dashteri-708962.html", "text": "Легендарният бивш футболист и настоящ шеф в Ювентус Павел Недвед е изоставил семейството си заради връстница на дъщеря си, гръмнаха таблоидите в родината му.Новата избраница на Недвед, който на 30 август ще навърши 47 години, е 23-годишната състезателка по конен спорт Люси Ановчинова.Двамата вече не се крият. Недвед и Люси се появиха заедно на турнира по конен спорт в Лондон Longines Global Champions Tour, като се държаха за ръцете във ВИП-ложата.На практика това е първи случай, в който името на Недвед се забърква в любовна афера. Той е женен от 1994 година за Ивана.Двамата имат две деца, които са кръстили на себе си - Ивана и Павел. Любопитното е, че дъщерята Ивана, която е на 22, е на практика връстница на новата половинка на баща си.Недвед е един от най-успешните чешки футболисти. Печелил е Златната топка през 2003 година. В момента е вицепрезидент на Ювентус.", "date": "2019.08.09", "title": "Легенда на Ювентус изостави семейството заради връстница на дъщеря си"}
{"url": "https://offnews.bg/obshtestvo/dans-poiska-dostap-po-vsiako-vreme-do-dannite-za-vsichki-detca-i-stude-708991.html", "text": "Държавна агенция \"Национална сигурност\" (ДАНС) поиска безконтролен и непрекъснат достъп до информацията за всички деца, ученици и студенти в България. Достъпът да бъде осигурен от Министерството на образованието и науката (МОН) на ДАНС 24 часа в денонощието, 7 дни в седмицата чрез виртуална частна мрежа (VPN защитена връзка) предвижда проект на съвместна инструкция на ДАНС и МОН. Днес тя бе публикувана за обществено обсъждане.По информация на OFFNews инициативата за създаването на инструкцията е дошла от ДАНС. Не е имало как МОН да откажат на искането.Ако документът бъде приет от Министерския съвет, ДАНС ще има пълен и непрекъснат достъп в реално време до:1. Регистъра за документите за завършено основно образование, средно образование и/или степен на професионална квалификация.2. Регистъра за завършилите студенти и докторанти.3. Регистъра на всички действащи и прекъснали студенти и докторанти по степени на обучение и по професионални направления.4. Националната електронна информационна система за предучилищното и училищното образование .5. Информация за движение на децата и учениците .\"Достъпът до информационните фондове на МОН се предоставя на ДАНС с цел извършване на справочна дейност 24 часа в денонощието, 7 дни в седмицата\", пише в проекта.При създаване на нови информационни фондове в МОН, министерството ще е длъжно да осигури достъп до тях на разузнавачите, ако председателят на ДАНС поиска това писмено от министъра на образованието и науката - пише още там.Необходимите хардуер, софтуер и комуникационно оборудване за извършването на т. нар. справочна дейност също ще са под контрола на ДАНС, която ще ги осигури за своя сметка.Всички действия на служителите на ДАНС в информационните масиви на МОН ще се записват и съхраняват в базите данни - част от информационните фондове.От мотивите към проекта не става ясно защо всъщност ДАНС иска достъп до цялата тази информация. Цитиран е единствено чл. 30, ал. 3 от Закона за ДАНС, който гласи: \"Министерствата и ведомствата предоставят достъп до информационните си фондове на агенцията по ред, определен със съвместна инструкция на председателя на агенцията и съответния министър или ръководител на ведомство\". Въпросният общ текст в закона обаче е в сила от 2008 г. Защо инструкцията се появява цели 11 години по-късно и защо разузнавачите искат да знаят кое дете в коя детска градина, училище учи, а след завършването му - къде е прието за студент, остава въпрос без отговор.Потърсихме мнението на наши източници от средите на разузнаването.\"Децата до 18 години, като много специфичен контингент, са защитени по закон от вербуване и всякакво взаимодействие със службите. Такъв пълен достъп дава много широки възможности за подготовка за вербуване след навършване на 18-годишната им възраст\" - бе коментарът на един от тях.Не става ясно и друго - защо на ДАНС се осигурява пълен достъп, а не достъп при поискване на строго определена информация след солидна аргументация за дадено дете, ученик или студент.Според проекта на инструкцията общото ръководство и контролът по осигуряване на достъп на ДАНС до информационни фондове на МОН се осъществяват от министъра на образованието и науката и председателя на ДАНС. За какво обаче разузнавачите могат да използват справките си и за какво - не? Текстът не уточнява това.", "date": "2019.08.09", "title": "ДАНС поиска достъп по всяко време до данните за всички деца и студенти в България"}
{"url": "https://offnews.bg/zdrave/balgaria-se-prisaedini-kam-sporazumenieto-za-satrudnichestvo-za-transp-708958.html", "text": "България проведе успешни преговори и успя да се присъедини към Споразумението за сътрудничество FOEDUS ЕОЕО IT портал. Целта на платформата, финансирана от Европейската комисия, е да създаде рамка за осъществяване на бърз и ефективен обмен на информация между страните по споразумението в случаите на излишък на органи или търсене на органи за пациенти, които са в състояние, застрашаващо живота им, съобщиха от Министерството на здравеопазването.Към момента активни членове по Споразумението FOEDUS са 10 държави от ЕС. През периода от 1 юни 2015 г. до 31 март 2017 г. чрез портала са били предложени 380 органа, от които 53 са трансплантирани, включително са извършени 23 трансплантации на деца. Сред страните от ЕС, които използват портала, Франция е най-предлагащата страна (21), а Италия е страната, в която са трансплантирани повечето органи (16).В повечето европейски държави, които имат задължението да прилагат европейското законодателство на ЕС в сферата на органното донорство, са налице трудности, сред които намаляване броя на донорите и недостиг на квалифициран медицински персонал. По тези причини усилията на българските институции и лечебните заведения са насочени към осигуряване на обучение по белодробна трансплантация за българските специалисти и провеждане на белодробни трансплантации у нас. В момента в българската листа на чакащи има 18 пациенти, които се нуждаят от трансплантация на бял дроб. От началото на първото споразумение с университетската болница във Виена от 2014 г. досега са трансплантирани 9 български граждани.Университетската болница във Виена информира българското Министерство на здравеопазването, че няма капацитет да приема повече чужди граждани за трансплантации. Това е наложило да бъде преустановен приемът на международни пациенти, включително и на тези международни пациенти, за които е имало планирани грижи. Университетската болница във Виена увери МЗ, че тази мярка няма да окаже влияние върху поетия в споразумението с МЗ ангажимент за провеждане на дългосрочно обучение на български специалисти. В момента се провеждат последни уточняващи подробности по дългосрочното обучение на 15 български специалисти от УМБАЛ „Света Екатерина“ и ВМА, сред които и медицински сестри. Техните имена и графикът на обучението им са изпратени до Виенската болница. Обученията ще започнат в началото на 2020 г. и в случай че преминат успешно, първите белодробни трансплантации в България, съвместно с международни специалисти, са възможни в края на 2020 г.България води интензивни преговори с Евротрансплант за обмен на органи за трансплантация на пациенти между страните членки на ЕС. Разговори се водят и с няколко от водещите центрове за трансплантация на бял дроб в Европа, които се намират в Германия, Испания, Австрия и др. Политиката на всеки един трансплантационен център е самостоятелно да решава дали може да приема чужди пациенти, при какви условия и кога.", "date": "2019.08.09", "title": "България се присъедини към Споразумението за сътрудничество за трансплантации FOEDUS"}
{"url": "https://offnews.bg/kultura/razkriha-unikalni-arheologicheski-nahodki-ot-rimsko-vreme-v-sofia-708960.html", "text": "Уникални находки намериха археолозите при разкопките на Северната порта на антична Сердика - ерос с факла и патера, завършваща с глава на прасе. Това съобщи по време на проверка на обекта зам.-кметът на София доц. Тодор Чобанов, цитиран от БНР. Добре запазената втора стена на античния град, ще бъде експонирана изцяло в бъдещия хотел, който ще бъде построен на мястото.Разкопките, в непосредствена близост до Дома на киното на ул. “Екзарх Йосиф”, започнаха през 2017 г. Оттогава на мястото са намерени много монети и предмети от бита на хората, живели през тази епоха. Изненадата за археолозите е находката на патерата, завършваща с глава на прасе, обясни доц. Тодор Чобанов.Това, което разкриваме е участък от самата крепостна стена - основната стена, която е ограждала града и на 20 м. втората крепостна стена (протехизмата) и ги виждаме във вида, в който са съществували през VI век, разказа Полина Стоянова - научен ръководител на проучването на ул. “Екзарх Йосиф”.Някои от находките вече са експонирани в Музея за история на София.", "date": "2019.08.09", "title": "Разкриха уникални археологически находки от Римско време в София"}
{"url": "https://offnews.bg/zdrave/startirat-nominatciite-za-lekar-na-godinata-2019-708966.html", "text": "И тази година БЛС ще избере Лекар на годината 2019. За девета година БЛС ще почете Деня на българския лекар, който се отбелязва на 19 октомври, с официална церемония в навечерието на празника, на която ще бъдат връчени наградите на Български лекарски съюз за принос в медицината.Категориите, в които се номинират заслужилите признание медици са: “Дългогодишна дейност в областта на медицината и активен принос в развитието на специалност“; „Принос за развитие и прилагане на иновативна медицина и уникални техники“; „Ти си нашето бъдеще“ – награда за младите медицински надежди на България; „Принос за развитие и утвърждаване авторитета на съсловната организация“ и „Лекар на годината 2019“.Изискванията за подаване на предложения за номинации в горепосочениете категории са следните:-посочване на категорията, за която предлагате номинация;-име на номинирания кандидат;-кратка професионална биография на кандидата (особени заслуги в областта на медицината, международни изяви на кандидата (ако има такива) и т. н. ).Вашите предложения очакваме до 30.09.2019 г.Дружествата по специалности, лечебни заведения и всички, които желаят да номинират свои колеги от цялата страна, могат да го направят на специално създаден за целта електронен адрес – .„Много са лекарите в България, които заслужават отличие за своята хуманна дейност и е важно те да получат признание от всички нас. Разширяваме възможностите за номиниране, защото колегите от дружествата, отделенията в болниците, а и самите лекари от цялата страна са тези, които могат да излъчат хората, които познават и заслужават“, каза д-р Иван Маджаров.", "date": "2019.08.09", "title": "Стартират номинациите за 'Лекар на годината 2019'"}
{"url": "https://offnews.bg/politika/vss-osvobozhdava-lalov-na-15-avgust-demokratichna-balgaria-kazva-kogo-708963.html", "text": "Съдийската колегия на ВСС ще заседава извънредно на 15 август, за да приеме оставката на съдия Методи Лалов. До тази дата Демократична България обяви, че ще каже кой ще е кандидатът им за кмет за столицата. Бившият председател на Софийския районен съд Методи Лалов обяви, че на 1 август във фейсбук. Той е подаде молба до Съдийската колегия на Висшия съдебен съвет да бъде освободен като съдия от 2 септември. Не бих изключил  за кмет на София, ако има кой да ми се довери, заяви той седмица по-късно. Добронамерено препоръчвам на демократичните политически организации да не губят времето си с нихилизъм спрямо нас, а да дадат доверието си на някой като Методи Лалов за кандидат за кмет. Да, наясно съм, че той е по-подходящ за главен прокурор, а не за градоначалник, но все пак градът ни има нужда и от още един борец с корупцията. Също така, ние лично бихме приели подкрепа от такъв човек, когато управляваме София, написа пък кандидатът за кмет на Спаси София Борис Бонев на . ", "date": "2019.08.09", "title": "ВСС освобождава Лалов на 15 август, Демократична България казва кого издига за кмет на София същия ден"}
{"url": "https://offnews.bg/tenis/serina-sreshtu-osaka-za-parvi-pat-sled-finala-na-us-open-708968.html", "text": "Наоми Осака и Серина Уилямс ще се срещнат за първи път след финала на US Open от миналата година, спечелен от Осака, след като и двете преодоляха съперничките си от третия кръг на турнира по тенис в Торонто, Канада.Световната №2 Осака записа победа над квалификантката от Полша Ига Святек със 7:6 (4), 6:4 за 1 час и 51 минути. Уилямс пък отстрани друга квалификантка – Екатерина Александрова от Русия след 7:5, 6:4.На финала в Ню Йорк преди година поведението на носителката на 23 титли от Големия шлем излезе извън контрол, когато главния съдия на мача Карлос Рамос я наказа с предупреждение за съвети от треньора ѝ Патрик Муратоглу, след което Уилямс се възпротиви, че не е получавала такива строши и ракетата си.Португалският съдия наложи ново наказание - точка за противничката, а Серина го нарече \"крадец\" и \"лъжец\" и с поведението ѝ дойде и новото наказание - цял гейм за противничката ѝ Наоми Осака. Скандалите продължиха и след мача, а Серина беше осмяна в редица карикатури.Напред в турнира продължава и защитаващата титлата си Симона Халеп. Шампионката от Уимбълдън отстрани опитната Светлана Кузнецова след 6:2, 6:1. Третата в света Каролина Плишкова също преодоля своето препятствие. Чехкинята се справи с Анет Контавейт от Естония с 6:3, 7:5.", "date": "2019.08.09", "title": "Серина срещу Осака за първи път след финала на US Open"}
{"url": "https://offnews.bg/obshtestvo/evropejska-trudova-borsa-otvaria-vrati-v-sofia-708964.html", "text": "Агенцията по заетостта организира международна трудова борса на 17 септември 2019 г. в град София. Европейският ден на труда ще се проведе в хотел „Рамада” (бул. „Княгиня Мария Луиза” № 131) от 9:30 до 17:00 часа. Събитието е във връзка с изпълнението на проект „Национална EURES мрежа”.На повече от 30 щанда, над 60 представители на EURES мрежата и работодатели от държавите от Европейския съюз, Исландия, Лихтенщайн, Норвегия и Швейцария ще представят работни места в сферите на хотелиерството и ресторантьорството, туризма, леката и тежката индустрия, информационните и комуникационни технологии, селското стопанство, сезонната заетост, строителството и други.Участниците ще изнасят десетки презентации, представящи възможностите за работа в различните страни, както и конкретни работодатели, заявили свободни работни места. Ще бъдат представени възможности за дуално обучение, както и възможности за повишаване на квалификацията и чуждоезиково обучение по време на работа.На сайта  в рубриката „Работни места”, са публикувани част от обявите за работа в чужбина. От кандидатите, които търсят работа в другите европейски страни, се изисква да владеят различно ниво на чужд език, според изискванията на обявата за работа. За да представят себе си и уменията си пред EURES съветниците и работодателите, те трябва да подготвят автобиография и документи на английски, немски или друг език в зависимост от конкретните обяви.", "date": "2019.08.09", "title": "Европейска трудова борса отваря врати в София"}
{"url": "https://offnews.bg/obshtestvo/fandakova-rabotim-za-zeleno-okolovrastno-po-izostaveni-zhp-linii-v-so-708967.html", "text": "Един от проектите, по които работи Столична община, е зелена линия по изоставените жп линии. Финализираме разговорите с министъра на транспорта и имаме готовност да започнем изграждането на първия етап - линеен парк, с места за почивка, спорт и велоалея - от гара \"Пионер\" под бул. „Цариградско шосе“ зад „Арена Армеец“ през съществуващата естакада на бул. „Шипченски проход“ до Висшето транспортно училище, обяви столичният кмет Йорданка Фандъкова във фейсбук. Разглеждаме и предложението за развитие на зеленото трасе – линеен парк с велоалея – и по бул. „Т. Каблешков“ – по река Владайска – до стадион „Септември“, където да се използва ж.п. трасето по бул. „Вардар“, допълва тя. Идеята за \"зелено околовръстно\" на София, което да свърже всички паркове в столицата, е на архитектите Светослав Александров и Християна Василева. Пред бТВ те разказват, че зелената линия ще е дълга 32 км. ", "date": "2019.08.09", "title": "Фандъкова: Работим за зелено околовръстно по изоставени жп линии в София"}
{"url": "https://offnews.bg/tenis/nadal-izprevari-federer-po-pobedi-v-turniri-mastars-708961.html", "text": "Испанецът Рафаел Надал изпревари своя голям съперник Роджър Федерер по победи в турнири от сериите Мастърс 1000, след като се класира за четвъртфиналите в Монреал.Надал победи Гуидо Пея с 6:3, 6:4 за 1 час и 41 минути и вече има 379 успеха. Надал е и тенисистът с най-много титли на Мастърс (34), а ако достигне до финала, ще изпревари Федерер като №2 в световната ранглиста.Надал записа 7 аса и 3 пробива, за да достигне до победата, която не дойде никак лесно въпреки резултата.В спор за място на полуфиналите Рафа ще спори със седмия поставен Фабио Фонини. Италианецът победи Адриан Манарино с 6:2, 7:5.Останалите 1/4-финали:Гаел Монфис – Роберто Баутиства АгутКарен Хачанов – Александър ЗверевДанийл Медведев – Доминик Тийм", "date": "2019.08.09", "title": "Надал изпревари Федерер по победи в турнири Мастърс"}
{"url": "https://offnews.bg/obshtestvo/sv-apostol-matia-bil-ubit-s-kamani-708883.html", "text": "Църквата почита днес св. апостол Матия.Той бил родом от Витлеем и произлизал от Юдовото племе. След възнесението на Иисус Христос всички апостоли били в Йерусалим, очаквайки слизането на Св. Дух. Тогава ап. Петър представил на 120 участници в молитвеното събрание двама от Седемдесетте Христови ученици - Йосиф и Варсава, наричан Юст, и Матия, за да допълнят чрез жребий 12-то число на апостолите Христови след отпадането на Юда Искариотски.Жребият определил Матия и той бил причислен към единадесетте апостоли.След слизането на Св. Дух апостол Матия първоначално благовествувал евангелието в Йерусалим и в Юдея заедно с другите апостоли. След това заедно с апостолите Петър и Андрей ходил в Сирийска Антиохия, в кападокийския град Тиан и в Синоп. Тук бил затворен в тъмница, из която чудесно го освободил св. ап. Андрей Първозвани. Подир това пътешествал в Амасия, Едеса, Севастия и дори ходил в Етиопия.След дълго проповедничество по разни градове и след много и различни страдания св. ап. Матия бил убит с камъни в Йерусалим. ", "date": "2019.08.09", "title": "Св. апостол Матия бил убит с камъни ."}
{"url": "https://offnews.bg/obshtestvo/mon-slaga-kraj-na-shieneto-s-kanap-na-hartienite-dnevnitci-v-uchilisht-708965.html", "text": "МОН слага край на шиенето с канап на хартиените книги и дневници в системата на образованието.Досегашното изискване за  им да отпадне от Наредба 8 от 2016 г. за информацията и документацията за системата на предучилищното и училищното образование, предвижда проект за нейно изменение, чието гласуване предстои в Министерския съвет.В момента всички детски градини, училища, интернати, центрове за специална образователна подкрепа са длъжни да прошнуроват 28 вида книги и дневници.Дългият списък включва: книга за решенията на педагогическия съвет и протоколи от заседанията; книга за регистриране заповедите на директора и оригиналните заповеди за дейността и по трудовите правоотношения; книга за контролната дейност на директора (заместник-директора) и констативни протоколи от направените проверки; книга за регистриране на проверките на контролните органи на МОН; дневници за входяща и изходяща кореспонденция; книга за регистриране на даренията и класьор със свидетелства за даренията; летописна книга; книга за движението на учениците от социално-педагогическите интернати и от възпитателните училища интернати - в социално-педагогическите интернати; книга за резултатите от изпитите на учениците/лично образователно дело; книга за подлежащите на задължително обучение до 16 г./лично образователно дело; дневници - на подготвителните групи в детските градини или училищата, за I-III клас, за IV клас, за V-XII клас, за дейности за подкрепа за личностно развитие; протоколи за допускане до изпити и за провеждане на изпити; регистрационна книга за издадените документи за завършена степен на образование и за придобита професионална квалификация и тази за дубликатите им; регистрационна книга за издадените удостоверения и тази за дубликатите им.Прошнуроването сега се изисква, за да може хартиените дневници и книги да се съхранят в архива максимално дълго, без например от тях да изчезнат листове. Част от изредената по-горе документация трябва да бъде съхранявана от училищата в продължение на 5, 20 или 50 години.Отпадането на прошнуроването ще бъде съпътствано от друга промяна, заложена в наредбата - електронните дневници да могат да се съхраняват като PDF файлове, подписани с електронен подпис от директора.Целта на промените е намаляване на административната тежест, а очакваните резултати - по-добра оперативност и оптимизация на работата с информацията и документите в системата на предучилищното и училищното образование, пишат от образователното министерство.", "date": "2019.08.09", "title": "МОН слага край на шиенето с канап на хартиените дневници в училище"}
{"url": "https://offnews.bg/bojni/denis-dimitrov-specheli-srebro-na-svetovnoto-po-taekuondo-708974.html", "text": "Сребърен медал за България извоюва Денис Димитров – „Рицаря“ в кат – 53кг. на Световното по таекуондо за кадети, което от вчера стартира в столицата на Узбекистан, Ташкент. Отлична игра и категорични победи през целия състезателен ден демонстрира българският национал, който на финала отстъпи на представителя на Русия, която е един от лидерите в този спорт.Победа и огромна разлика в резултата в полза на Денис срещу представител на домакините още в първия мач, го изпрати във втора битка. Там той срещна представител на САЩ, но българското надмощие бе категорично и с резултат 25:16, „Рицаря“ се класира директно на полуфинал. Там с резултат 33:13 Денис елиминира и представителя на Азербайджан, което му осигури заслужено място на финала и почетното място на стълбата на победителите. По пътя към победата Денис Димитров бе подкрепян на място от треньорите си Ангел Кирчев и Станимир Лазаров.Той е третият българин, който в рамките на две години, завоюва световно отличие при кадетите, след златния медал на Александър Джорджев и бронза на Кристиян Георгиев на Световното през 2017 в Египет.Добра игра показаха младите надежди Християн Георгиев в кат -33кг. и Димитър Влайков в кат -37кг, които победиха в първите си битки представители на Индия, но във вторите, победата бе отредена на опонентите им от Украйна и Сърбия. Победа в първата си битка записа и Михаела Костадинова -51кг срещу румънка, но представителката Бразилия във втора взе надмощие.Ина Синурлийска -47кг се изправи срещу испанка, която не успя да преодолее.Президентът на EU TAEKWONDO и БФТ Слави Бинев подкрепя отбора ни в Узбекистанската столица, където lчера по време на пищна церемония бе открито Световното първенство по олимпийско таекуондо. Освен президентът на Световната федерация, д-р Чо и континенталните таекуондо лидери, на откриването присъства основна част от правителството на Узбекистан в лицето на вице-премиери, министри и длъжностни лица.Това се случва само месец преди старта на ключови таекуондо първенства,които страната ни ще домакинства. Балканското първенство през септември/13-15/, което ще се проведе в гр.Самоков и най-елитния таекуондо турнир - сериите GRAND PRIX, на който 32-мата най - добри в света в олимпийските категории ще се впуснат в битки в средата на октомври в София, България.", "date": "2019.08.09", "title": "Денис Димитров спечели сребро на световното по таекуондо"}
{"url": "https://offnews.bg/dw/20-godini-na-vlast-zashto-putin-izglezhda-nesmeniaem-708998.html", "text": "На 9 август 1999 Владимир Путин за пръв път беше избран за премиер на Русия. Днес той изглежда несменяем, защото има много тънък усет за копнежа на руснаците по стабилност и имперско величие. Коментар на Миодраг Сорич.В началото той беше по-скоро „Анти-Елцин\": значително по-млад от все още управляващия президент, изпълнен с енергия, уверен в публичните си изяви, враг на водката. Преди 20 години новоизбраният тогава министър-председател Владимир Путин, който малко след това стана и президент, вдъхна ново самочувствие на своите дълбоко обезверени сънародници. А те бяха обезверени, защото през 90-те години на миналия век демократичните реформи в страната се провалиха, в Кавказ бушуваше гражданска война, а държавата беше в икономически нокаут.Новият човек в Кремъл извади късмет. Цените на суровините тръгнаха нагоре, а това вля милиарди в руската държавна каса. Путин започна да инвестира в икономиката и да изплаща външните дългове, предприе и поход срещу бедността. С желязна ръка той тури край на войната в Чечения, а гласът на Русия отново отчетливо отекна на международната сцена.С верен усет за копнежите на руснацитеОт всичко това Владимир Путин извлича дивиденти и до ден-днешен. Той има много тънък усет за копнежа на много руснаци по стабилност и имперско величие. Междувременно Путин уверено влезе в ролята на опитен държавник, който със сигурна ръка навигира руския кораб през всички съвременни бури и напук на насрещния Западен вятър. Той обещава на своите сънародници точно онова, което те искат да чуят: повече пари благодарение на нарастващите заплати, и все повече социални помощи. Макар и да не спазва тези свои обещания, много хора, особено от по-възрастните поколения, го преглъщат, защото не виждат никаква алтернатива на Путин.Но все повече млади хора мислят другояче. Те живеят в един свят, който се променя със скоростта на светлината. Само в Кремъл всичко си остава така, както е било открай време. И Путин е самото въплъщение на принципа „всичко по старому\". Той твърди, че и до ден-днешен няма смартфон – как при това положение новите поколения биха могли да се идентифицират с него?Стабилността, която толкова харесват по-възрастните, според по-младите, е просто Путиновото вкопчване във властта. Днешните млади хора едва ли могат да харесат политик като него, който твърди, че промените в климати имали дори предимства. Много ученици и студенти в Русия огласяват презрението си към корумпираните политици, подкупните прокурори и съдии, ненаситните олигарси. Навремето на това му викаха „гласност\"…Второто ключово понятие от епохата на Горбачов беше „перестройка\". Днес обаче, поне засега, едва ли можем да очакваме нейно ново издание. Тъй наречените „силовики\", тоест старите кадри от службите за сигурност, няма току-така да сдадат властта си. Камо ли пък на някакви си мирни демонстранти. И системата „Путин\" ще продължи да си функционира: изборите се фалшифицират, медиите се цензурират, инакомислещите се преследват. А руското общество продължава опасно да се поляризира.Един президент, който все повече поляризираКолкото по-дълго Путин остава на власт, толкова по-голям обществен раздор възниква около неговата личност. Милиони руснаци ще продължат да му се възхищават като на президента, който съумя да разшири влиянието на Русия в Украйна, Грузия, пък и другаде. Политически реакционери по цял свят (и в Германия, впрочем) виждат в негово лице светъл пример за това как се възстановява „националното величие\" - със здрава ръка и с насилие. И обратно - либералните демократи както в Русия, така и в чужбина, изцяло отхвърлят Кремълския господар. И вече чакат времената след Путин.Но дотогава може още доста вода да изтече. Макар и да изминаха 20 години, откакто е във властта, още е рано да се правят равносметки. Сегашният мандат на Путин приключва през 2024 година, а засега той казва дали иска да управлява и след това.И все пак: този Путин, когото виждаме днес, не е онзи политик отпреди 20 години. Навремето той ратуваше за партньорство със Запада. Днес обаче громи световния ред, наложен от САЩ. Така, рамо до рамо с авторитарни властници в Китай и Иран, Путин създава повече несигурност. И то за всички народи, включително и за руснаците.", "date": "2019.08.09", "title": "20 години на власт: защо Путин изглежда несменяем"}
{"url": "https://offnews.bg/futbol/lukaku-hvali-konte-vze-nomer-9-v-inter-708996.html", "text": "Новият нападател на Интер Ромелу Лукаку изрази радостта си от реализирания трансфер при “нерадзурите” и определи наставника на тима Антонио Конте като “най-добрия в света”.Белгийският национал премина от Манчестър Юнайтед в Интер срещу 73 милиона паунда вчера и бе посрещнат от радостните фенове на Интер още на летището в Милано.“Конте повлия много на решението ми да дойда тук. Той е най-добрият в света. Той е човек, който кара играчите да стават по-добри през цялото време. Неговата визитка говори сама по себе си”, коментира 26-годишният нападател.“Мисля, че Интер в отбор с много положителни страни. Имах нужда точно от такова предизвикателство, където трябва да помогна на един отбор, който изгражда бъдещето си.За мен тук всичко е налице, за да ми помогне и се надявам и аз да помогна на съотборниците си със здрава работа и отдаденост към играта”, допълни рекордьорът по голове за националния отбор на Белгия.В Милано Лукаку ще носи номер 9, което засили очакванията за трансфер на аржентинеца Мауро Икарди.", "date": "2019.08.09", "title": "Лукаку хвали Конте, взе номер 9 в Интер"}
{"url": "https://offnews.bg/obshtestvo/zaginaloto-v-akvaparka-v-primorsko-momche-shtialo-da-e-abiturient-dogo-708946.html", "text": "Аквапаркът в Приморско, в който , продължава да работи и след трагичния инцидент, съобщи БНТ. Полицията ще извърши повторен оглед на водната пързалка, на която стана злополуката. Родителите на загиналото момче научили от негови приятели за злополуката. Казаха ни, че са се ударили глава с глава с неговия приятел, после, че е паднал от два метра... Спасител го е изнесъл от улея, може той да го е увредели, обясняват Ружа и Галин. Ако е имало човек отгоре на пързалката, който контролира движението, това нямаше да се случи,казаха пък приятели на загиналия Станислав Гонев по бТВ. Той учел в гимназията по строителство в Стара Загора, догодина щял да е абитуриент. Двамата младежи, които се сблъскват на пързалката, са от Стара Загора. Били са на квартира в Китен, но идват в Приморско при свои приятели, за да отидат в аквапарка. Там се спускат по една от най-екстремните атракции - пързалката цунами, но се сблъскват в средата на улея. И двамата получават тежки наранявания, но на път за болницата, едното умира. Другото момче е прегледано и освободено за домашно лечение. Иззети са видеозаписи от камерите в аквапарка, разпитват се свидетели. Работата по случая продължава, образувано е досъдебно производство.", "date": "2019.08.09", "title": "Загиналото в аквапарка в Приморско момче щяло да е абитуриент догодина"}
{"url": "https://offnews.bg/sviat/alen-delon-e-poluchil-insult-708945.html", "text": "Легендата в киното Ален Делон е получил инсулт. Той се възстановява в клиника в Швейцария, съобщи синът на актьора Антъни Делон. Състоянието му е стабилно, въпреки мозъчния удар, 83-годишният Делон се чувства по-добре. Семейството на Ален Делон е успяло да запази новината за здравословното му състояние в тайна няколко седмици, съобщи БНТ. През това време той се е лекувал в болница в Париж. Мирей Дарк беше жената на живота ми и без нея и аз вече мога да се отправя към отвъдното, заяви кумирът на 60-те години пред сп. \"Пари мач\" след смъртта й през август 2017 г. ", "date": "2019.08.09", "title": "Ален Делон е получил инсулт"}
{"url": "https://offnews.bg/obshtestvo/10-000-lv-za-rabotodateli-naeli-hora-s-uvrezhdania-708969.html", "text": "Работодателите могат да подават проекти по Националната програма за заетост на хората с увреждания до 13 август. Предложенията се подават в Агенцията за хората с увреждания. По програмата се отпускат до 10 000 лв. за финансиране на проекти за осигуряване на достъп до действащи или разкривани нови работни места за лица с трайни увреждания в трудоспособна възраст. Финансират се и дейности за приспособяване на нови и съществуващи работни места за лица с трайни увреждания в трудоспособна възраст. За всяко приспособено работно място работодателите могат да получат до 10 000 лв.  Получилите финансиране трябва да запазят заетостта на наетите хора за не по-малко от 36 месеца след сключването на договор за предоставяне на средствата. По програмата ще се отпускат средства и за квалификация и преквалификация, както и за обучение за професионално и служебно развитие на хора с увреждания. За тази цел работодателите ще могат да получат до 200 лв. за един работник. Общият бюджет на програмата за 2019 г. е 4,4 млн. лв.", "date": "2019.08.09", "title": "10 000 лв. за работодатели, наели хора с увреждания"}
{"url": "https://offnews.bg/tenis/grigor-dimitrov-ne-se-e-zapisal-za-kvalifikatcii-v-sinsinati-708949.html", "text": "Най-добрият ни тенисист Григор Димитров не се е записал в списъка за квалификациите на предстоящия през новата седмица турнир от сериите Мастърс в Синсинати.Само преди две години на финала там той победи Ник Кириос и спечели първата си титла от категория АТР 1000.Сега обаче българинът е в ролята на резерва или чака да получи покана като бивш шампион. Жребият предстои да бъде изтеглен тази нощ около 01,30 часа.За последно българинът отпадна в първи кръг на турнира в Монреал след загуба от Стан Вавринка.Поражението ще доведе до нов спад за Димитров, като от понеделник (12 август) той ще е извън топ 70 за първи път от 7 години насам.", "date": "2019.08.09", "title": "Григор Димитров не се е записал за квалификации в Синсинати"}
{"url": "https://offnews.bg/obshtestvo/30-ognishta-na-afrikanska-chuma-zarazata-veche-predimno-po-divi-svine-708951.html", "text": "30 огнища на африканска чума по домашните прасета са установени до момента на територията на страната, предимно в Северна България. Шест от тях са в промишеми свинекомплекси.Повечето нови случаи на вируса от последните дни са при дивата свиня - общо 33, заяви министърът на земеделието Десислава Танева по БНТ. 12 години африканската чума не е изкоренена от стопанствата в Европа, уточни тя. Трябва да бъдат изградени мерки за биосигурност и регистрации на тези стопанства - не е толкова трудно, нито толкова скъпо. Оттам насетне рискът от разпространение, от зарязване, поражения и икономически загуби силно намалява и се дължат компенсации за загубени животни, обясни министърът. По думите й, дори в районите където има протести и стопани отказват да заколят прасетата си, 75% вече са го направили. В района на Крушаре вече седми ден хората не пропускат автомобили по пътя Ямбол-Сливен. За запазване на животните си настояват и жителите на село Безмер. Пътят Варна - Бургас също е затварян заради протеста в община Долни Чифлик. Безспорно ще има кадрови и организационни промени, но не можем да ги направим в пика на заразата с африканска чума по свинете, когато ни трябват хора на терен, коментира Танева по повод проверката, назначена от главния прокурор в Агенцията по безопасност на храните (БАБХ).", "date": "2019.08.09", "title": "30 огнища на африканска чума, заразата вече предимно по диви свине"}
{"url": "https://offnews.bg/sviat/stotitci-kitajski-uchenitci-prinudeni-da-proizvezhdat-noshtem-smart-us-708950.html", "text": "Стотици ученици в Китай са били буквално впрегнати да произвеждат електронните устройства Alexa на гиганта в електронната търговия Amazon, като част от спорен и често незаконен опит за постигане на поставените високи цели за обема на продукцията, разкрива разследване на британския в. \"Гардиън\", публикувано днес.Интервюта с работници и изтекли документи от доставчика на Amazon - Foxconn показват, че много ученици са били викани на работа нощем и са работили извънредно часове, за да произведат необходимия брой смарт устройства. Всичко това е ставало в нарушение на китайското трудово законодателство.Според документите тийнейджъри са били отвеждани от училища и технически колежи в югоизточния град Хънян, където са се трудили като стажанти. Техните учители са получавали пари от фабриките, за да ги водят. От учителите се искало да насърчават несъгласните с извънредния труд ученици да го приемат.Някои ученици, произвеждали устройствата Echo и Echo Dot на Amazon, заедно с електронните четци Kindle, е трябвало да работят повече от два месеца, за да осигурят необходимата продукция в пикови периоди, показват документите.Наети са били повече от 1000 ученици на възраст от 16 до 18 години.Китайските фабрики имат право да наемат ученици на възраст от 16 години, но е забранено те да работят нощем и извънредно.17-годишно момиче, което учи компютърни науки, започнало работа във фабрика за производство на Amazon Echo миналия месец. Поставили му условие да поставя защитен филм на 3000 устройства Echo Dots всеки ден. Учителят ѝ казал, че ще работи 8 часа на ден при петдневна седмица, но след това условията били променени: 10 часа на ден, 6 дни седмично. Казва, че е много уморително. Опитала да каже на ръководителя на поточната линия, че не иска да работи извънредно. Той разказал на учителя, а той поставил ултиматум - ако не работи извънредно, ако не може да бъде стажантка във Foxconn, това ще постави под въпрос дипломирането ѝ и стипендията ѝ в училище.Foxconn, които произвеждат също \"Айфони\" за Apple, признават, че учениците са били наети незаконно и уверяват, че ще предприемат незабавни действия, за да спрат тази практика. В изявление компанията пише: \"Удвоихме контрола над стажантските програми във всяко партньорско училище, за да сме сигурни, че при никакви обстоятелства стажантите няма да работят извънредни часове или нощем\".\"Имаше случаи в миналото, когато слабият надзор от страна на местния мениджмънт е позволил това да се случи и, въпреки че на засегнатите стажанти е платено допълнително, това не е приемливо. Предприехме незабавни стъпки, за да сме сигурни, че това няма да се повтори.\"Въпреки това компанията защитава политиката си да наема ученици с мотива, че са на възраст, в която е законно да работят и че така им дава възможността да придобият практически опит и обучение в редица области, което би подкрепило усилията им да намерят работа след завършването им.Говорител на управляваната от най-богатия човек в света Джеф Безос Amazon заяви, че компанията няма да толерира нарушаването кодекса за поведение на доставчиците си, че регулярно оценява доставчиците, например чрез независими одитори.Ако открием нарушения, предприемаме подходящите стъпки, включително като изискваме незабавни корекции - увери говорителят. Той подчертава, че е започнало спешно разследване на най-високо ниво на обвиненията към Foxconn.Документите, получени в \"Гардиън\" от организации за трудови права в Китай, показват, че фабриките използват учениците, за да попълнят необходимата им бройка работници, поради трудностите им да наемат постоянна работна ръка. Една фабрика например се нуждаела приблизително от 7000 работници, за да осигури исканата продукция в периода април - октомври, но успяла да наеме само около 30 работници на седмици и се обърнала към агенция за наемане на работници и стажанти.Стажантите можели да бъдат 15% от необходимия общ брой на персонала.Други използвали учениците, за да намалят цената на труда.Документи показват, че Foxconn плаща по 16.54 юана на час (£1.93), включително за извънредния труд. Опитните работници стрували на компанията по 20.18 юана на час.В същото време през януари Amazon обяви, че е продала повече от 100 милиона устройства Alexa, чиято единична цена започва от около $50 в САЩ, £50 във Великобритания и 79 австралийски долара в Австралия, но по-сложните модели могат да струват и три пъти повече.", "date": "2019.08.09", "title": "Стотици китайски ученици принудени да произвеждат нощем смарт устройства за гиганта Amazon"}
{"url": "https://offnews.bg/volejbol/lavovete-zapochvat-sreshtu-egipet-v-olimpijskata-kvalifikatcia-708952.html", "text": "Днес във Варна стартира олимпийската квалификация при мъжете за Токио 2020. Първият съперник на селекцията на Силвано Пранди е отборът на Египет, а мачът е от 20,30 часа.Преди това от 17,00 часа е мачът между фаворита Бразилия и Пуерто Рико. Българите нямат право на грешка тази вечер, както и утре срещу Пуерто Рико, за да запазят шансове за първото място преди решителната среща с олимпийския шампион Бразилия.\"Пътят към Токио минава през Варна и през трите тежки мача, които ни очакват. Затова не бива да обобщаваме този турнир с един своеобразен финал срещу Бразилия. Важна е всяка среща. Основната ни цел е да играем добре във всеки от трите дни и срещу всеки съперник.Ако сме достатъчно силни, ще тръгнем към Токио от Варна. Ако не, ще трябва да преследваме целта си през поправителна сесия. Сега обаче задачата ни е да спечелим първия мач срещу Египет“, каза Силвано Пранди в навечерието на мачовете.Билетите за олимпийската квалификация са в продажба на ticketportal.bg, на касата на Двореца на културата и спорта и на касата на Летния театър във Варна. Пропуските са на цени, започващи от 25 лева за пакетен билет за трите дни и общо шестте мача от турнира и от 10 лева за дневен билет.Програмата:Петък, 9 август:17:00 часа: Бразилия - Пуерто Рико20:30 часа: България - ЕгипетСъбота, 10 август:17:00 часа: Бразилия - Египет20:30 часа: България - Пуерто РикоНеделя, 11 август:17:00 часа: Египет - Пуерто Рико20:30 часа: България - Бразилия", "date": "2019.08.09", "title": "\"Лъвовете\" започват срещу Египет в олимпийската квалификация"}
{"url": "https://offnews.bg/obshtestvo/trusovete-v-turtcia-bili-plitki-zatova-ne-sa-useteni-u-nas-708947.html", "text": "Цяла нощ в Турция е имало афтършокови трусове след , обясни проф. Николай Милошев от Институт по геофизика по БНТ.И двете земетресения са били плитки, затова не са усетени в България, обясни той. Професорът подчерта, че българите нямат сеизмична култура. Трудно е, но не бива да се изпада в паника, когато земята се люлее под краката ти, каза още специалистът. Той даде за пример Япония, където трусовете са ежедневие и хората знаят какво поведение трябва да имат при такъв тип природни бедствия. В днешно време вече разполагаме с много по-качествена апаратура, улавяме много по-слаби земетресения, което преди беше невъзможно, обясни професорът.", "date": "2019.08.09", "title": "Трусовете в Турция били плитки, затова не са усетени у нас"}
{"url": "https://offnews.bg/obshtestvo/12-chasa-bez-voda-v-chasti-ot-orlandovtci-708891.html", "text": "„Софийска вода” временно ще прекъсне водоснабдяването в част от столицата днес, съобщиха от дружеството. Превключване на уличен водопровод на ул. „Каменоделска“ в кв. „Орландовци“ налага спиране на водоподаването от 09:00 до 21:00 часа по ул. \"Каменоделска“ от ул. \"Малашевска\" до ул. \"Първа Българска Армия\", по ул. \"Първа Българска армия\" от ул. \"София\" до ул.\"Каменоделска\". ", "date": "2019.08.09", "title": "12 часа без вода в части от Орландовци"}
{"url": "https://offnews.bg/futbol/futbolist-1-na-balgaria-za-2013-godina-stigna-do-treta-liga-708956.html", "text": "Третодивизионният Вихрен (Сандански) картотекира в ЗС на БФС Иван Иванов.Футболист №1 за 2013-та година на България пропусна първите две срещи на тима от Сандански, след като от последния му клуб в Турция - Алтай (Измир), забавиха жълтата му карта.Иванов ще бъде на разположение на треньора Здравко Лазаров-Електричката за гостуването на Марек в Дупница утре. Срещата е от втория кръг на Югозападната трета лига.31-годишният футболист през кариерата си е играл за Локомотив (Пловдив), ЦСКА, Берое, Пирин и чуждестранните Партизан, Базел, Панатинайкос, Арсенал (Тула), Алания, Алтай, Паланга. Иванов има и 40 двубоя за националния отбор на България.Сега Иванов ще радва феновете в южния град.", "date": "2019.08.09", "title": "Футболист №1 на България за 2013 година стигна до Трета лига"}
{"url": "https://offnews.bg/zdrave/kak-da-izpolzvame-klimatika-za-da-ne-vredi-na-zdraveto-ni-708955.html", "text": "Не е добър вариант климатиците да се включват на максимална или минимална стойност. Това коментира пред БТА гл.ас. д-р инженер Кръстин Йорданов от Техническия университет във Варна.Според него е най-добре през зимата в помещенията да се поддържа температура от 22 градуса, през лятото - между 25 и 27, като най-добре е те да са с 5-6 градуса по-малко в сравнение с външната температура.Специалистът уточни, че няма как в градските автобуси да се постига голямо разхлаждане през горещите дни, тъй като телата на пътниците също отделят топлина. Вариантът хората да се чувстват напълно комфортно е броят им да е по-малък или точно колкото пише за седящи и правостоящи места.Позицията на Йорданов е, че изборът на климатик е строго индивидуален за всяко помещение. Без значение къде ще бъде монтирана машината обаче - ниско долу или до тавана, филтърът й трябва да се почиства редовно, както и ламелите под него.От гледна точка на ефективността централната климатизация е по-добра, каза още Йорданов. Тогава натоварването на цялата мрежа е равномерно, а и поддръжката е значително по-лесна. Освен това, големите климатични инсталации винаги вкарват пресен въздух, който варира между 30 и 50 кубически метра на час за един човек, докато малките машини въртят един и същ въздух. Позицията на специалиста е, че ако няма централна климатизация на сградата, за офис помещенията е по-добре климатиците да работят постоянно, особено през зимата. В домашни условия ползването на машините е по-различно, особено, ако през деня няма хора. Освен това зависи от самото строителство на сградата, дали терасите са затворени, дали се образува влага. Недостатъкът на климатика е, че за да работи ефективно, помещенията трябва да са затворени, за да може уредът да поддържа микроклимата, посочи Йорданов. По думите му стаите редовно трябва да се проветряват, независимо дали е лято или зима. Освен това е задължително филтърът да се почиства периодично и да се следи дали топлообменикът не е натрупал мръсотия върху ламелите.Първообразът на климатиците всъщност е хладилната машина, разказа Йорданов. По думите му всички останали термопомпи, както и самият климатик, са просто различни наименования. Той си е термопомпа въздух-въздух, като тялото отвън използва енергията на въздуха, за да охлади фреона, а вътре в помещението да го изпари. Използвайки двете флуидни среди, реализира процеса на разлика в температурите - през лятото външното тяло духа топло и охлажда вътре, през зимата - обратното. Всъщност, разликата между климатика и хладилната витрина в повечето случаи е само един вентил, поясни експертът. Той допълни, че климатиците са измислени първо за бирената промишленост - да се охлажда пивото. След това този тип машини \"навлизат\" и в месарниците и други магазини за хранителни продукти, тъй като търговците разбрали, че така ще си съхраняват по-добре стоката.Преди фреона, използваният агент е бил амоняк, каза още Йорданов и уточни, че всъщност всичко се води като хладилен агент, включително и водата. Сега като екологичен хладилен агент навлиза въглеродният диоксид, тъй като се добива лесно и е по-евтино, посочи специалистът. При климатиците производителите винаги се стремят коефициентът на преобразуване да е 1:3 - т.е. ако се вложи 1 киловат електрическа енергия, той да отдаде 3 киловата топлинна, обясни Йорданов. За сравнение той посочи, че една обикновена електрическа печка с 1 реотан черпи 1 киловат ток, за да осигури 2 киловата топлина. При хладилната машина съотношението обикновено е 1 към 2-2,5 киловата отдадена енергия. Йорданов каза още, че този тип техника до голяма степен зависи от външната температура. Те работят най-оптимално през пролетта и есента, когато навън е почти толкова топло, колкото и вътре.", "date": "2019.08.09", "title": "Как да използваме климатика, за да не вреди на здравето ни"}
{"url": "https://offnews.bg/politika/ivancheva-moiat-ekip-podgotvi-razmiana-na-tereni-za-stroezhi-ne-fand-708954.html", "text": "Бившият кмет на Младост Десислава Иванчева и заместничката й Биляна Петрова са били на среща в Столична община в деня на ареста си за подкуп на 17 април м.г. заради план за преместване на конфликтни строежи в Младост. Става въпрос за трите имота, предвидени за застрояване, за които  съобщи, че е постигнато съгласие със собствениците и терените ще останат зелени площи. Десислава Иванчева и Биляна Петрова настояват кметът Фандъкова да представи документ с писмено заявено съгласие на собствениците на трите имота, за които твърди, че са се съгласили на преместване. Както и да покаже своята заповед, с която твърди, че е формирала екип, начело с главния архитект Здравко Здравков, за разглеждане на „повече от 30 имота в Младост, предвидени за строителство”.Настояваме кметът на София да се ангажира с конкретен срок за финализиране на процедурата по размяна на трите имота, за които твърди, че е постигнато съгласие.Инициативата за преместването на конфликтни строежи от зелени площи между блоковете в свободни общински терени започва кметът на Район „Младост” Десислава Иванчева още в началото на мандата ѝ в края на 2016 г. През декември 2017 г., Иванчева поставя начело на екипа за преместването зам.-кмета Биляна Петрова и главния архитект на района Стефан Стефанов. След наистина дълги и тежки преговори съгласие за преместване екипа на Иванчева постига не с трима, а с четиринайсет собственици и инвеститори - на два имота с обща площ от 12,395 дка и обща разгъната застроена площ от 38 095 кв.м. На първия имот, който се намира в \"Младост 4\" и е с площ 2.4 дка, беше планирано да се преместят два проблемни строежа – този до бл. 11 и една от секциите до бл. 70 в Младост 1.  С дванайсет от четиринайсетте е постигната договорка да бъдат преместени именно на втория парцел - мястото, което Фандъкова посочва – до магазините HIT и „Принцес“ на бул. „Ал. Малинов“. Теренът е с площ 9985 кв. м и е част от капитала на общинското дружество \"Софийски имоти\" ЕАД. Проектът за разделяне между инвеститорите е изработен от екипа на район \"Младост\", начело с главния архитект Стефанов.Тук трябваше да се преместят освен 3-те терена, за които говори Фандъкова - (при бл. 321, при бл. 401, бл. 68), още 9 проблемни терена - две от секциите при бл. 70 и други. Документацията за преместване беше в колата и беше \"арестувана\" на 17 април 2018 г.Ще бъде поискано копие от съда, за да Ви информираме допълнително, пишат Иванчева и Петрова. ", "date": "2019.08.09", "title": "Иванчева: Моят екип подготви размяна на терени за строежи, не Фандъкова"}
{"url": "https://offnews.bg/futbol/vizhte-vsichki-rezultati-ot-liga-evropa-708957.html", "text": "Вече се изиграха всички първи срещи от третия предварителен кръг на турнира Лига Европа. България беше представена от три отбора в тази фаза, като сигурен за плейофите за влизане в групите вече е шампионът Лудогорец.Разградчани разгромиха уелския Дъ Ню Сейнтс с 5:0 у дома и спокойно гледат към реванша. В средващия кръг съперник ще им бъде някой измежду Марибор и Розенборг. ЦСКА също съхрани шансове след 1:1 срещу Зоря Луганск в София, а Локомотив загуби с 0:1 от френския Страсбург в Пловдив.Всички резултати от първите срещи в третия квалификационен кръг на турнира Лига Европа:Aстана (Казахстан) - Ла Валета (Малта) 5:1AEK Ларнака (Кипър) - Гент (Белгия) 1:1Пюник (Армения) - Уулвърхямптън (Англия) 0:4Спарта Прага (Чехия) - Трабзонспор (Турция) 2:2Университатя Крайова (Румъния) - АЕК Атина (Гърция) 0:2Брьондби (Дания) - Брага (Португалия) 2:4Вентспилс (Латвия) - Витория Гимараеш (Португалия) 0:3Тун (Швейцария) - Спартак Москва (Русия) 2:3Moлде (Норвегия) - Арис Солун (Гърция) 3:0Maлмьо (Швеция) - Зрински Мостар (Босна и Херцеговина) 3:0Шериф (Молдова) - АИК (Швеция) 1:2Maриупол (Украйна) - АЗ Алкмаар (Холандия) 0:0Нефтчи (Баку, Азербайджан) - Бней Йехуда (Израел) 2:2Хаугезунд (Норвегия) - ПСВ Айндховен (Холандия) 0:1Лудогорец (България) - Дъ Ню Сейнтс (Уелс) 5:0Фейенорд (Холандия) - Динамо Тбилиси (Грузия) 4:0ЦСКА (България) - Заря Луганск (Украйна) 1:1Антверпен (Белгия) - Виктория Пилзен (Чехия) 1:0Локомотив Пловдив (България) - Страсбург (Франция) 0:1Макаби Тел Авив (Израел) - Судува Мариамполе (Литва) 1:2ФК Сараево (Босна и Херцеговина) - БАТЕ Борисов (Беларус) 1:2Дюделанж (Люксембург) - Номе Калю (Естония) 3:1Мидтюланд (Дания) - Глазгоу Рейнджърс (Шотландия) 2:4Риека (Хърватия) - Абърдийн (Шотландия) 2:0Норкьопинг (Швеция) - Апоел Беер Шева (Израел) 1:1Вадуц (Лихтенщайн) - Айнтрахт Франкфурт (Германия) 0:5Аустрия Виена (Австрия) - Аполон Лимасол (Кипър) 1:2ФКСБ (Румъния) - Млада Болеслав (Чехия) 0:0Торино (Италия) - Шахтьор Солигорск (Беларус) 5:0Люцерн (Швейцария) - Еспаньол (Испания) 0:3Легия Варшава (Полша) - Атромитос (Гърция) 0:0Партизан Белград (Сърбия) - Малатияспор (Турция) 3:1от сряда:Слован Братислава (Словакия) - Дъндолк (Реп. Ирландия) 1:0от вторник:Арарат-Армения (Армения) - Сабуртало (Грузия) 1:2ФК Рига (Латвия) - ХИК Хелзинки (Финландия) 1:1Сутиеска (Черна гора) - Линфилд (Северна Ирландия) 1:2", "date": "2019.08.09", "title": "Вижте всички резултати от Лига Европа"}
{"url": "https://offnews.bg/zvezdi/uili-nelsan-otmeni-turneto-si-zaradi-dihatelni-problemi-708959.html", "text": "Световнозизвестната кънтри звезда Уили Нелсън отмени турнето си поради респираторни проблеми и няма да може да гастролира в петък пред публиката в Гранд Рапидс, щата Мичиган, както беше предвидено, съобщава Асошиейтед прес, цитирана от БТА.Осемдесет и шест годишният ветеран се извини на феновете си в Туитър за причиненото неудобство. \"Трябва спешно да отида на преглед при лекаря си!\", написа звездата в Туитър. Нелсън току-що беше приключил гастрола си с Алисън Краус в град Толидо, щата Охайо.Беше предвидено Уили Нелсън да вземе участие в концерт в подкрепа на фермерите заедно с Джон Меленкамп, Дейв Матюс, Нийл Йънг и Бони Райт на 21 септември. Турнето на кънтри легендата трябваше да завърши на 29 ноември в град Такървил, щата Оклахома.", "date": "2019.08.09", "title": "Уили Нелсън отмени турнето си заради дихателни проблеми"}
{"url": "https://offnews.bg/sviat/kliuchova-sreshta-v-kipar-gaz-federatcia-i-famagusta-na-masata-708944.html", "text": "Лидерите на двете кипърски общности Никос Анастасиадис и Мустафа Акънджъ ще проведат среща днес, за да се потърси възможност да се възобновят преговорите за уреждане на Кипърския въпрос. Те бяха прекратени през юли 2017 г., припомня БНР. Основният спор е за природния газ край острова.Кипърската гръцка страна настоява за прекратяване на незаконните газови сондажи на Турция в морската зона на Кипър. Кипърската турска страна ще настоява да участва с решаващ глас в управлението на газовите сондажи на Кипър и споделянето на приходите от тях още преди постигането на цялостно решение на Кипърския въпрос.Анастасиадис ще включи в дневния ред на срещата съдбата на „града-призрак” Вароша – мъртвото от 45 години кипърско-гръцко предградие на Фамагуста в окупираните територии. ", "date": "2019.08.09", "title": "Ключова среща в Кипър - газ, федерация и Фамагуста на масата"}
{"url": "https://offnews.bg/sviat/pravitelstvoto-v-italia-se-razpada-salvini-poiska-predsrochni-izbori-708948.html", "text": "След месеци напрежение между коалиционните партньори в правителството Италия е изправена пред предсрочни избори.За провеждането им призова вчера вицепремиерът, министър на вътрешните работи и лидер на крайнодясната партия \"Лига\" Матео Салвини с обяснението, че различията между \"Лига\" и \"Пет звезди\" не могат да бъдат преодолени.Късно снощи премиерът - безпартийният професор по право Джузепе Конта - даде пресконференция, на която не скри раздразнението си, обвини Салвини, че е предизвикал кризата и го призова да обясни пред парламента и обществото какво го е накарало да поиска края на правителството.Лидерът на \"Пет звезди\" Луиджи ди Майо обяви, че партията му не се страхува от нови избори. Партията на Салвини обаче е напред в проучванията на общественото мнение, основно поради твърдата ѝ позиция срещу нелегалната имиграция. На последните избори \"Пет звезди\" спечели два пъти повече гласове от \"Лига\", но сега съотношението е противоположното.Ябълката на раздораПолитическите сблъсъци за проекта за железопътна линия между италианския град Торино и френския - Лион доведоха до решението на премиера Конта да го замрази през март. Многомилиардната линия включва прокопаването на 58-километров тунел през Алпите, срещу което остро се противопоставят от \"Пет звезди\" - и заради разходите, и заради околната среда.Прогнозната стойност на тунела е 8.6 милиарда евро, но доклад на италианското правителство посочва, че реално тя може да достигне 20 милиарда.\"Лига\" защитава проекта с мотива, че той ще създаде работни места и ще стимулира икономическия растеж, както и че превозването на товарите с жп транспорт не вреди на околната среда. Поддръжниците на проекта изтъкват още, че той би съкратил времето за пътуване между двата града до само 2 часа. Тунелът би позволил и пътуване от Париж до Милано за около четири часа, при сегашни 7.Проектът бе предложен преди 20 години и част от тунела вече е изкопана. Трябва да бъде завършен през 2025 г.Именно конфликтът, породен от проекта, бе изтъкнатият от Матео Салвини пример за невъзможността на двете партии в правителството да продължат да работят заедно.Сега президентът Седнжо Матарела теоретично би могъл да излъчи правителство и да отложи новите избори до следващата година.", "date": "2019.08.09", "title": "Правителството в Италия се разпада: Салвини поиска предсрочни избори"}
{"url": "https://offnews.bg/temida/ivan-todorov-shte-svaliam-pravitelstvoto-hahaha-v-novite-dokazatel-708972.html", "text": "Прокуратурата направи публично достояние новите доказателства по делото за хакерската атака срещу НАП, които представи вчера пред въззивната инстанция на делото за мярката на собственика на ТАД Груп Иван Тодоров. АСнС го върна в ареста след като се запозна с разпити на свидетели, експертни справки и други документи с пряко отношение към предмета на доказване, съобщиха днес от спецпрокуратурата. Извършеното престъпление разкрива изключително висока степен на обществена опасност предвид настъпилите вредни последици и други отегчаващи обстоятелства. От сървърите на НАП са източени личните данни на над пет милиона български граждани, а в общодостъпен сайт във файл „NE SE CHISTIIIIIII“ са събрани данни за 2099 лица, заемащи висши държавни длъжности /три имена, ЕГН и заемана длъжност/. Засегната е информационната сигурност на десетки търговски дружества и държавни органи.Апелативната специализирана прокуратура и Специализираната прокуратура считат, че българските граждани имат право на информация по въпроси, които представляват за тях законен интерес, ако информацията не е държавна или друга защитена от закона тайна или не се засягат чужди права. Представянето на данни и/или доказателства, част от досъдебни производства е възможност за обществото да си изгради правилна преценка за обосноваността на наказателното преследване по казуси предизвикващи голям интерес. Специализираната прокуратура и Апелативната специализирана прокуратура ще спазват, както и до момента презумпцията за невиновност и няма да оповестяват информация, която би застрашила хода на наказателното производство. Водени от това разбиране, при абсолютно спазване на закона ще продължим да информираме обществеността по въпроси, представляващи голям обществен интерес. Българските граждани имат право да знаят.Предвид изложеното и след разрешение на прокурор по реда на чл.198, ал.1 от НПК /който в хода на досъдебното производство единствено може да даде разрешение за разгласяване на информация от същото/, представяме част от доказателствения материал по досъдебно производство № 142/2019 г. по описа на СО – СП. С цел максимална коректност и избягване на инсинуации за въздействие върху съда, това става след обсъждането им от АпСпНС. Файловете са със заличени лични данни и не съдържат факти и обстоятелства, увреждащи интересите на трети страни, както и нецензурни думи или изрази, пише в съобщението на спецпрокуратурата. В чат група „tad cyber team“ e установена публикация, в която на 05.03.2019г. Иван Тодоров пише: „ Ще свалям правителството, хаха“. Доказателствата на прокуратурата , , и . ", "date": "2019.08.09", "title": "Иван Тодоров: \"Ще свалям правителството, хахаха\" в новите доказателства на обвинението"}
{"url": "https://offnews.bg/zvezdi/kejt-diskvalifitcirana-ot-turnir-po-vetrohodstvo-sharlot-se-plezi-na-708983.html", "text": "Дисквалифицираха херцогинята на Кеймбридж Катрин от турнир по ветроходство на остров Уайт, съобщава „Контакт мюзик“, цитиран от \"Дарик\". Турнирът за Купата на краля се провежда с благотворителна цел – набират се средства за различни каузи под патронажа на британските кралски особи.Отборът, чийто капитан беше съпругата на принц Уилям, се нареди седми в крайното класиране. Причината – гребците тръгнаха твърде рано и след това не успяха да се върнат на стартовата линия, което ги дисквалифицира. В духа на спортсменската традиция Катрин беше изключително щастлива, когато й връчиха дървена лъжица – трофеят на отбора, останал последен. Лодката на съпруга й принц Уилям се нареди трета, а победител стана отборът, чийто капитан беше британският пътешественик и експерт по оцеляване Беър Грилс.На събитието присъстваха и две от трите им деца - принц Джордж и принцеса Шарлот. Внучката на кралица Елизабет II е известна със своя нрав и често може да бъде забелязана да нарушава официалния протокол. Така, когато майка й я заведе до прозорец, за да гледа връчването на наградите, 4-годишната принцеса не помаха на хората, а им се изплези. Принц Джордж също изглежда се забавляваше, но беше малко по-обран в поведението си.", "date": "2019.08.09", "title": "Кейт дисквалифицирана от турнир по ветроходство, Шарлот се плези на фотографите"}
{"url": "https://offnews.bg/futbol/zhunior-moraesh-niama-da-se-iznenadam-tcska-da-stigne-do-duzpi-sresht-708981.html", "text": "Бразилецът Жуниор Мораеш бързо стана любимец на феновете на ЦСКА. Те го обичат силно и до момента, въпреки че напусна клуба преди доста години и направи име в Украйна, като дори взе местен паспорт и дебютира за националния отбор.Нападателят даде мнението си за битките на \"армейците\" срещу Зоря в Лига Европа:\"ЦСКА се изправя срещу много тежък съперник. Зоря е клуб, който практикува силов и динамичен футбол. Винаги ми е било трудно да играя срещу тях. Много е важна ролята на треньора и тактиката, която ще приложи в тези два мача.Футболистите трябва да излязат от първата минута без капка притеснение и да бъдат много концентрирани. Зоря е опасен на контраатаки. Играта им прелива много бързо от защита в атака.Името на ЦСКА е достатъчен атестат за футболистите да излязат и да направят две силни срещи. Много ми е трудно да се ангажирам с прогноза за краен изход. Очаквам това да е един от най-оспорваните двубои от този трети квалификационен кръг на Лига Европа.Не бих се изненадал, ако се стигне до продължения и дузпи. Като човек, който носи ЦСКА в сърцето си, ще стискам силно палци за отбора. Да ме зарадват и да продължат!\", каза той за официалната програма на първия мач със Зоря.", "date": "2019.08.09", "title": "Жуниор Мораеш: Няма да се изненадам ЦСКА да стигне до дузпи срещу Зоря"}
{"url": "https://offnews.bg/zdrave/parvi-sluchaj-na-zapadnonilska-treska-v-balgaria-obnovena-708976.html", "text": "Първи случай на Западнонилска треска е регистриран в България. Заболяването е потвърдено при 60-годишна жена от Монтана, която е с възпаление на мозъка.Жената вече е в стабилно състояние, съобщи пред БНР професор Тодор Кантарджиев, директор на Националния център по заразни и паразитни болести:„Знаете, това е заболяване, предавано чрез комарите и протича със засягане на централната нервна система. Тази жена е била с неврологична симптоматика от около седмица. Вече е добре и нещата при нея вървят благоприятно. Заболяването е заразно, само ако е в острата фаза, в температурната фаза ако някой комар ухапе и пренесе на други хора. Заболяването не се предава директно от човек на човек, предава се само чрез комар или чрез заразена кръв при кръвопреливане“.Според професор Кантарджиев пикът на западнонилската треска предстои в края на този месец и през септември.", "date": "2019.08.09", "title": "Първи случай на Западнонилска треска в България (обновена)"}
{"url": "https://offnews.bg/obshtestvo/advokatat-na-kristian-bojkov-prokuraturata-vadi-dumite-mu-ot-kontekst-709000.html", "text": "Публикуваните от прокуратурата разговори на Кристиян Бойков са извадени от контекста. Това заяви адвокатът на Бойков Любен Казанлиев. „Считам, че публикуваните в момента документи са поредната порция абсурд, сътворен от прокуратурата. Конкретно тези разговори, които се публикуват, са разговори, касаещи текущи клиенти на „ТАД Груп”, на които се прави одит към момента на провеждане на тези разговори”, заяви Казанлиев, цитиран от bTV.Изявлението му дойде по повод публикуваната от прокуратурата нова серия доказателства от разследването на хакерската атака срещу НАП, при която изтекоха лични данни на милиони българи.Сред доказателствата са протоколи от разпити на свидетели и разговори в приложение за криптиран чат. На сайта на прокуратурата са качени показанията на представители на четири застрахователни дружества, чиито данни са източени. За тях прокуратурата твърди, че са рекетирани от „ТАД Груп”.Един от свидетелите пък разказва, че обвиненият за хакерската атака Кристиян Бойков му се похвалил, че е хакнал пръскачките на парламента. Това беше посочено от прокуратурата като едно от доказателствата, че целта на хакерската атака била да клати правителството, като в случая с пръскачките намерението било управляващите да се злепоставят, след като важни гости са опръскани при влизане в парламента. Малко след това от Народното събрание опровергаха прокуратурата по въпроса, като обясниха, че лехите пред сградата на парламента се поливат ръчно. Според изнесените данни кибератаката срещу НАП е обсъждана още през пролетта във фирмения чат на „ТАД Груп”.„Ще свалям правителството, хаха!”, е написал собственикът на компанията Иван Тодоров, който също е сред обвиняемите.Близо месец по-късно Кристиян Бойков пише: \"Който намери IP адреса на новия сървър на НАП, печели една каса бира\".След това пък Бойков, който се изявява с псевдонима Джон Доу, пише \"НАП тая вечер си заминава\".Един от разпитаните служителите във фирмата казва, че Кристиян е искал да направи пробив в информационната система на НАП и да свали база данни. Според други двама свидетели от фирмата той е търгувал с крадени данни, като шефът му е знаел за това и дори му е дал такава задача, като идеята била да се хакват различни сайтове, а след това на фирмите да се предлага да станат клиенти на фирмата. ", "date": "2019.08.09", "title": "Адвокатът на Кристиян Бойков: Прокуратурата вади думите му от контекста"}
{"url": "https://offnews.bg/sviat/opasno-vreme-na-3-kontinenta-snezhna-vielitca-dazhdove-i-tajfun-poko-708971.html", "text": "Опасно време в Австралия, Великобритания и Китай предизвика редица мерки на властите. Силни ветрове, сняг и пороен дъжд върлуват в Австралия. Във Великобритания е обявен жълт код за опасни бури, а властите в Китай обявиха червен код заради наближаващия мощен тайфун Лекима.Ледени ветрове до 120 км/ч, сняг и проливни дъждове връхлетяха щатите Южна Австралия, Виктория и части от Нов Южен Уелс. Полетите на летищата в Сидни и Мелбърн бяха отменени, а хиляди домакинства останаха без ток. Климатичната аномалия предизвика много инциденти и доведе до стотици обаждания към държавната служба за спешни ситуации в трите щата.\"Това е най-студената вълна в тази част на страната от началото на годината\" - каза ръководителят на Австралийската метеорологична служба Роан Смит, цитиран от британския в. \"The Guardian\".Великобритания обяви жълт код за опасно време, а метеоролозите прогнозират ветрове до 60 мили/ч в части от Западен Уелс, Югозападна Англия и крайбрежието на Ламанша. В Шотландия спряха фериботи и влаковете. Редица събития и фестивали на открито бяха отменени.Предупреждението за силни дъждове обхваща моста Whaley, където наскоро жителите бяха евакуирани, поради опасенията, че проливните валежи могат да спукат язовирната стена и да стане наводнение.Очаква се гръмотевичните бури да продължат до неделя сутринта, обхващайки Северна Ирландия, по-голямата част от Шотландия и северните части на Англия.Китай също се готви да посрещне природна стихия. Властите в страната обявиха червен код в очакване на мощния тайфун Лекима, който помита Тайван с ветрове със скорост над 190 км /ч., а в събота се очаква да удари китайската провинция Джъдзян.В региона са разположени аварийни екипи, съобщи китайското министерство на извънредните работи.Хиляди души население са предупредени да се приготвят за евакуация.Предупреждения за наводнения са издадени и за източните участъци на реките Яндзъ и Хуанхъ и ще бъдат в сила до сряда. Провинциите Дзянсу и Шандун също се очаква да бъдат засегнати.Отменено е движението на влаковете към и от региона на делтата на р. Яндзъ.Лекима е един от двата тайфуна над западната част от Тихия океан в момента. Пò на изток тайфунът Кроса причинява проливни дъждове над Марианските острови и Гуам. Той се придвижва на северозапад и би могъл да удари Япония през следващата седмица, предупреждават метеоролози.", "date": "2019.08.09", "title": "Опасно време на 3 континента: Снежна виелица, дъждове и тайфун покосяват Австралия, Великобритания и Китай"}
{"url": "https://offnews.bg/sviat/tramp-poluchil-mnogo-hubavo-pismo-ot-kim-chen-un-709001.html", "text": "Американският президент Доналд Тръмп заяви, че е получил вчера \"много хубаво писмо\" от севернокорейския лидер Ким Чен-ун, предаде Ройтерс, цитирана от БТА.Тръмп заяви пред журналисти, че може да се срещне отново с Ким, но не уточни кога.В писмото севернокорейският лидер е обяснил, че неотдавнашните изпитания на ракети, извършени от страната му, са били в отговор на съвместни военни учения на САЩ и Южна Корея.\"Той е недоволен заради военните маневри... Знаете, че и аз никога не съм ги харесвал\", каза Тръмп.Пхенян извърши четири изпитания на ракети в рамките на седмица. ", "date": "2019.08.09", "title": "Тръмп получил 'много хубаво писмо' от Ким Чен-ун"}
{"url": "https://offnews.bg/futbol/as-na-beroe-gotov-za-gostuvaneto-na-levski-708953.html", "text": "Крилото на Берое Педро Еуженио е възстановен от травмата, която го тормозеше. Вчера португалецът тренира наравно със съотборниците си.Той със сигурност ще е готов за игра за мача с Левски на “Герена”, макар да е малко вероятно да започне като титуляр, съобщава \"Тема спорт\".Двата тима се изправят един срещу друг в събота от 20:30 часа.Това е лоша новина за “сините”, тъй като Еуженио често обича да бележи във вратата им. Той донесе победата на заралии в последното им гостуване на “Георги Аспарухов” през миналия сезон.Междувременно тренировки с Берое започна и новото попълнение на тима Ибрахима Конте. Гвинейският халф, чиято кариера е минала основно в Белгия, все още няма картотека.Шефовете на заралии обаче се надяват днес да успеят да уредят документацията му и той да може да играе срещу Левски.", "date": "2019.08.09", "title": "Ас на Берое готов за гостуването на Левски"}
{"url": "https://offnews.bg/obshtestvo/konkurs-za-fotografia-osinovi-liubovta-v-podkrepa-na-bezdomnite-zhiv-708979.html", "text": "Кампанията на Организация за защита на животните “Четири лапи” за осиновяването на бездомни животни „Осинови ме” обявява конкурс за фотография на тема “Осинови любовта”. Най-добрите кадри ще бъдат част от изложба на открито през есента.“Можеш ли да разкажеш в един кадър своето усещане за бездомните животни? А защо не опиташ? Печелиш шанс да станеш част от нашата кампания в подкрепа на бездомните животни “Осинови.ме”Така организаторите на кампанията - “Четири лапи”, призовават професионалисти, любители и просто хора, които обичат животните да станат активна част от каузата, посветена на бездомните - изоставени, изхвърлени, измъчвани и спасени или просто родени на улицата кучета и котки.Всеки желаещ да вземе участие в конкурса може да направи това като разкаже в един кадър как вижда живота на бездомните животни.Крайният срок за изпращане на историите е 15.09.2019 г., а най-добрите фотографии ще бъдат част от изложба в градинката “Кристал” в столицата. За участниците ще има и специални награди от “Четири лапи”.Задължително условие за кандидатите е да приложат към фотографията, с която участват, и кратка история на това къде, как и по какъв повод е заснета, както и описание на героя си, ако е бездомен и искат да му помогнат да намери дом. Фотографиите и текстовете към тях трябва да бъдат изпратени по имейл на адрес:  ", "date": "2019.08.09", "title": "Конкурс за фотография 'Осинови любовта' в подкрепа на бездомните животни"}
{"url": "https://offnews.bg/tehnologii/a1-startira-predvaritelni-prodazhbi-na-novia-samsung-galaxy-note10-10-708975.html", "text": " стартира предварителни продажби на двата най-нови флагмана на Samsung –  и . Клиентите могат да заявят желаните устройства до 23:59 часа на 22 август на сайта на телекома, а официалният старт на продажбите в магазините започва на 23 август.По време на предварителните продажби, при връщане на свой стар смартфон, клиентите на А1 ще могат да се възползват от 200 лева отстъпка за двата модела. Така те ще имат възможност да закупят Samsung Galaxy Note10 за 43,99 лева на месец или 949,99 лева в брой с абонаментен план . При същите условия цената на Samsung Galaxy Note10+ е 53,99 лева на месец или 1 169,99 лева в брой.Galaxy Note10 притежава 6,3-инчов FHD+ Dynamic AMOLED, а Galaxy Note10+ – 6,8-инчов Quad HD+ Dynamic AMOLED дисплей, който допълва елегантния дизайн на устройството. Спрямо своя предшественик Note10 серията e с по-тънък и лек корпус, който ще се предлага у нас в нов основен цвят – сребърно сияние. Двата модела ще са налични и в цвят черно сияние, допълнен от розово сияние за Galaxy Note10 и бяло сияние за Galaxy Note10+.Galaxy Note10 идва с тройна основна камера, която включва ултраширокоъгълен 16 MP обектив (f/2.2), широкоъгълен 12 MP обектив (f/1.5 & 2.4) и 12 MP телеобектив (f/2.1). При Note10+ основната камера е четворна и към вече изброените обективи прибавя ToF сензор, който дава дълбочина на кадрите. И двата модела са оборудвани с 10 MP f/2.2 предна камера.Камерата на новата серия на Samsung предлага мигновена смяна между обективите и audio zoom, който акцентира върху звука в приближената зона. Потребителите разполагат и с изцяло нови начини за записване на видео с два зрителни ъгъла – ултраширокоъгълен и широкоъгълен. Моделите притежават и функцията „фокус на живо”, която включва четири различни ефекта при записването на видео.Както и при своите предшественици, новото поколение Note на Samsung се предлага с писалката S Pen, която позволява управление на телефона с 6 жеста. S Pen позволява нов начин за правене на записки, който включва дигитално преобразуване на ръкопис в печатен текст и писане на екрана независимо дали телефонът е включен или изключен. S Pen включва и ново изживяване при писане с различни звукови ефекти, които наподобяват звука при използването на писалка, молив или маркер.Galaxy Note10 и Note10+ разполагат със свръхбърз процесор Octa-core Exynos 9825 с 7nm AP чипсет с подобрена производителност. Вградената памет е 256 GB, а оперативната е 8 GB при Galaxy Note10 и 12 GB при Galaxy Note10+. Двата модела са оборудвани с интелигентна батерия, като нейният капацитет варира между 3,500 mAh за Galaxy Note10 и 4,300 mAh за Galaxy Note10+. При новите модели Type-C жакът за зареждане играе ролята и на вход за слушалки, които са AKG и са включени в комплекта.", "date": "2019.08.09", "title": "А1 стартира предварителни продажби на новия Samsung Galaxy Note10|10+"}
{"url": "https://offnews.bg/obshtestvo/zhegata-prodalzhava-39-gradusa-se-zadavat-drugata-sedmitca-708925.html", "text": "Слънчев ще е денят и днес, на малко места в западната част от страната ще превали за кратко. Жегата продължава с максимални температури между 32 и 37 градуса, според прогнозата на НИМХ.Над планините ще бъде слънчево, около и след обяд ще има временни увеличения на облачността и на места в масивите от Западна България ще превали. Ще духа умерен северозападен вятър. Максимална температура на височина 1200 метра ще е около 26, а на 2000 метра – около 18 градуса.Над Черноморието ще бъде слънчево, привечер ще има временни увеличения на облачността, но ще е почти без валежи. Ще духа слаб до умерен вятър от изток-югоизток. Максималните температури на въздуха ще са между 26 и 29 градуса, близки до температурата на морската вода. Вълнението на морето ще бъде 1-2 бала. Горещините продължават и през уикенда, а в средата на следващата седмица ще се качат до 39 градуса. ", "date": "2019.08.09", "title": "Жегата продължава, 39 градуса се задават другата седмица"}
