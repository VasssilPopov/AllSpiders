{"url": "https://offnews.bg/drugi/balgaria-pobedi-bosna-i-zapazi-shansove-za-svetovnoto-po-basketbol-693046.html", "text": "Българският национален отбор по баскетбол запазиха шансовете за класиране на Световното първенство в Китай догодина, след като победи Босна и Херцеговина с 89:82.В този двубой тимът ни бе без двама от най-добрите си играчи – Александър Везенков и Дий Бост. Успехът беше четвърти за \"лъвовете\" в квалификациите, като тимът ни има и пет поражения. Босна и Херцеговина остава на дъното в класирането с баланс 2 победи/7 загуби и на практика без шанс за шампионата в Китай.Гостите започнаха уверено, но постепенно нашите момчета се посъвзеха и в началото на втората четвърт дръпнаха с 10 точки. След това обаче съперникът взе инициативата и не само че навакса изоставането, а в края на частта вече водеше с 51:46.Обратите в играта продължиха и след серия от 11 безответни точки българите излязоха напред в резултата и приключиха третата четвърт със 72:67. В последните 10 минути родните баскетболисти не се огънаха и спечелиха мача с 89:82.В следващите срещи на 3 декември България гостува на Франция, докато Босна и Херцеговина приема Финландия.", "date": "2018.11.30", "title": "България победи Босна и запази шансове за Световното по баскетбол"}
{"url": "https://offnews.bg/politika/jordan-tconev-iskame-natcionalistite-da-izliazat-ot-upravlenieto-693042.html", "text": "Когато ДПС искаше оставката на Валери Симеонов, обществото смяташе, че това е политически въпрос. Малко по-късно се убеди, че е морален и цивилизационен въпрос.Това заяви зам.-председателят на ПГ на ДПС Йордан Цонев в ефира на БНТ. Той подчерта, че оставката на Симеонов не решава нито един проблем.Той е категоричен, че \"визията на ДПС не е да замени „Обединени патриоти“ в коалицията с ГЕРБ, или ДПС и БСП да застанат начело на властта и с несъвместимите си програми да се опитват да водят страната\".Йордан Цонев подчета, че целта на ДПС е да се проведе разговор за пътя на България с няколко приоритета.Цонев коментир още бюджета за 2019 г., \"хвален от управляващите като най-щедия, оптимистичния\". Според него слабостта му е, че пилее обществен ресурс. \"Бюджетът фокусира недостатъците на последните 10 години - липсата на реформи\", уточни той.Според него протестиращите майки на деца с увреждания са показали, че парите не означават нищо, ако не бъдат таргетирани правилно. ", "date": "2018.11.30", "title": "Йордан Цонев: Искаме националистите да излязат от управлението"}
{"url": "https://offnews.bg/kultura/dream-theater-v-sofia-na-3-iuli-693012.html", "text": "Американските прогресив метъл богове DREAM THEATER ще имат концерт в Зала 1 на НДК в София на 3 юли 2019.Той се организира от радио ТАНГРА МЕГА РОК и е част от световното турне 'Distance Over Time' по повод дългоочаквания четиринайсети студиен албум на групата.Шоуто ще бъде продължително, защото заедно с нови парчета, се очаква групата да изсвири и целия легендарен ‘Metropolis Pt. 2: Scenes From A Memory’ по повод 20-ата годишнина от неговото излизане. Новият албум на DREAM THEATER се казва 'Distance Over Time' и ще излезе на 22 февруари. Записите са продуцирани от китариста ДЖОН ПЕТРУЧИ, смесени от БЕН ГРОС и мастерирани от ТОМ БЕЙКЪР. Според ПЕТРУЧИ, от гледна точка на звука - това е най-добрият албум, който DREAM THEATER някога са правили.DREAM THEATER ще започнат представянето на 'Distance Over Time' с турне в Северна Америка. То ще продължи седем седмици - от 20 март в Сан Диего до 4 май в Мексико сити. И след това, групата идва и в Европа.Билети с цени 50, 65, 80 и 100 лв. се продават в системата на www.Eventim.bg. Има и ограничено количество билети с цена 120 лв. за места неспосредствено пред сцената. В деня на шоуто цените във всяка категория скачат с 5 лв.", "date": "2018.11.30", "title": "DREAM THEATER в София на 3 юли"}
{"url": "https://offnews.bg/sviat/g-7-nastoiava-rusia-da-osvobodi-zadarzhanite-ukrainski-moriatci-693027.html", "text": "Министрите на външните работи на станите от Г-7 настояват Русия да освободи задържаните украински моряци, предава \"Интерфакс\", цитиран от БНР.Канада, Франция, Германия, Япония, Италия, Великобритания, САЩ и върховният представител на ЕС за външната политика приеха съвместно изявление за конфликта между Русия и Украйна в Керченския пролив.Външните министри призовават за сдържаност, придържане към нормите на международното право и усилия за предотвратяване на ескалация на конфликта.В изявлението се настоява Русия да освободи задържаните украински моряци.По-рано председателят на Съвета на ЕС Доналд Туск заяви, че ЕС ще продължи санкциите срещу Русия заради инцидента в Керченския залив, при който на 25 ноември три кораба на военноморските сили на Украйна бяха задържани заедно с 24 души екипаж.", "date": "2018.11.30", "title": "Г-7 настоява Русия да освободи задържаните украински моряци"}
{"url": "https://offnews.bg/sviat/frantcia-zabraniava-na-roditelite-da-biat-detcata-si-693028.html", "text": "Националното събрание, долната камара на френския парламент, одобри законодателни промени за забрана на телесните наказания на деца от техните родители, съобщи БТА. Те ще задължат родителите да възпитават децата си без прибягване до \"физическо или психологическо насилие\". Текстът ще бъде добавен към френския Граждански кодекс, който урежда родителските отношения, като в него не се предвиждат никакви наказания в случай на неспазването му.Правителството се упълномощава да направи оценка на мащаба на прибягването до телесни наказания във Франция и да докладва догодина пред парламента с препоръки какви мерки са необходими, за да се помогне на родителите и да се повиши осведомеността им по въпроса.Съветът на Европа приветства промените във френското законодателство, като нарече вота \"исторически\". Законопроектът бе одобрен с 51 гласа \"за\" при само 1 \"против\" и трима въздържали се, отбелязва Ройтерс.За него гласуваха центристките и левите депутати, а повечето им колеги от основната опозиционна сила - десноцентристката партия \"Републиканците\" - не гласуваха. Единственият глас против бе на представител на крайната десница. Сега текстът отива за одобрение в горната камара на френския парламент, Сената, където опозицията има превес. Така Франция е на път да приведе законодателство си в унисон с много други страни от ЕС, макар че за нарушение на забраната не се предвижда наказателна отговорност.Първа забранява със закон родителския бой Швеция през 1966 г., последвана от още 54 държави, сред които 22 от настоящите 28 страни членки на ЕС.", "date": "2018.11.30", "title": "Франция забранява на родителите да бият децата си"}
{"url": "https://offnews.bg/tehnologii/sirin-zapochvat-dostavki-na-svoia-blockchain-orientiran-smartfon-693035.html", "text": "Швейцарската компания Sirin Labs планира да започне доставките на своя първи блокчейн-базиран смартфон в четвъртък. Устройството ще предоставя на своите потребители сигурен достъп до борси за криптовалути, ще съхранява техните дигитални валути офлайн и ще обменя криптирана информация с устройствата на други потребители.Смартфонът се казва Finney и беше анонсиран по-рано тази година. Той ще включва вграденo „студено хранилище“, което позволява да се съхранява криптовалута офлайн. Видовете криптовалути, които ще могат да се съхраняват са биткойн, Ethereum, и други, сред които и собствената криптовалута на Sirin Labs – SRN Token. Тя позволява бързи разплащания между потребителите в дадена блокчейн мрежа, без нуждата от „копаене“ на криптовалути (известно още и като безтаксов блокчейн).Sirin Labs успяха да наберат повече от $157 млн. за разработката на Андроид-базирания смартфон Finney. Бъдещи планове на компанията включват създаване и на блокчейн-ориентиран персонален компютър, като и за него, и за смартфона се очаква да поддържат собствената операционна система на Sirin – Sirin OS.Джак Голд, главен анализатор в J. Gold Associates, споделя, че този тип устройства са прицелени в строго-специфична ниша на пазара, в опит да се разграничат от пренаситения пазар на смартфони и очакванията са те да не са изгодни за масовия потребител. „Компаниите, които участват в тези неща, се надяват, че криптопазарът ще надделее и ще се превърне в истински разплащателен метод за масовия пазар. Макар че, по-скоро аз мисля, че на този етап това не може да се случи.“.От  уточняват, че цената на смартфона Finney е $1000.", "date": "2018.11.30", "title": "Sirin започват доставки на своя blockchain-ориентиран смартфон"}
{"url": "https://offnews.bg/tehnologii/wework-zadarzha-vnedriavaneto-na-alexa-for-business-693036.html", "text": "Един от пилотните потребители на Alexa for Business - компанията WeWork, която отдава офис помещения под наем, задържа внедряването на виртуалния асистент на Amazon. Alexa for Business представлява набор от инструменти, които позволяват централизиран IT деплой и управление на големи количества Echo устройстваAlexa for Business, които работят с Alexa.Според CNBC, пилотния проект на WeWork - внедряването на Alexa, е продължил около два месеца преди да бъде спрян. Компанията планирала да инсталира Echo устройства в помещенията, които притежава и да развие уменията на Alexa - самостоятелни приложения и интеграция с бекенд системи - за да позволи на служителите да управляват по-ефективно съоръженията в различните зали, както и графиците за ползването им и още множество други предимства, които облекчават работния процес.От WeWork се въздържат от коментар към момента, но е факт, че името на компанията вече не фигурира в списъка с клинети на уеб страницата на Alexa for Business. Официални лица от Amazon също не са били достигнати за коментар.От Софтуерния университет припомнят, че няколко месеца по-рано, Джош Емиг, ръководител на продуктовите изследвания в WeWork, заяви, че Alexa for Business е предпочетена спрямо конкурентните продукти на Google и Apple, поради своята \"бизнес-готовност\". Въпреки това бе изрично посочено че процеса на внедряване на Alexa в WeWork, които имат около 200 офис локации и над 175 000 члена, ще е изключително внимателен и постепен.", "date": "2018.11.30", "title": "WeWork задържа внедряването на Alexa for Business"}
{"url": "https://offnews.bg/nashite-avtori/protestat-se-banalizira-693031.html", "text": "Актът на протест се банализира. Каскадата от дезориентирани протести от последните месеци създава напълно погрешната представа, че протестирането е ефективен начин за решаване на проблеми – лични или групови. Изглежда, че решаването на всеки проблем преминава през протест, а това е всичко друго, но не и гражданска култура на протест или на добро управление. В същото време, именно заради неуверения граждански характер на протестите от последните години, „протестирането” започва да се превръща в средство за медийна популярност или в подходяща сценография за партийни спектакли.Ропотът и гневът на поданика или призивите за бунт не звучат като граждански протест. Разликата е фундаментална, както и разликата между поданическата и гражданската политическа култура. Поданикът мрази и се страхува от държавата, но от време на време е готов да се опита да я предизвика, изисквайки тя да му даде нещо повече. За поданика управлението на държавата е далавера, в която той не участва, според популярния виц за съдържанието на масово споделяното разбиране за „корупция”. Поданикът изразява гнева си спрямо всичко и всички, като краен израз на собственото си усещане за дезориентация. Той очаква държавата да му даде повече, защото той е убеден, че именно тя му е взела или не му е дала достатъчно.Тук е част от разликите между българските протести и други подобни събития в Западна Европа. Отвъд изключително подозрителните сходства, има и разлики и те са интересни сами по себе си. Протестът във Франция е обединен около усещането за разпадането на системата от социални грижи, създадена от Държавата на благоденствието, или Социалната държава. Групите от хора, които са податливи на подобен тип призиви, са формирани в една свръхосигурена социална среда, която е създала представата, че те биха могли да получават подобна грижа и помощ, независимо от това какъв е собственият им принос към създаването на общественото благосъстояние. Те са по-скоро хора, които протестират срещу това, че им вземат или няма да им дават повече онова, което са получавали преди.Протестите у нас са продължение на собственото ни усещане за това, че сме най-нещастни в света. Почти всички международни сравнителни изследвания на общественото мнение показват, че българите са сред първите няколко нации, които заявяват, че са най-нещастни в света. Едно от възможните обяснения е в това, че за разлика от най-щастливите нации, които са получили в живота си повече, отколкото са очаквали, ние сме убедени, че не сме получили онова, което наистина заслужаваме. Това би могло да бъде начало на сериозен разговор, защото в основата на цялото ни декларирано нещастие и реално усещане за загуба на посока стои убедеността ни, че можем повече, че заслужаваме повече отколкото онова, което получаваме от живота си.Протестите са обединени от общото усещане за несправедливост, разбирана като липса на достъп до благосъстоянието, към което се стремят всички. Говоренето за добрите икономически резултати на страната като цяло, насърчават недоволството от това, че нито икономическият растеж, нито нарастването на БВП са се отразили върху семейния бюджет или върху приходите, а оказват влияние само върху повишаването на цените. Това е ядрото, което обединява протестиращите и онези, които също биха протестирали, ако живееха в големите градове. В същото време отделните ядра на протест имат собствен, специфичен, местен дневен ред, който напълно ги различава помежду им.Всеки опит за единно отношение към тази поредна каскада от протести ще се сблъска с дълбоко неразбиране и е по-вероятно да предизвика негативна реакция. Подобен опит би бил разпознат като проява на страх от страна на правителството или поне като реална възможност да бъде договорено нещо повече. Дори помежду си отделните ядра на протест не успяват да се разпознаят и приемат изцяло аргументите си. Най-очевидният признак за това е възроденото общо и безадресно говорене за необходимостта от „смяна на системата”, от приемането на нова конституция (включително и възраждането на абсурдната сама по себе си представа, че това би могло да се случи чрез референдум или направо по Интернет) до управление чрез „пряка демокрация”, разбирана като всеобщо и радикално решаване на всички проблеми.Гневът на поданика не може да прерасне в граждански протест. Той очаква и изисква реакцията на държавата, провокира нейната радикална санкция, достигаща до насилие от страна на силовите институции, като форма на признание за собствената му значимост. Този тип гняв и протест не търсят решение, а отговорност от онези, които се определят като виновни за сегашното състояние. Заложеният в него радикализъм създава усещането за дълъг период на натрупване на критика и недоверие, което го предхожда. Той изглежда като взрив, като специфична ферментация на напрежения и конфликти, които не са намерили своето рационално решение в продължение на дълъг период от време.Всъщност „избухването на народното недоволство” не е предшествано от дълъг период на мълчаливо търпение и изчакване. Факторът, който мотивира подобен тип протести, не е в самите тях, а в доминиращото усещане за стабилността на политическата среда. Колкото по-неуверено изглежда управлението, толкова по-лесно изглежда да бъдат мобилизирани групи от хора, които всекидневно се чувстват изолирани и неприети, които се чувстват „изключени” в истинския смисъл на думата. На колкото повече отстъпки се покаже склонно управлението, толкова повече нови групи, които се чувстват по този начин, биха опитали своя шанс.Публично демонстрираното недоволство на поданика и гражданският протест не мобилизират еднакъв тип енергия. Нещо повече – манифестирането на гняв и недоволство може да съществува паралелно с гражданския протест, дори и когато става дума за една и съща тема. Гражданският протест е крайна фаза в един цялостен процес на политическо участие в процеса на вземане на решение. Това е причината, най-често, гражданският протест да има съвсем конкретни изисквания. Той разполага и с друг инструментариум, който се развива малко по малко през последните години, но интензивността на неговото използване, на свой ред, определя постигната степен на развитие на гражданската среда.Става въпрос за основополагащото разбиране за това, че съдът е последната защитна линия на демокрацията. Много често уличният протест няма никакво или има минимално значение за решаването на един въпрос, който би могъл да получи своето трайно решение в съдебната зала. Вместо демонстриране под прозорците на някого гражданската форма на протест продължава към съдебното производство.Няма нищо по-естествено от това гражданите да могат да търсят отговорност от институциите за тяхното действие или бездействие. Това е смисълът на безспорното достижение на българската среда, в която бе създаден и продължава да функционира Административният съд. Съвсем друг въпрос е как това може да се случи в публична среда, в която общественото доверие в съда остава традиционно ниско, а доминира и представата, че законите не се спазват.Поданиците и гражданите могат да споделят общо физическо пространство, но тяхната разлика е най-видима в отношението към властта. За поданика властта не зависи от него, тя му „се случва”, тя го манипулира и граби, и затова той й отговаря с недоверие, отказ от изпълнение на предявените му изисквания, без да се отказва да се възползва от всяка грешка на институциите в своя собствена полза.Гражданският протест може да увлече след себе си хора, които споделят политическата култура на поданика. Той би могъл да им даде усещане за значимост и авторитет. Обратното не е вярно. Няма възможност граждански искания и позиции да намерят място в среда, доминирана от поданически ропот. Но и двете форми на израз на негативно отношение към властта имат свое място в демокрацията, доколкото съществуват в реалността на отношенията между гражданина и държавата. Съвсем друг въпрос е кой и с каква цел се опитва да смеси двете форми на политическо участие.Колкото повече медийно внимание и публично пространство печели гневът на поданиците, толкова по-трудно става изявяването на автентичен граждански протест. В най-добрия случай те могат да съществуват паралелно, но крайният резултат, рано или късно, ще бъде по-близо до бунта на поданиците, а не до настояването за отговорност и дебат, които са традиционните ориентири на всеки граждански протест.", "date": "2018.11.30", "title": "Протестът се банализира"}
{"url": "https://offnews.bg/112/tarsi-se-kradetc-vze-bebeshka-kolichka-za-bliznatci-ot-vhod-v-sofia-693024.html", "text": "Родители разпространиха във фейсбук кадри от охранителна камера, заснела как млад мъж краде бебешка количка за близнаци в центъра на София.Посегателството е извършено минути след полунощ на 29 ноември в жилищен вход в близост до Съдебната палата. Количката е била оставена във входа, който се заключва. Точно в този момент обаче по технически причини езичето на ключалката не било хлътнало и извършителят е влязъл съвсем безпрепятствено.Количката е марка Бъгабу (Bugaboo), модел Донки (Donkey). Чувалчетата и аксесоарите към нея са цикламени и сини.Родителите призовават хората да споделят информацията, за да може да се предотврати продажбата на количката и полицията да я открие. По случая е заведена жалба в IV Районно управление на полицията към Столична дирекция на вътрешните работи. Моля, всеки, който има информация за извършителя, да сигнализира на тел. 0896 880 120 или директно до органите на МВР, пише бащата - Деян Дянков.", "date": "2018.11.30", "title": "Търси се: Крадец взе бебешка количка за близнаци от вход в София (видео и снимки)"}
{"url": "https://offnews.bg/112/mnozhestvo-zadarzhani-pri-spetcaktcia-v-petrich-693038.html", "text": "Над 15 души са задържани при операция на ГДБОП и жандармерията в Петрич, съобщи БНР.Акцията е започнала в следобедните часове. По информация на медията е ударена наркогрупа, която е емблематична за региона.Задържаните са се занимавали с разпространение на различни видове наркотици, най-голяма част от които марихуна.Арестуваните са криминално проявени и са известни на полицията.В момента тежко въоръжени части на жандармерията и на ГДБОП са блокирали входовете и изходите на Петрич. Претърсванията на адреси и обиските продължават.", "date": "2018.11.30", "title": "Множество задържани при спецакция в Петрич"}
{"url": "https://offnews.bg/temida/frantcia-vrashta-banevi-za-nikulden-693025.html", "text": "Евгения и Николай Баневи ще бъдат върнати от френския арест в България около Никулден. Това съобщи Dir.bg, като се позовава Раиса Иванова - дъщеря на бившата съпруга на Николай Банев Дочка Банева.Децата на Баневи няма да се върнат в София, защото учат в чужбина. Майката на Банев - Мария Банева, е във Франция, за да се грижи за тях и да намери по-евтина квартира за пребиваването им там, тъй като семейството било във финансова криза. Баневи възложили на познатия им архитект Димитър Дюлгеров да продаде картини от дома им в Бояна, за да платят на френския си адвокат и да си оправят дълговете. ", "date": "2018.11.30", "title": "Франция връща Баневи за Никулден"}
{"url": "https://offnews.bg/temida/danachniat-zadarzhan-s-15-hil-leva-podkup-ostava-v-aresta-693034.html", "text": "Задържаният служител на НАП с 15 хиляди лева подкуп остава в ареста, съобщи bTV.По ръцете на данъчния Любомир Савов имало следи от специалния химикал, с който службите маркират белязани банкноти, стана ясно на съдебното заседание.Според защитата следите от белязаните пари са оставени не по пръстите, а по дланите на Савов, с които той нямало как да брои парите. Съдът счита обаче, че събраните доказателства сочат, че той е искал подкуп от общо 45 хиляди лева, а е получил 15 хиляди като първи транш. Той е заловен по време на приемането на парите, които са транш от поискана от него по-голяма сума. Любомир Савов е бил част от екип, който е трябвало да направи ревизия на търговско дружество.На среща с управителя на дружеството данъчните го уведомили, че по отношение на неговата фирма са установени недекларирани печалби в размер на 800 хил. лева. Служителите са предложили да му бъде изготвен акт само за 16 до 20 хил. лева. За целта управителят на дружеството е трябвало да им предостави сумата от 45 хил. лева.", "date": "2018.11.30", "title": "Данъчният, задържан с 15 хил. лева подкуп, остава в ареста"}
{"url": "https://offnews.bg/sviat/protest-na-zhaltite-zhiletki-blokira-briuksel-politciata-otgovori-s-693032.html", "text": "Полицията в Белгия използва водни струи срещу протестиращите \"жълти жилетки\", които днес блокираха Брюксел, съобщи БНР.Около 250 човека в белгийската столица поискаха цената на дизела да бъде намалена с 30 на сто.Те издигнаха лозунги срещу правителството на Белгия и настояха за оставката на премиера Шарл Мишел.Част от демонстрантите се опитаха да влязат в т.нар. „неутрална зона“, където се намират федералните институции и където са забранени всякакви протести. Тогава полицията беше принудена да изполва водни струи, за да ги разпръсне. От своя страна, протестиращите отговориха с димки и билярдни топки, а по-късно събориха и стълбове.Демонстрантите блокираха и един от изходите на тунела Лоа със строителен материал. Задържани са около 60 души.", "date": "2018.11.30", "title": "Протест на 'жълтите жилетки' блокира Брюксел, полицията отговори с водни струи"}
{"url": "https://offnews.bg/sviat/orban-podkrepiame-ukrajna-sreshtu-rusia-693026.html", "text": "Унгария подкрепя Украйна в конфликта ѝ с Русия, въпреки антиунгарските позиции на украинското правителство, каза днес при посещението си в Прага унгарският премиер Виктор Орбан, цитиран от Ройтерс. \"Позицията на Унгария е ясна, ние сме проукраинско правителство, така че ние стоим зад Украйна\", обяви Орбан в отговор на журналистически въпрос.", "date": "2018.11.30", "title": "Орбан: Подкрепяме Украйна срещу Русия"}
{"url": "https://offnews.bg/politika/borisov-posavetva-afrika-da-vdigne-bvp-i-da-namali-razhdaniata-za-da-693001.html", "text": "Българският премиер Бойко Борисов даде \"рецепта\" за пресичане на евентуална нова вълна от имигранти в Европейския съюз по време на лекция пред дипломати от Мароко на тема \"Ролята на България за европейската интеграция на страните от Западните Балкани в контекста на Българското председателство на Съвета на ЕС\".Борисов заявил, че има заплаха от 40 млн. икономически мигранти от Африка да залеят Европейския съюз. \"Африка трябва да акцентира на образованието и намаляването на раждаемостта\", смята Борисов, който бил предупреден от \"колегите\" от Мароко, че има реална опасност 40 млн. души да тръгнат по маршрута Африка-Европа, само заради климатичните промени.Той не пропусна да се похвали с \"нулев миграционен натиск\" на българската граница, но по думите му единственият начин да не тръгне нова вълна от мигранти е да се направи така, че хората в Африка да останат там, да работят и да се вдигне БВП на страните там.\"Трябва да се акцентира на образование и намаляване на раждаемостта. Иначе Европа ще се счупи\", категоричен бе Борисов.От Мароко министър-председателят изрази и остра позиция по повод конфликта Русия- Украйна. Късно вечерта в четвъртък Борисов настоя за спешно решаване на кризата и предупреди, че напрежението може да ескалира сериозно и дори да бъде заплаха за България.\"За нас, като съседи и на двете страни, а Черно море ни прави такива, този конфликт е изключителна заплаха. Може да възникне страховит конфликт в Черно море и в региона. Повярвайте ми, в този регион може да се повторят събитията от бивша Югославия. Има абсолютно всички предпоставки. Да се върнат моряците, да се върнат корабите, да се спазват споразуменията и да не се допуска повече\", каза Бойко Борисов.", "date": "2018.11.30", "title": "Борисов посъветва Африка да вдигне БВП и да намали ражданията, за да няма мигранти в Европа"}
{"url": "https://offnews.bg/112/mazh-napadna-taksimetrov-shofior-i-otprashi-s-kolata-mu-692999.html", "text": "При светкавична полицейска акция е задържан мъж, нападнал таксиметров шофьор и отнел автомобила му, съобщиха от пресцентъра на МВР.Вчера към 17.45 часа помощ в столичното Седмо РУ потърсил шофьор на таксиметров автомобил. Пред разследващите той обяснил, че малко по-рано качил клиент до бул. „Цариградско шосе“. При пристигане на заявената дестинация непознатият нападнал и бил водача, избутал го от автомобила и потеглил по бул. „Самоковско шосе“ в посока кв. “Горубляне“.Незабавно започналото издирване е открило автомобила изоставен на АМ „Тракия“ в посока Пловдив, до разклона за Цалапица. В полицейската операция се включили и служители на ОДМВР-Пловдив.28-годишният мъж от Бургас бил засечен и задържан в района на с. Цалапица.Работата по образуваното досъдебно производство продължава под надзора на Софийска районна прокуратура.", "date": "2018.11.30", "title": "Мъж нападна таксиметров шофьор и отпраши с колата му"}
{"url": "https://offnews.bg/bojni/fiuri-uajldar-iskashe-da-me-provokira-zashtoto-e-uplashen-693002.html", "text": "Бившият световен шампион в тежката категория по бокс Тайсън Фюри сподели, че Дионтей Уайлдър се е опитал да провокира Фюри да го удари, за да се размине с битката.Двамата трябваше да бъдат разделени от охраната, когато страстите се рагорещоха по време на експлозивната финална пресконференция преди предстоящата им среща.\"Уайлдър искаше да ме провокира, за да го ударя, което да му позволи да се оттегли от битката. Не бих направил такава грешка и да загубя хонорара си.Той добре оъзнава, че не може да ме победи. Сега това е ясно за всички. Той е много изнервен и по външния му вид изглежда, че не иска да се бие. Той говори за големи неща, но всъшност говори глупости.Искаше да го ударя с ляво кроше, така че битката да бъде отменена. Уайлдър искаше да отнеса солена глоба, но не съм толкова глупав. Той е уплашен и знае, че ще бъде пребит\", каза Фюри.", "date": "2018.11.30", "title": "Фюри: Уайлдър искаше да ме провокира, защото е уплашен"}
{"url": "https://offnews.bg/futbol/maradona-besnee-sreshtu-reshenieto-boka-rivar-da-se-igrae-v-madrid-692998.html", "text": "Футболната легенда Диего Армандо Марадона остана възмутен от решението за преместването на финала-реванш за Копа Либертадорес между Ривър Плейт и Бока Хуниорс в Европа.Вчера КОНМЕБОЛ официално обяви, че срещата ще се играе на 9 декември на стадион \"Сантиаго Бернабеу\" в Мадрид, а аржентинецът бе категоричен:\"Това е изключително глупаво. Какво да правя, ако искам да заведе семейството си на мача? Знаете ли колко струва полетът до Мадрид? Трябваше просто да се вземат необходимите мерки и мачът да се играе там, където беше предвидено\", заяви Дон Диего.Той не спести критиките си както към шефа на южноамериканския футбол Алехандро Домингес, така и към ръководството на Ривър Плейт.Междувременно, тази нощ воденият от Марадона мексикански Дорадос победи с 1:0 в първия финален плейоф за изкачване в Примера дивисион. Марадона не изневери на колоритния си стил и в самия край на мача си изпусна нервите, за което беше изгонен.", "date": "2018.11.30", "title": "Марадона беснее срещу решението Бока - Ривър да се играе в Мадрид"}
{"url": "https://offnews.bg/politika/bojko-borisov-za-turski-potok-otivame-kam-treta-faza-koiato-veche-693039.html", "text": "Вървим в посока на \"Български поток\" на територията на страната, заяви премиерът Бойко Борисов пред журналисти по повод позицията на \"Газпром\" за изграждане на втора тръба на \"Турски поток\", предаде \"Фокус\".Борисов посочи, че \"това означава, че който резервира капацитет, това е реално взетото решение. То трябва да стане в началото на декември\".Премиерът заяви, че доста месеци вече се работи по темата. \"Пак казвам, в Европа го наричат Балкански хъб \"Балкан\", руската страна предпочита газоразпределител, но става въпрос за едно и също нещо. Вървим в посока на \"Български поток\" на територията на България\", допълни той.Министър-председателят подчерта, че всички срещи по тази тема са били съвместно с Европейската комисия и всяка една стъпка е обсъждана. Той припомни, че дори председателят на ЕК Жан-Клод Юнкер в София е казал, че ако се работи по плана, предложен от българския премиер, с газоразпределителен център, със спазването на Трети либерализационен пакет и възможност и да се търгува на газовия хъб, няма да има проблеми.Бойко Борисов е категоричен, че \"това не е само български интерес и българско решение, защото зад нас чакат сърбите, унгарците и австрийците. Ние сме първи на входа и трябва да свършим най-много работа\".В стратегията е заложено изграждането на над 470-километрова инфраструктура, която ще служи за развитието на редица ключови енергийни проекти в региона. Според информация от Министерския съвет, сред тях са \"Турски поток\", проектите от \"Южния газов коридор\", Транс-адриатическият газопровод, Транс-анадолският газопровод, междусистемната връзка Гърция-България, както и проектът за нов терминал за втечнен газ в гр. Александруполис.Минути, след като парламентът прие стратегията, \"Газпром\" официално оповести, че планира да резервира капацитет за новата газопроводна инфраструктура у нас, което показва, че втората тръба на \"Турски поток\" ще мине през България.", "date": "2018.11.30", "title": "Бойко Борисов за 'Турски поток': Отиваме към трета фаза, която вече е обвързваща"}
{"url": "https://offnews.bg/drugi/vezenkov-balgaria-shte-pobedi-bosna-i-hertcegovina-s-pomoshtta-na-pub-693023.html", "text": "Звездата ни в баскетбола Александър Везенков ще пропусне днешната световна квалификация на българския националн отбор с Босна и Херецговина.Той е ангажиран с клубния си тим и не получи разрешение от Олимпиакос да пътува. Везенков обаче призова феновете в Ботевград за подкрепа към тима.\"Скъпи любители на баскетбола в България, днес е много важен ден за всички нас. Съжалявам, че няма да мога да присъствам, но с вашата подкрепа момчетата ще се справят прекрасно и ще победим Босна и Херцеговина.19:00 часа в \"Арена Ботевград\". Бъдете там\", заяви Везенков във видео, разпространено чрез профилите на българската федерация по баскетбол в социалните мрежи.", "date": "2018.11.30", "title": "Везенков: България ще победи Босна и Херцеговина с помощта на публиката"}
{"url": "https://offnews.bg/politika/parlamentat-prie-promenite-v-energijnata-strategia-vkliuchvashta-tur-692965.html", "text": "Мнозинството в парламента прие промените в Енергийната стратегия до 2020 год. Те са свързани с изграждането на газов хъб \"Балкан\" и създаване на функционираща газова борса.Промените бяха одобрени със 162 гласа \"за\", нито един \"против\" и 10 \"въздържали се\", от които 9 от Обединени патриоти и един от ГЕРБ. Всички партии , която е част от управляващото мнозинство, се обявиха в подкрепа на промените. В стратегията е заложено изграждането на над 470-километрова инфраструктура, която ще позволи осъществяването на газоразпределителен център (хъб) \"Балкан\" в страната. В стратегията се предвижда и създаването на ликвидна и функционираща газова борса. Стратегията е в синхрон с проектите на Европа за развитие на Южния газов коридор, който цели повишена сигурност на доставките на газ и диверсификация на източниците и маршрутите на доставка. Изградената инфраструктура ще служи още за развитието на редица ключови енергийни проекти в региона.Според информация от Министерски съвет, сред тях са \"Турски поток\", проектите от \"Южния газов коридор\", Транс-адриатическият газопровод, Транс-анадолският газопровод, междусистемната връзка Гърция-България, както и проектът за нов терминал за втечнен газ в гр. Александруполис.За тази цел до края на 2018 год. газовият оператор \"Булгартрансгаз\" има отговорността да предприеме всички действия за разширение на газопреносната инфраструктура от българо-турската до българо-сръбската граница. Дружеството също ще трябва да предприеме действия за придобиване на акционерни участие в създаването на новия терминал за втечнен природен газ в Александруполис, Гърция.", "date": "2018.11.30", "title": "Парламентът прие промените в енергийната стратегия, включваща 'Турски поток'"}
{"url": "https://offnews.bg/futbol/loshoto-vreme-prinudi-levski-da-zatvori-sektor-v-za-macha-s-dunav-693011.html", "text": "Левски затвори Сектор В на стадион \"Георги Аспарухов\" за домакинството на Дунав Русе в среща от Първа лига. Това обявиха \"сините\" на официалната си страница.\"За предстоящата футболна среща срещу Дунав Русе утре, 01.12., от 17:30 часа сектор В на стадион \"Виваком Арена Георги Аспарухов\" няма да бъде отварян поради влошените метеорологични условия.Всички притежатели на абонаментни карти за този сектор, както и закупилите си вече билет за него, ще бъдат допускани в сектор А, ложа 2 на стадиона.За представителите на медиите няма да има промени и журналистическата ложа на сектор В ще бъде отворена\", гласи съобщението.", "date": "2018.11.30", "title": "Лошото време принуди Левски да затвори Сектор В за мача с Дунав"}
{"url": "https://offnews.bg/analizi-i-komentari/natcionalna-identichnost-i-goliamo-pliuskane-693006.html", "text": "Няма нужда и причина държавата да се отказва от собствената си Агенция за българите в чужбина, достатъчно е да я отнеме от ВМРО и да я даде на Хелзинкския комитет или на някоя правозащитна организация. Тук чувам как националистите вече вдигат децибелите на враждебната реч до максимум, но те нямат място в тази институция. И не толкова заради натрупалите се подозрения за корупция в агенцията под тяхното покровителство, и то във форми, които не биха хрумнали и на Илф и Петров, като продажба на етнически произход. А защото им е много трудно да разберат, че в съвременното демократично общество националната идентичност не е най-висшата ценност, че тя е подчинена, част е от индивидуалната идентичност. Индивидът и неговите права, на първо място правото на живот, стоят на върха на ценностната пирамида и затова няма кауза, включително и националната, заради която могат да бъдат жертвани.Националистите (някои съвсем искрено) обаче продължават да живеят с представи, наследени от Възрожденския период, когато нацията се е борила за независимост и досега виждат заплаха за нея от всички страни – от Турция, Гърция, Македония, Сърбия, Румъния, Европейския съюз, САЩ (само от Русия не виждат, но това е отделна тема). За тях и днес националната идентичност е въпрос на дълг, на борба, на саможертва, на преследване на родоотстъпници и на завладяване на души и територии.Вече просто няма такова нещо – националната идентичност не е дълг, а е човешко право и затова е работа за правозащитници. Тя не е въпрос на историческа принуда, а на потребност и избор с днешна дата. В глобалния свят човек е такъв, какъвто сам реши да бъде. Стотици хиляди наши сънародници през последните години придобиха гражданство и се интегрираха културно в САЩ, Германия, Франция… И това не е драма, а привилегия на свободата, която десетилетия наред ни беше отнемана. Както е привилегия, че не малко македонци, украинци или сърби искат българско гражданство. В упреците към тях, че го правят само за да получат паспорти, с които безпрепятствено да пътуват из ЕС, има повече ксенофобия, отколкото родолюбие. Защото какво по-хубаво от това да свързваш избора на българска идентичност с правото на свободно придвижване. Както и с което и да е друго човешко право.Скандалът на седмицата с пърформънса на известната художничка от български произход на Ода Жон „Вечеря-натюрморт” в Националната художествена галерия бе използван, а и до голяма степен предизвикан, за да бъде дискредитирана директорката на галерията. А и за поредната медийна разправа с либералните интелектуални и артистични кръгове у нас, доколкото са останали, с тъй наречените протестъри и соросоиди. За да стане това възможно, замисълът на пърформънса – изобличаването и пародирането на консумативното отношение към жената като към тяло, внушен с колбаси, поднесени върху плата във формата на женски тела, трябваше да бъде представен като „голямо плюскане”. Да излезе, че 100 души са поканени, за да се натъпчат като невидели с пастърма и шунка сред картините (впрочем, в избраната зала за събитието картини няма).Тази нелепа буквализация, на която не биха се поддали дори зрителите на „Многострадална Геновева” в „Под игото”, обаче бе възприета от част от днешната аудитория и предизвика в нея търсения гняв към „лапачите” на колбаси. Причината е в дълбоко занемарената зрителска култура по отношение на съвременното визуално изкуство, което при това е по-трудно за възприемане от литературата или киното, най-малкото защото за разлика от тях не създава масови жанрове – булевардета, криминалета, „сапунени опери” и пр. А зрителската култура е занемарявана съзнателно, защото това изкуство е либерално по същността си и принадлежи на отворения свят, далеч от местните йерархии. Още едно обяснение за дискредитирането на директорката на галерията, която има специално отношение към съвременното изкуство и несъмнено ще го включи в политиките на тази национална институция, ако остане на поста си.", "date": "2018.11.30", "title": "Национална идентичност и голямо плюскане"}
{"url": "https://offnews.bg/ikonomika/rumania-planira-da-prieme-evroto-kam-2026-g-693004.html", "text": "Румъния може да се подготвя да закрепи валутата си към еврото през 2024 г., но това не е състезание със съседите ѝ за влизане в еврозоната, защото първо трябва да е сигурна, че икономиката ѝ е достатъчно стабилна, пише Bloomberg.Трите най-нови страни членки в ЕС - Румъния, България и Хърватия, чертаят планове за преминаване към еврото във време, в което европейските лидери искат по-внимателно разглеждане на потенциалните кандидатури за Еврозоната. България, която вече се закрепи към еврото посредством валутния борд, не успя да влезе в ERM-2 - чакалнята на блока, след като ЕС постави допълнителни условия.Румъния и България са най-бедните държави членки и трябва да са сигурни, че икономиката им ще успее да намали разликата в благосъстоянието с по-богатите страни в Еврозоната, посочва още Исъреску.Откакто се присъедини към ЕС, Румъния най-бързо догонва по-богатите държави. Тя удвои своя БВП на глава от населението до 60% процента от средния за ЕС тази година, каза Исъреску. Макар България да започна от около 30 процента от средния, тя напредва по-бавно и ще постигне само около половината от БВП на глава от населението на ЕС, допълни той.Ако кажем, че 2024 година е оптималният момент за присъединяване към ERM-2, това означава, че оттам насетне това е единственият път напред и може да отнеме две или повече години, категоричен е Исъреску. Държим на силата на икономиката и не го правим, за да се състезаваме с България, която има друга парична система и иска да се присъедини колкото може по-бързо, заяви още той.Мугур Исъреску даде пример с друга източноевропейска държава - Словения. Тя се присъедини към еврозоната миналото десетилетие, но опустошителна повторна рецесия \"заличи\" оттогава около 5% от БВП на човек от населението. ", "date": "2018.11.30", "title": "Румъния планира да приеме еврото към 2026 г."}
{"url": "https://offnews.bg/futbol/cherno-more-izmesti-etar-ot-top-6-na-studa-vav-varna-693041.html", "text": "Черно море стигна до минимална победа над Етър с 1:0 в двубой от 17-ия кръг на Първа лига, игран на сериозния студ във Варна.В герой за \"моряците\" се превърна националът Радослав Василев, който влезе от скамейката в 62-ата минута и секунди по-късно оформи крайния резултат.До момента варненци не успяваха да се възползват от инерцията и победите над Левски за Купата на България и в първенството, като загубиха от Септември в София преди няколко дни. Сега обаче сякаш те се връщат на пътя на победите.След успеха Черно море измести Етър от шестото място, като двата тима са с еднакъв актив от 24 точки след 17 кръга, но \"моряците\" имат по-добра голова разлика.", "date": "2018.11.30", "title": "Черно море измести Етър от Топ 6 на студа във Варна"}
{"url": "https://offnews.bg/temida/adv-markovski-kiliata-na-ivancheva-e-izmachvane-i-obida-692947.html", "text": "Лошите условия в килията на подсъдимата Десислава Иванчева са част от ужаса, става въпрос за измъчване и обида. Така защитникът на бившия кмет на \"Младост\" адв. Марин Марковски коментира снимките от ареста, разпространени от омбудсмана Мая Манолова вчера по бТВ. Ще искаме отвод на прокурорите по делото, като още Марковски по повод призивите на прокуратурата Апелативният спецсъд да саботира проверката на ВКС за начина, по който Десислава Иванчева и Биляна Петрова бяха първо пуснати от ареста, а часове по-късно върнати зад решетките. Пристрастие и опит да се влияе на съда видя в действията на спецобвинението адв. Марковски. Според него Иванчева трябва да съди държавата.", "date": "2018.11.30", "title": "Адв. Марковски: Килията на Иванчева е измъчване и обида"}
{"url": "https://offnews.bg/analizi-i-komentari/dnes-vlastta-se-darzhi-ot-mishki-i-mushmurotci-692948.html", "text": "Безпрецедентният и безсрамен факт министър да живее в апартамент, който му е даден в разрез с морала, но и със закона (ясно описал какво тук значи конфликт на интереси), сам за себе си е значителна и всъщност трудно измерима щета, нанесена на нравствеността и ценностната система на обществото.Но аз съществувам в реален свят и съм видял какво ли не за тези 30 години, така че още един безобразен и безпардонен факт трудно може да ме удиви.Защо политици от висш ранг се държат така разбирам. Не оправдавам поведението им по никакъв начин, но си го обяснявам дори елементарно.Това, от което ме боли е свързано със спомена за един наш съмишленик в началото на Прехода, чичо Гришата, за който често съм разказвал тук (негова, например, е фразата от 1990 г. - Глас народен, бич Божи).Чичо Гришата изглеждаше малко завеян, леко изместил центъра, но често говореше стресиращи ме неща. Такива, които после се оказваха истина.Та той ми бе казал:От несвободата има нещо по-опасно и то е дарената, харизаната свобода! Защото не се цени и лесно се изражда в свободия. На вас (той така наричаше обществото ни) ви дадоха свободата, харизаха ви демокрацията и трябва много да внимавате в какво ще се превърнат и да не се изродят.С очите си видях как ние (сиреч обществото) изобщо не ценим дарената ни свобода и затова тя днес се изроди в свободия. Същото е и с демокрацията. Тя ни бе харизана отчасти, отчасти ние, първите лица от първите митинги се преборихме за нея заедно с големи маси обикновени хора и направихме имена и биографии с енергията на тези големи маси обикновени хора, като правило за тяхна сметка и върху техен гръб. Но така или иначе, допринесохме значително за това да живеем при демокрация.Днес обаче властта се държи само и единствено от такива, които получиха демокрацията на тепсия. Те някога бяха или мишки и мушмуроци, или пасивни и страхливци, или блато и тиня, или хитряги и прагматици, или бандитчета и разбойничета, или сиви и безцветни. И други всякакви бяха, като общото им бе само едно - пет пари не даваха за демокрацията, пръста си не мръднаха заради нея, нито искаха да знаят какви са нейните съкровени ценности, нито им пукаше за нейните сакрални принципи.Изчакаха търпеливо да минат всичките води на демокрацията - ентусиазираната, съзидателната, бурната, противоречивата, разочароващата, мътната, неизвестно докъде водещата, тази на тъжната равносметка и още няколко води, за да дойде мочурясалата вода на застоя, наричан кой знае защо стабилност... Това беше тяхната вода, настъпи техният час. И те изплуваха като пяна отгоре.За тях свободата е дъвка за балончета, сантиментално и инфантилно надувани до \"пльооок!\" от наивници. За тях демокрацията е начин да печелят от нея много и без риск, чрез обществени поръчки и еврофондове. Докато може с имитация на свобода и формална демокрация за да правят това, което правят, те ще поддържат видимостта на свобода и привидността на демокрация. После, ако се наложи, ще обърнат другия край.Но дълбоко в себе си, като ценности и принципи, като морал и нравственост, на тях свободата и демокрацията са им напълно безразлични. За тях те нехаят, защото ги получиха абсолютно наготово, напълно даром и изцяло харизани. Те не са направили нищо за тях и няма да направят, тъй като не са будали и наивници.Ето защо не им пука какви дългосрочни последици има от техните действия. Те са тук и сега и жънат и вършеят, защото мандат три следващи поколения храни. Много важно как ще се отрази това, което правят, на свободата и демокрацията. Много важно какви щети нанасят и на свободата, и на демокрацията. Много важно, ако утре, например, всички политици отиват в политиката, за да им харижат апартамент прогимназия, за да ударят кьоравото, за да съберат парсата, за да обезпечат и правнуците си. Много важно какво ще стане с България.На онези, на които не им пука за ценностите на свободата и за принципите на демокрацията, на тях не им пука и за България.Иначе преди да направят каквото и да било, те биха си помислили - а как то ще се отрази на България?Те не си го помислят, защото не са глупаци и понеже не искат да пропуснат златния шанс.Те не ценят нищо, което са получили даром, което им е било харизано. те ценят само това, което са успели да спечелят сами и да натрупат благодарение на себе си, на своята ловкост и сръчност, на своята пресметливост и прагматичност. Само то може да се сложи на сметка и инвестира в недвижимо и движимо имущество. А свободата и демокрацията - тях нито можеш да ги капитализираш, нито можеш да живееш от лихвите им, нито може да ги влагаш в съмнителни удоволствия, нито можеш с тях да си купиш нещо, че дори не можеш да ги намажеш и наръсиш на филия - като с мас и червен пипер...Б. ред. - Коментарът на проф. Николай Слатински е от профила му във фейсбук.", "date": "2018.11.30", "title": "Днес властта се държи от мишки и мушмуроци"}
{"url": "https://offnews.bg/politika/rumen-radev-pozitciata-mi-v-zashtita-na-vagledobiva-ne-e-promeniana-o-693037.html", "text": "Моята позиция по въпроса за въгледобива е ясна от началото на моя мандат, включително и от действията на служебното правителство, когато служебният министър защити интересите на България и беше извършен пробив в ЕС. Това заяви държавният глава Румен Радев, който прие днес на „Дондуков“ 2 президента на КНСБ Пламен Димитров, президента на КТ „Подкрепа“ Димитър Манолов и представители на ръководствата на двете синдикални организации.Румен Радев посочи, че на предстоящата среща за климатичните изменения в Катовице очаква да бъде повдигната и темата за преустановяване на добива на твърди горива в Европейския съюз, но като държавен глава е отказал да подкрепи изпратената до него декларация от Австрия, защото не отговаря на интересите на страната ни.Румен Радев добави, че в тази насока следва да бъде търсена помощ и от ЕС, защото има европейски програми, в които България не участва, а трябва да се работи така, че в регионите на въгледобива у нас да има възможности за трудова заетост в интерес на нашите миньори и то в дългосрочен план.По думите на държавния глава в изпратеното предложение от Министерския съвет за национална позиция на страната ни, която да бъде представена на форума на високо равнище в Катовице, се подкрепят решенията на Парижкото споразумение за климата и тяхната реализация, но отсъства категорична национална позиция.Президентът призова синдикалните организации да се запознаят и с двата проекта, преди да направи обръщението си на предстоящата среща на високо равнище.", "date": "2018.11.30", "title": "Румен Радев: Позицията ми в защита на въгледобива не е променяна от началото на мандата ми"}
{"url": "https://offnews.bg/politika/ninova-vav-vishegrad-pri-spechelvane-na-izborite-shte-napravim-vsich-692949.html", "text": "По време на срещата на лидерите на партии от страните от Вишеградската четворка - Чехия, Полша, Унгария и Словакия, плюс Хърватия и България, председателят на БСП Корнелия Нинова проведе двустранна среща с Павел Поц - представител на Чешката социалдемократическа партия, която участва в правителството на Чешката република и евродепутат.На нея беше обсъдена сделката за продажбата на ЧЕЗ България на \"Инерком\", чийто собственик е Гинка Върбакова.Нинова представи пред чешката страна доклада по казуса на временната парламентарна комисия на българското Народно събрание. Тя запозна чешките си колеги с позицията на БСП. “Тази сделка е непрозрачна, с подставени лица, тя засяга националната сигурност на България и сигурността на близо три милиона българи”, заяви Нинова. Тя обясни, че досега от БСП са предприети всички парламентарни и законови мерки тя да бъде спряна.“Тъй като чешката държава е собственик на акции в ЧЕЗ, моля информирайте чешкото правителство, че при спечелване на избори в България, БСП ще предприеме необходимите действия- българската държава да се заяви като кандидат-купувач и да участва в процедурата по продажбата. Ще работим за това- България да си върне собствеността върху тези активи. Във вашите държави те са държавна собственост. За нас това е въпрос на национален суверенитет”, завърши Корнелия Нинова.", "date": "2018.11.30", "title": "Нинова във Вишеград: При спечелване на изборите, ще направим всичко държавата да купи ЧЕЗ-България"}
{"url": "https://offnews.bg/obshtestvo/nad-120-postradali-v-pirogov-zaradi-zalediavania-692952.html", "text": "Над 720 души са пострадали заради образувалите се заледявания за последното денонощие, заяви Мария Пойразова - говорител на „Пирогов“, БНР. „За последното денонощие през спешното на „Пирогов“ са преминали над 720 души. Тези, които са потърсили помощ в травматологията, са близо 120, от които оставени за лечение са 15“, каза Пойразова.Тя допълни, че най-честите наранявания са в областта на глезените и китките, както и поясните прешлени на гръбначния стълб.Пойразова посъветва през тези дни възрастните хора да си стоят предимно вкъщи. ", "date": "2018.11.30", "title": "Над 120 пострадали в Пирогов заради заледявания"}
{"url": "https://offnews.bg/nashite-avtori/kak-da-se-otarvem-ot-prosiatcite-692950.html", "text": "Просяците са част от демократичният ни пейзаж. С особена концентрация в центъра на София. Предполагам и в другите градове.За двеста метра бях спрян няколко пъти от тях. Просеха пари за храна. Никой не ми поиска пари за цигари, за водка или за билет за метро. Трима от тези просяци пушеха. Цената на една кутия цигари е повече от хляба. Но те не седяха на улицата дъвчейки хляб, а пушеха цигари. По пет кинта кутията. Някак гадно ми стана да им давам пари за хляб.В квартала тактиката е друга. Там има едни римляни, които ходят в строй и въоръжени с криви пръчки ровят в кофите за боклук. Ходят на тумби – мъже, жени, деца... Щом видят самотен минувач, по стар римски обичай римляните пускат децата си като малки свирепи пиранийки да искат пари. Наблюдавал съм ги и в това им действие няма случайност. Ако минувачът е мъж в силите си почти не го закачат. Дай-няма-чао. Ако минувачите са групичка, която е очевидно заедно – също. Но какво става ако е самотна жена, не дай боже с количка с дете или по-възрастна. Олеле-малеле... Нахвърлят се тези ми дечурлига като камикадзета. Започват да висят по ръцете, да дърпат палтата. Да реват за пари. Все едно не съм в София а някъде в екваториална Африка след гражданска война. И винаги парите са за храна. Ама винаги. И никога тези просяци не приемат, когато им дадеш храна. Ама никога.Ако държа да съм милостив християнин, трябва да излизам поне с десет лева за раздаване. Но ако го направя, не мисля, че просяците ще станат по-щастливи. Тези мисли ме накараха да направя един мислен експеримент.Какво би станало, ако просяците започнат да получават пари (нарича се милостиня, но не смятам думата за правилна) от всеки? И в рамките на половин ден съберат, да кажем, по 500 лева. Дали ще престанат да просят, ще си платят тока и ще започнат да си търсят работа на осемчасов работен ден?Заклевам се, че не! На другия ден пак ще са на улицата и пак ще просят, защото да изкарваш по 500 лева на ден е недостижима надница и за напреднал меринджей.От тук пътищата са два – или просяците започват да „работят“ по-малко или алчно започват да трупат пари. И в двата случая просенето няма да бъде заменено от друг вид дейност, защото тази работа ще и носи най-добри доходи.Така просяците стават богатата прослойка в обществото. Първата им работа е да направят така, че да няма как други просяци да започнат да просят. Тоест да държат монопола в просенето. И защото вече имат достатъчно пари създават лоби, което да им защитава интересите. Започват да контролират обществените процеси. Приема се закон за просенето, и задължителното даване на пари на просяците. Както и закон, за невъзможност всеки нов да може да проси. После - просяците се освобождават от данъци. Просяците имат фирми и техните интереси се пазят от закони, адвокати, съдии и полиция. Хората, които са против просяците започват да се преследват по законови начини, защото благодарение на просяците законите са се извратили до такава степен, че са се дехуманизирали. Всяко извращение вече е абсолютно законно и абсолютно легитимно. Всяка изродщина – демократична.Това започна да звучи познато. Заменете думата просяк с партия и да продължим с експеримента.Защото всъщност всяка една партия е просяк. Наближат ли избори започна просенето на гласове. Всяка партия реве, че е гладна и разчита на теб, за да оцелее. Бута ти някакви морални обяснения, че като гласуваш за нея ще направиш някакво хипотетично добро и ти самия ще започнеш да живееш по-добре, но те и просяците го разправят абсолютно същото.А и работите вече така са измислени, че всеки ден твоите пари отиват в партийните сметка. Ей така, да си имат парички да не са гладни. Тези пари не се наричат милостиня, а субсидия.Та въпросът ми беше: „Как да се отървем от просяците?“", "date": "2018.11.30", "title": "Как да се отървем от просяците"}
{"url": "https://offnews.bg/izvan-terena/berbatov-vinagi-mi-e-gotino-v-kompaniata-na-balakov-693009.html", "text": "Бившият национал Димитър Бербатов продължава да обикаля страната, представяйки автобиографичната си книга \"По моя начин\", която излезе на пазара наскоро.Той бе във Велико Търново, където обърна внимание и на настоящия треньор на Етър и бронзов медалист от САЩ 94' - Красимир Балъков.\"Едва ли има нещо, което не е казвано за Балъков. Няма да забравя, че той беше човекът, който ми центрира за гола, който вкарах на Петер Шмайхел. Краси винаги се е държал много добре с абсолютно всички в националния отбор.Продължавам да поддържам контакт с него. Когато се видим винаги ми е готино. Следя изявите му като треньор и се радвам много. Желая му успех в треньорската работа\", каза Бербатов.", "date": "2018.11.30", "title": "Бербатов: Винаги ми е готино в компанията на Балъков"}
{"url": "https://offnews.bg/futbol/gosho-petkov-favorit-za-futbolist-na-godinata-692954.html", "text": "Вратарят на Славия Георги Петков и крилото на ЦСКА Кирил Десподов са фаворити за наградата Футболист №1 на България за 2018 година. Очаква се точно те двамата да спорят за първото място в традиционната анкета, пише \"Тема Спорт\".42-годишният Петков счупи рекорда за най-възрастен играч в първенството и в националния ни отбор. Той имаше решаващ принос за Купата на България, която Славия спечели през месец май.Десподов (22 г.) пък се утвърди като най-добрия млад играч у нас. Крилото показва сериозен прогрес през 2018-а - той направи дебют както в националния отбор, така и в евротурнирите, където вкара 2 гола.Отборите на Петков и Десподов - Славия и ЦСКА, се срещат в неделя в мача от елита, но не е ясно дали двамата ще излязат един срещу друг.Церемонията по връчването на наградата за Играч на годината ще се проведе в началото на януари. Фаворит за Треньор на 2018-а е националният селекционер Петър Хубчев.", "date": "2018.11.30", "title": "Гошо Петков фаворит за Футболист на годината"}
{"url": "https://offnews.bg/ikonomika/prognozirat-po-niski-tceni-na-gorivata-po-nova-godina-692951.html", "text": "Цените на горивата не са паднали заради протестите, а заради цените на суровия петрол, коментира шефът на Петролната и газовата асоциация Валентин Златев, цитиран от Нова тв. За пръв път след началото на недоволството от високите цени на горивата той коментира публично проблема, като каза, че разбира протестиращите. По думите му цените случайно са паднали толкова рязко в последно време. От Петролната и газова асоциация са категорични, че спадът е заради суровината, а не заради протестите.Няколко седмици след началото на недоволството цените на горивата спаднаха с около 30 стотинки за литър бензин и с около 15-20 стотинки за литър дизел. От асоциацията обясняват това с поевтиняването на петрола, повлияло на цените на дизела и бензина.\"Съчувстваме на всички тези, които излизат и изразяват общественото и социалното си недоволство, но истината е, че ако петролът вървеше нагоре, то и цените по бензиностанциите щяха да вървят нагоре. Тоест тези цени, които в последните 2-3 седмици са поставени по бензиностанциите, не са резултат от протестите\", посочват от асоциацията.\"Големият въпрос е защо има бензиностанции, които продават бензин на 2,20 лева, и има други за 1,80. Така започнаха протестите на хората, заяви Златев. - Очаквам хората, които продават на 1,80, да излязат по същия начин и да обявят структурата на цената си.\"Пред Нова тв председателят на Петролната и газова асоциация Андрей Делчев коментира, че обикновено цените на горивата „закъсняват” с няколко дни спрямо цените на суровия петрол – и когато цената се увеличава, и когато намалява. Делчев даде пример, че при цена на дизела от 2,34 лв/л, себестойността на горивото е 2,29 лева, а печалбата на производителите е 0,04 лв./л. Той обаче обясни, че при големи обороти производители и търговци могат да си осигурят добра печалба. Делчев прогнозира, че ако тенденцията за поевтиняване на петрола се запази, ще посрещнем Нова година с още по-ниски цени.", "date": "2018.11.30", "title": "Прогнозират по-ниски цени на горивата по Нова година"}
{"url": "https://offnews.bg/politika/niamame-interes-ot-militarizatcia-na-cherno-more-zaiavi-prezidentat-693007.html", "text": "Рискът от ескалация на конфликта между Русия и Украйна е реален, но Европа в никакъв случай не трябва да става заложник на украинската вътрешна политика и амбиции. Затова е важно да разберем, че ние нямаме интерес от милитаризация на Черно море, което пряко ще рефлектира върху България и се надявам този конфликт да приключи възможно най-бързо. Това заяви президентът Румен Радев днес в отговор на журналистически въпрос за позицията на страната ни при ескалация на конфликта между Русия и Украйна.Държавният глава призова всички страни да се придържат към нормите на международното право и да не нарушават законните граници. По думите му обикновени моряци не трябва да плащат цената на политическото противопоставяне.Попитан за протестите на миньори в страната и за предстоящата му среща с представителите на сидикалните организации у нас, Румен Радев заяви, че напълно споделя тревогата на миньорите. „Със синдикатите и правителството сме на едно мнение – Парижкото споразумение трябва да се изпълнява, но без завишаване на целите. Това е моята позиция. Тя е отдавна известна, такава беше позицията и на служебното правителство“, посочи президентът.Държавният глава беше категоричен, че България трябва да съхрани работните места на миньорите, но очаква да види ясна политика и „ангажимент в стратегическа перспектива на нашето правителство към съхраняването на тези работни места на миньорите и към гарантиране на тяхната трудова заетост в една по-далечна перспектива“. Затова аз имам въпроси и към синдикатите, и към правителството, и се надявам да ги разискваме, добави Румен Радев.В отговор на въпрос дали позицията, която ще отстоява в Катовице, е координирана с правителството, Румен Радев подчерта, че e получил целия пакет документи, приет от Министерския съвет, както и изказване за форума, което е ревизирал, защото не е достатъчно убедително. „Днес ще го предложа на синдикатите“, посочи президентът и допълни, че до момента не е чул ясна и категорична позиция от страна на българското правителство за развитие на сектора на енергетиката в стратегическа перспектива.", "date": "2018.11.30", "title": "Нямаме интерес от милитаризация на Черно море, заяви президентът"}
{"url": "https://offnews.bg/112/hvanaha-shofior-s-3-28-promila-vav-vidin-692959.html", "text": "Шофьор с с 3.28 промила е бил задържан за 24 часа след проверка. На 29 ноември около 09.25 часа на ул. \"Акад. Ст. Младенов\" във Видин полицейски служители спрели за проверка лек автомобил „Опел Астра“, шофиран от 46-годишен жител на с. Дунавци, съобщават от полицията в областния град. При тестване с дрегер, пробата на мъжа отчела показание 3.28 промила.По случая е образувано бързо производство.", "date": "2018.11.30", "title": "Хванаха шофьор с 3.28 промила във Видин"}
{"url": "https://offnews.bg/obshtestvo/plashtat-pensii-i-koledni-dobavki-ot-7-dekemvri-692955.html", "text": "Изплащането на пенсиите за месец декември от Националния осигурителен институт (НОИ) ще започне на 7 декември и ще приключи на 19 декември, съобщиха от НОИ.Заедно с пенсиите ще бъде изплатена и еднократна допълнителна сума в размер на 40,00 лв. на 1 267 731 пенсионери, на които пенсията или сборът от пенсиите, заедно с добавките и компенсациите към тях, е в размер до 348,00 лв. включително.Изплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях.Преводите на декемврийските пенсии по сметките на пенсионерите, които получават парите си по банков път, ще бъдат извършени на 7 декември. ", "date": "2018.11.30", "title": "Плащат пенсии и коледни добавки от 7 декември"}
{"url": "https://offnews.bg/ikonomika/ovcharov-proektat-za-aetc-belene-ne-dava-osnovania-za-vazvrashtane-na-692956.html", "text": "Проектът за АЕЦ „Белене” не трябва да започва отначало. Разбира се, можем да си го причиним и това, но проектът си е същият. Промяна в него няма, така че ако има нужда от нова процедура, то тя ще касае икономическата страна на процеса, заяви бившият енергиен министър Румен Овчаров в сутрешния блок на бТВ.Според него това би могло да отблъсне инвеститорите. По негово мнение това, което пречи е, че българската държава не знае какво прави с този проект и че веднъж на десет години се променя позицията по него – веднъж го строим, след десет години не го строим, след това започваме пак да го строим.Според него това отблъсква инвеститорите.Така ли се привличат чужди инвеститори? И когато четеш една процедура, при която на първи етап искаш да привлечеш инвеститори, които искаш да си купят електроенергия от централата, но не си им казал нито колко ще струва тази електроенергия, нито как точно ще я получават, веднага възникват съмнения\", каза Овчаров.Според него трябва да се избере авторитетен международен консултант, на когото \"не може да му подхвърляш хартийки и да му казваш - напиши това, напиши онова\", който да направи обективна оценка.", "date": "2018.11.30", "title": "Овчаров: Проектът за АЕЦ Белене не дава основания за възвръщане на доверието"}
{"url": "https://offnews.bg/futbol/tcska-goni-shampionski-rekord-692961.html", "text": "В неделя ЦСКА ще се изправи срещу Славия и ще се опита да подобри свой рекорд за най-малко допуснати голове след 17-ия кръг, пише \"Тема Спорт\".След 16 мача \"армейците\" са инкасирали едва 5 попадения. Толкова имат и след същия брой срещи през последния си шампионски сезон - 2007/08 година.Преди 11 години тимът, воден от Стойчо Младенов, е преодолян за 6-и път в 17-ия си двубой - победа с 3:1 над Беласица на стадион \"Цар Самуил\".ЦСКА завършва сезона с едва 11 допуснати гола в 11 срещи, или средно по 0,37 инкасирани на мач. Именно това е най-доброто постижение изобщо в историята на Пъра лига при изиграни поне 30 двубоя в един сезон.Рекордът за най-малко допуснати голове средно на среща се държи от ЦСКА и Спартак София от сезон 1951 г., когато в 22 мача двата тима инкасират по 7 гола или 0,32 средно на двубой.Сега обаче \"армейците\" могат да подобрят показателите както от 1951-а, така и от 2007-а. В момента \"червените\" допускат по едва 0,31 гола средно на мач - 5 в 16 кръга.", "date": "2018.11.30", "title": "ЦСКА гони шампионски рекорд"}
{"url": "https://offnews.bg/ikonomika/deputat-ot-dps-neobhodimi-sa-novi-energijni-moshtnosti-692962.html", "text": "Ако не се стигне до решение на енергийното министерство и управлението на ТЕЦ „Марица-изток” да се минимизират всички разходи в ТЕЦ-овете, включително да се вземе решение как и по какъв начин ще имаме нови мощности с нови, чисти енергии, този процес ще продължи дълго и ще стигне до повишаване на цената на електроенергията. Това заяви депутатътт от ДПС Рамадан Аталай пред Нова телевизия.Той коментира протестите на миньорите и енергетиците от мини „Марица-изток”.Според Аталай протестите няма да доведат до решение на проблема с въглеродните емисии.Аталай обясни, че ТЕЦ-Варна вече е на газ, а не на въглища и значително са намалели въглеродните емисии.Студеният резерв вече е задействан за зимния сезон, съобщи депутатът.Според Аталай е необходима нова енергия в управлението, за да се промени ситуацията в държавата.", "date": "2018.11.30", "title": "Депутат от ДПС: Необходими са нови енергийни мощности"}
{"url": "https://offnews.bg/ikonomika/mareshki-za-edna-godina-moga-da-resha-problema-s-gorivata-692960.html", "text": "Протестите срещу високите цени на горивата през последните седмици са стеснили маржа на печалба на бензиностанциите и това е част от причината цените да паднат, коментирана лидерът на „Воля” Веселин Марешки в интервю за сутрешния блок на .Той обяви, че подкрепя ценообразуването да се появи върху касовите бележки.„В по-голямата си част горивата са поевтинели заради международните цени на петрола, но протестите свиха малко и маржа. Ако преди е бил 35-40 ст., сега е около 30 ст. Тази разлика трябва да бъде сложена на касовата бележка и всеки човек, който иде на бензиностанцията, да види какъв марж са му сложили”, посочи депутатът.Той коментира и твърденията на шефа на „Лукойл” Валентин Златев, който намекна за нередности, стоящи зад по-ниските цени на бензиностанциите, създадени от депутата.„Колкото е цинично т. нар. Патриоти – Каракачанов, Симеонов и другите, да говорят за 300 лева пенсия, толкова е цинично Валентин Златев да ни говори за цени на горивата. Повечето от нещата, които каза, са логически неверни. Той пита как така една бензиностанция ще продава на 1,80 лв., а друга – на 2,20 лв. Все едно да попитаме как една авиокомпания вози на 20 евро, а друга вози на 200 евро”, каза Марешки.„Народът се съмнява, че има картел и аз съм на страната на народа в тези им съмнения. Всички хора се съмняват, затова излизат на бунтове. Аз не съм излязъл, защото аз на хората им казах: за една година мога да им реша проблема с горивата, с лекарствата и с други неща, където имам познания и качества”, заяви още депутатът.", "date": "2018.11.30", "title": "Марешки: За една година мога да реша проблема с горивата"}
{"url": "https://offnews.bg/temida/iskat-arest-za-shefa-na-gorskoto-kojto-sabiral-taksa-spokojstvie-692964.html", "text": "Окръжната прокуратура в Силистра внесе искане в Окръжния съд в града за вземане мярка за неотклонение „Задържане под стража“ спрямо директора на Териториалното поделение „Държавно горско стопанство“ инж. Георги М.Днес от 15,30 часа съдът ще разгледа искането на прокуратурата.Както съобщи вчера пресцентърът на Апелативната прокуратура във Варна, на 28 ноември инж. Георги М. е бил задържан в служебния си кабинет. В него са намерени 46 банкноти по 100 лева, които като длъжностно лице той приемал в дар, за да осигури спокойствие на подизпълнител на концесионера, извършващ дърводобив в държавни гори.Сигналът за исканата „такса спокойствие“ от Георги М. е бил подаден на 16 ноември тази година. Деянието е извършено чрез изнудване посредством злоупотреба със служебно положение, като директорът на Териториалното поделение „Държавно горско стопанство“ е искал по 500 лева на камион.След първоначалното задържане за 24 часа Георги М. е бил привлечен като обвиняем за извършено престъпление по член 302, т. 1 и 2 във връзка с член 301, ал. 1 от Наказателния кодекс. Деянието се наказва с лишаване от свобода от 3 до 10 години, глоба до 20 000 лева и лишаване от право да заема определена длъжност и да упражнява определена професия по член 37, ал. 1, т. 6 и 7 от НК и е тежко умишлено престъпление по смисъла на закона. С постановление на наблюдаващ прокурор от Окръжната прокуратура в Силистра обвиняемият е бил задържан за срок до 72 часа с цел довеждането му пред съда.За разкриване на престъплението са използвани специални разузнавателни средства. Намерените пари в директора са били белязани.", "date": "2018.11.30", "title": "Искат арест за шефа на горското, който събирал такса 'спокойствие'"}
{"url": "https://offnews.bg/obshtestvo/problemite-na-shofiorite-s-uvrezhdania-692891.html", "text": "В България хората с увреждания са над 450 000, 170 000 от тях имат собствен автомобил.За проблемите на шофьорите с увреждания обаче почти не се говори. За момента МВР няма регистър на шофьорите с увреждания и на преустроените автомобили. С какви проблеми се сблъскват шофьорите с увреждания у нас разказа пред OFFNews председателят на Българската асоциация за рекреация, интеграция и спорт (БАРИС) Павел Савов.Личната мобилност е изключително важна за хората с увреждания. Тя е заложена в конвенцията за хората с увреждания, но понятието не присъства в българското законодателство и едва сега за първи път се вписва в закона по предложение на БАРИС. Една от целите ни е да направим регистър на шофьорите с увреждания. В момента държавата дава 170 000 безплатни винетки за хора с увреждания, но не се знае кои са тези хора, какви са случаите - дали шофират, или просто имат кола на тяхно име, обясни Савов. По въпроса за шофьорите с увреждания държавата обръща внимание основно на инвалидните паркинги и дали винетките са фалшиви. Проблемите обаче са много повече. Един от често срещаните случаи е на хора с увреждания, които имат шофьорска книжка от времето, преди да получат увреждането. В този случай книжката само им се презаверява, но хората не преминават никакъв курс за преквалификация, а това е нужно, тъй като те често са неподготвени да шофират при новите за тях условия - заради увреждането, което са получили, или заради преустроения автомобил, който вече шофират, уточни Савов. Просто няма място, на което хората с увреждания да отидат, за да им кажат дали могат да карат, или не. От друга страна, е добре специалист да им каже и как трябва да адаптират колите си. В чужбина съществуват специализирани центрове, в които се случва всичко това. Идеята на БАРИС е да създаде такъв център, подчерта председателят на Асоциацията. Той допълни, че е много възможно шофьорите с увреждания да имат психологическа травма, тъй като немалко хора са пострадали именно след инцидент на пътя, а на това не се обръща внимание. Съществува и друг проблем, за който много хора с увреждания не знаят - притежаваната от тях застраховка \"Гражданска отговорност\" не важи, ако човекът с увреждане не е преминал през специализираната комисия ТОЛЕК, а в цялата страна има само три такива комисии. Така се оказва, че има много хора, които шофират с нередовни автомобили, без да знаят. А по-лошото е, че тази информация се предава само от уста на уста и много хора с увреждания не знаят за това изискване. Сега се извършват промени за \"Гражданската отговорност\" като цяло, така че е добър момент да се помисли и за шофьорите с увреждания, каза още Павел Савов. Друг проблем е, че човек с увреждане може да получи само шофьорска книжка категория B, но няма право да извършва никаква търговска дейност, макар че много хора с увреждания могат да изпълняват шофьорски или транспортни услуги без проблем. Например можеш да возиш в автомобила си свои роднини, но ако искаш да закараш хора от точка А до точка B, като за целта ти се плати за превоза, не можеш, защото законът не го позволява. Същото се отнася и за превоз на стоки - шофьор с увреждане би могъл да превозва различни това, които на място да се разтоварват от други в съответния обект, но по закон няма право да го прави, обяснява Савов. Има много случаи, в които хора с увреждания могат да изпълняват такива услуги, което е много полезно, защото им позволява да са на пазара на труда, допълни той. От БАРИС предлагат и шофьорите с увреждания да поставят и стикери на автомобилите си, които да указват, че те имат увреждане. \"Преди време имаше инвалидни номера, които обаче отпаднаха, тъй като хора, които нямат увреждания, се възползваха от тях, например при внос на коли в страната. Стикерите обаче са добър начин да се посочи кои шофьори на пътя са с увреждания, като това ще е сигнал към останалите - да са по-толерантни, както и към служителите на КАТ, понеже хората с увреждания имат право да шофират без колан например. Но стикерите ще са само за хората с увреждания, които са шофьори - т.е. няма да важат в случай, когато колата е записана на името на човек с увреждане, но тя се кара от някой друг\", обясни Савов идеята на организацията. Разрешаването на тези промени ще е от огромно значение. Нашата цел е хората с увреждания да са при здравите хора, а не да са отделени, и това е крачка напред в тази посока. Искаме да поставим фокуса върху тези проблеми, за които не се говори в публичното пространство. В момента те се обсъждат в по-тесен кръг, но като не се чува за проблемите, за обществото те не съществуват, подчерта той. За идеите си БАРИС има подкрепата на Българската федерация по автомобилен спорт и на Българския автомобилен съюз.  ", "date": "2018.11.30", "title": "Проблемите на шофьорите с увреждания"}
{"url": "https://offnews.bg/analizi-i-komentari/bsp-nominira-li-maia-manolova-za-kmet-na-sofia-ili-opita-da-ia-pretcak-692958.html", "text": "Кажете ми какво ще направите септември месец, ако г-жа Мая Манолова стане кмет на София? Това попита депутатът от БСП Георги Свиленски в пленарната зала вчера, докато народните представители обсъждаха бюджета и съществения проблем в него да има или да няма служебна кола на НСО за националния омбудсман. От думите на Свиленски не стана ясно той номинира ли Мая Манолова за кмет от името на БСП или издава нейни тайни намерения (доста коментирани в публичното пространство от дълго време), но непотвърдени официално от никого. Въпросът е защо Свиленски и защо сега - само дни след участието на Мая Манолова в \"Шоуто на Слави\", където тя заяви: \"Аз желая да бъда омбудсман и да си върша работата. Мисля, че и хората желаят това. Има такъв период в историята на партията, в която бях, БСП - нелегална дейност. Няма да правя нищо нелегално, ако реша да правя нещо, ще го обявя публично\". Нелегалната - или подмолната дейност на и в БСП е отделен проблем, предвид вътрешнопартийните конфликти в нея. В случая с Манолова обаче осветляването ѝ без време прилича повече на \"отстрелване\" от надпреварата за пост №1 в София, отколкото на подкрепа.  Още повече, че Мая Манолова даде да се разбере: ще разкрива картите си постепенно и ще държи в напрежение всички останали претенденти за стола на Фандъкова, докато и ако реши да се включи в битката.  Манолова го показа и при участието си при Слави Трифонов: Приемам, че съм по-добра като омбудсман, отколкото като партиен политик, каза тя. Може и да е случаен акцентът с партийността, но ако не е, значи Манолова обяви, че е възможно да се включи в мажоритарен вот - за кмет или президент, но не и в партийна листа за депутат например. Тя си остави още една вратичка в студиото на Трифонов: Както са тръгнали да ми пречат да си върша работата, може и по-рано, преди края на мандата ми като омбудсман, да взема решение да се върна в политиката. Или в БСП се е отворил още един фронт на принципа \"прецакай другаря\"? На всичкото отгоре, съпругът на Мая Манолова Ангел Найденов е в редиците на опозицията на Корнелия Нинова и доста социалисти се съмняват, че лидерът на БСП ще се съгласи партията да подкрепи Манолова като независим кандидат за кмет, издигнат от инициативен комитет. Между другото не е ясно и откъде Свиленски знае, че местните избори, които президентът Румен Радев трябва да насрочи, ще бъдат през септември. ", "date": "2018.11.30", "title": "БСП номинира ли Мая Манолова за кмет на София или опита да я прецака"}
{"url": "https://offnews.bg/futbol/v-levski-nedovolstvat-ot-novinite-za-kluba-s-deklaratcia-692953.html", "text": "Официалният сайт на Левски публикува декларация, подписана от УС на клуба, с която иска да успокои феновете. В последните дни се спекулира много за бъдещето на треньора Славиша Стоянович, както и за играчите с изтичащи договори, които могат да започнат преговори с други отбори след Нова година. Споменават се и имена на кандидати за бъдещ спортен директор, които не отговаряли на истината.Ето какво написаха от Левски:Уважаеми привърженици,Обръщаме се към Вас директно и открито в този момент, защото бихме искали да знаете какво се случва в любимия Ви клуб, а в последните седмици и особено дни атаките и фалшивите новини не спират да валят. Сигурни сме, че самите Вие сте наясно къде информацията е отговаря на истината и къде е чисто и просто целенасочена измислица. В никакъв случай не искаме това да звучи като някакво извинение за негативните резултати на терена в последните мачове. Но именно тези загуби подействаха като катализатор за негативни новини, което си е предвидимо последствие. Първо, защото в такава атмосфера се четат и разпространяват светкавично и второ, защото е удобно да се влияе по този начин върху Вас и върху настроението в отбора.В този ред на мисли бихме искали да уточним няколко неща, за да не се спекулира и Вие да се чудите това или онова дали е така или не е така.Първо бихме искали да подчертаем дебело, че старши треньор на отбора е Славиша Стоянович. Той има пълна и безрезервна подкрепа на цялото ръководство на клуба и неговото бъдеще начело на отбора не подлежи на каквото и да е разискване. Фактът, че за малкото време начело на тима г-н Стоянович много бързо разбра философията за игра на Левски, идеята Левски, очевидно не се приема никак добре и натискът върху него да си тръгне е огромен. Затова не приемайте за вярно нито едно твърдение или новина за евентуална смяна на наставника. Това би била откровена лъжа.Друга „любима“ тема за гръмки новини са играчите, чиито договори изтичат в края на сезона. След успешно завършилите преговори с Габриел Обертан, ръководството на клуба е в преговори и с останалите футболисти в подобна ситуация – Яблонски, Цветкович и Кабрал, което е съвсем нормален процес. Всички играчи с изтичащи договори ясно са запознати с намерението и предложението на клуба към тях. Нищо драматично не се е случило. Съвсем целенасочено обаче се създава изкуствен смут.Като цяло в последните две години клубът бавно, но сигурно се изправя на краката си. Основата беше поставена, а политиката, която следваме, е дългосрочна, а не от ден до пладне. В една такава подобна стратегия е необходимо време, за да може и отборът и целият клуб да заработят на пълни обороти. Смятаме, че положителното развитие е видно за всички. Обявените промени в ръководството на клуба са именно част от продължаващото развитие в положителна посока. До извършването на тези промени спортен директор няма да се назначава и всички циркулиращи в медиите имена са само жълти новини.Накрая бихме искали да Ви благодарим за изключителната подкрепа от началото на сезона и пълните трибуни и на „Герена“ и при гостуванията.Вие сте Левски!Управителен съветПФК Левски", "date": "2018.11.30", "title": "В Левски недоволстват от новините за клуба с декларация"}
{"url": "https://offnews.bg/112/155-hil-nedeklarirani-evro-zadarzhaha-mitnichani-v-burgas-692963.html", "text": "155 000 недекларирани евро с левова равностойност над 300 000 лева откриха митнически служители от отдел „Митническо разузнаване и разследване\"/МРР/ в Митница Бургас, при проверка на лек автомобил.Колата с чуждестранна регистрация е пристигнала на Митнически пункт Лесово на 28.11.2018 г. късно през нощта, в посока от България към Турция. В автомобила са пътували шофьорът със съпругата си- турски граждани и техен спътник - немски гражданин. На българския митнически пункт и тримата са заявили, че нямат нищо за деклариране.При извършената митническа проверка от екип на отдел МРР, митническите служители откриват първо 30 000 недекларирани евро в дамската чанта на жената. В личната чанта, в дрехите на шофьора и в подлакътник на автомобила са открити още 70 000 недекларирани евро. Други 55 000 евро са открити в джобове по дрехите и в личен багаж на третия пътник, като 50 000 евро от валутата е била поставена вътре в чорап, в негова раница.Недекларираната валута - общо 155 000 евро в различни купюри е иззета. Срещу жената - турска гражданка е съставен акт за административно нарушение. Срещу другите двама пътници в автомобила, шофьорът- турски гражданин и пътникът- немски гражданин, е образувано досъдебно производство по описа на Митница Бургас, което се провежда от разследващ митнически инспектор, под надзора на Районна прокуратура Елхово.", "date": "2018.11.30", "title": "155 хил. недекларирани евро задържаха митничани в Бургас"}
{"url": "https://offnews.bg/bojni/tajbe-iusein-vze-nagradata-za-nomer-1-v-borbata-693018.html", "text": "Единствената ни световна и европейска шампионка този сезон Тайбе Юсеин беше обявена за най-добър състезател за 2018-а година от Българска федерация по борба по време на церемония, проведена на тренировъчния център на комплекс \"Диана\". Нейни подгласнички станаха Биляна Дудова и Кирил Милов.Тайбе Юсеин изпрати най-успешната си година в спортно отношение, след като спечели европейска и световна титла в категория до 62 килограма, а освен това не загуби схватка от януари насам. Тя получи наградата си от спортния министър Красен Кралев, който благодари на всички за успешния сезон и пожела още повече върхови постижения.Биляна Дудова остана със сребърен медал в категория до 57 килограма на световното първенство по борба, което бе проведено в Будапеща. Кирил Милов спечели сребърен медал в категория до 97 килограма класически стил.1.Тайбе Юсеин2. Биляна Дудова3. Кирил Милов4. Айк Мнацканян5. Мими Христова6. Даниел Александров7. София Георгиева8. Едмонд Назарян9. Захари Зашев10. Юлияна ЯневаСпециален приз получи Стоян Йорданов за най-перспективен млад състезател заради бронза от световното и европейското за кадети. А в комплексното класиране Левски остави след себе си Рилски спортист и Димитровград.\"Изпращаме по-успешна година от миналата. Спечелихме 22 медала от световни и европейски първенства, както и младежки олимпийски игри, което е с три повече от предходната. Гордея се с труда на всички състезатели и съм благодарен, защото без тях нямаше да имаме тези успехи. Желая весели празници на всички и нека следващата година бъде още по-успешна от тази\", заяви президентът на федерацията Христо Маринов.Президентът на Европейския съвет към Международната федерация по борба Цено Ценов добави: \"Гордея се с тези успехи. Аз най-добре мога да усетя и видя как България си връща авторитета. Стремим се към върховете и вярвам, че ще видим реалните ни възможности през следващите две години\".Призът за най-добър треньор спечели Петър Касабов (жени), а негов подгласник остана Армен Назарян (класически стил). СК Левски пък спечели две награди за жени и международен принос. В класически стил бе отличен СК Рилски спортист, а в свободен - СК Димитровград.", "date": "2018.11.30", "title": "Тайбе Юсеин взе наградата за номер 1 в борбата"}
{"url": "https://offnews.bg/obshtestvo/koshlukov-za-usloviata-v-aresta-tova-si-e-napravo-hotelska-toaletna-693016.html", "text": "Не казвам, че съм експерт, ама аз лично съм бил в далеч по-лоши условия. Така Емил Кошлуков, програмен директор на БНТ 1, който е лежал в затвора преди 1989 г., коментира на страницата си във фейсбук снимките от килията на Десислава Иванчева, публикувани вчера от омбудсмана. Тази е направо хотелска тоалетна, обяснява Кошлуков.Коментарът му гласи още: Все пак Иванчева е в ареста за огромен подкуп, не е в Маями на почивка. От друга страна, ако не бяха я хванали, щеше да е в Маями, може затова пък да се сърдят нейните приятели. Провали им се коледната ваканция. Ми така де, 70 000 евра са кажи-речи сто хиляди долара, ех бре курортее!", "date": "2018.11.30", "title": "Кошлуков за условията в ареста: Това си е направо хотелска тоалетна, моята беше по-лоша"}
{"url": "https://offnews.bg/bojni/mok-otlozhi-reshenieto-si-za-badeshteto-na-boksa-693019.html", "text": "Международният олимпийски комитет е отложил решението си относно това дали ще се провежда или не турнир по бокс на Олимпийските игри в Токио.До този момент се стигна, заради разследването около Международната асоцияация по бокс за аматьори, което може да доведе дори до прекратяване на дейността й.МОК не е доволен от получения доклад от АИБА, в който се анализира дейността й по отношение на финансирането, прозрачността на управлението и борбата с допинга.Олимпийският комитет призна определен прогрес по въпросите с честността на съдийството, както и с борбата с употребата на допинга, но заяви, че има много резерви относно финансирането, прозрачността на взимането на решенията и работата на комисията по етика.Също така Томас Бах и хората му не са доволни и от назначаването на Гафур Рахимов на поста президент на АИБА, след като се намира под санкции от Министерството на финансите на САЩ и е подозиран като член на световен престъпен картел.Също така МОК прекрати финансирането чрез програми към асоцияацията по бокс за аматьори, продажбата на билети за техни състезания, както и разработване на съвместни програми за квалификация на треньори.", "date": "2018.11.30", "title": "МОК отложи решението си за бъдещето на бокса"}
{"url": "https://offnews.bg/politika/valeri-simeonov-protiv-turski-potok-ne-iska-samo-ruski-gaz-692957.html", "text": "Депутатът от управляващата коалиция Валери Симеонов се обяви против промените в Енергийната стратегия до 2020 год., които са подкрепени от останалите партии в Обединени патриоти и техния коалиционен партньор - ГЕРБ. Симеонов изрази притеснения, че ако се изгради втора тръба като част от 'Турски поток', по нея ще тече само руски газ. \"Ако по някакви други съображения, чисто политически, Русия спре подаването на газ, така както ще стане с Украйна, какво става? Още 2 млрд. ще тегнат на българския данъкоплатец, както тези 3 млрд. в момента за \"Белене\", заяви той.Симеонов също призова да не се говори политически, а да се гледа търговската сметка за България. Според него достатъчно пари са били похарчени за енергийни проекти, които накрая се оказват полезни за други държави, но не и за България.\"Така беше с онзи безумен проект Бургас-Александруполис. Слава Богу, че не се реализира. Така беше с \"Южен поток\", не беше по-различно и с АЕЦ \"Белене\". Още плащаме старите сметки на едни проекти, които не са били полезни за България, защото не са били обвързани с приходи за България\", заяви той. Според Павел Шопов от \"Атака\" газопроводът няма как да е губещ. Той обаче побърза да каже, че несъответствието в позициите на партиите във формацията не идва от междуличностни различия, а само от \"принципни различия по отношения на политики\". Критика към Симеонов изрази депутатът от ДПС Аталай Рамадан, който се обяви в подкрепа на промените. \"Като имат такива коалиционни партньори, на ГЕРБ не им е необходимо да имат опозиция. На чист български - халал да са им\", заяви той. Според него изграждането на втората тръба е \"последното купе на последния вагон на последния влак, който ни дава възможност да си доставяме газ за България\".В подкрепа на промените се обяви и левицата. \"Ако не се предприемат тези действия, другата алтернатива е, ако не мине втората тръба от \"Турски поток\", от газоразпределителен възел ще се превърнем в газов апендесит\", каза депутатът от БСП и зам.-председател на енергийната комисия Таско Ерменков. ", "date": "2018.11.30", "title": "Валери Симеонов против 'Турски поток', не иска само руски газ"}
{"url": "https://offnews.bg/ikonomika/turski-potok-shte-minava-prez-balgaria-gazprom-iska-kapatcitet-u-693010.html", "text": "\"Газпром\" официално оповести, че планира да резервира капацитет за новата газопроводна инфраструктура у нас - това показва, че втората тръба на \"Турски поток\" ще мине през България, обяви министърът на енергетиката Темеужка Петрова пред журналисти.Съобщението, че \"Газпром\" има такива намерения, е публикувано в  буквално  след като . Петрова оцени новината като \"много добра\".Министърът обясни, че държавното дружество \"Булгартрансгаз\" провежда пазарен тест с цел да оцени устойчивостта на проекта и да провери дали има интерес по отношение на реализацията му. По думите на министъра в рамките на първите две необвързващи фази на теста е заявен интерес от няколко компании, а сега предстои откриването на третата обвързваща фаза.Позовавайки се на съобщение от компанията, ТАСС пише, че \"Газпром\" е заинтересован от реализацията на проекта и чака обявяването на третата обвързваща фаза, за да резервира мощности. \"От условията, които обяви \"Булгарстрансгаз\" в третата обвързваща фаза, ние ще имаме яснота кой резервира капацитет, какво количество и за колко години\", обясни министърът.Петрова наблегна, че сделката ще бъде сключена в синхрон с българския закон за държавните поръчки и с европейското законодателство и Третия енергиен пакет, за да не бъде прекъснат и този проект като \"Южен поток\". Престои и изграждането на самата инфраструктура, която ще бъде заплатена от държавното дружество \"Булгарстрансгаз\".\"Налице е необходимост от изграждане на първите 11 км от турската граница на българска територия и изграждане на газоизмервателна станция. Отделно от това, налице е налична инфраструктура - 151 км, която може да бъде използвана. И отделно от това, трябва да бъдат изградени 484 км до българо-сръбска граница - това е новата част от инфраструктурата заедно с две компресорни станции\", допълни Петрова. ", "date": "2018.11.30", "title": "'Турски поток' ще минава през България, 'Газпром' иска капацитет у нас"}
{"url": "https://offnews.bg/obshtestvo/prezidentat-rumen-radev-dade-nachaloto-na-16-toto-izdanie-na-balgarska-693014.html", "text": "„Българската Коледа“ не е просто дарителска кампания, тя е нещо много повече. Тя дава надежда за бъдещето ни като държава и общество, защото успява да обедини хора с различни професии, образование и социално положение около една общественозначима кауза. Това заяви президентът Румен Радев в УМБАЛ „Проф. д-р Стоян Киркович“ в Стара Загора, където обяви старта на шестнадесетото издание на благотворителната инициатива „Българската Коледа”, която се провежда под негов патронаж.Държавният глава подчерта, че благотворителността ни дава вяра, че живеем в общество, което се гради върху хуманни ценности, а „Българската Коледа“ инвестира в най-ценния капитал - здравето на децата.Темата на шестнадесетото издание на „Българската Коледа” е „В подкрепа на децата с тежки заболявания и увреждания”. Президентът заяви, че резултатите от новите медицински технологии и методи стават все по-добри, но има редица заболявания, при които това е недостатъчно. \"Нужно е продължително лечение, социална подкрепа на децата с тежки заболявания и увреждания и на техните семейства“, допълни той.Румен Радев посочи, че новото издание на инициативата си поставя за цел да помогне на децата с тежки заболявания и увреждания като осигури съвременна високотехнологична апаратура и подкрепи комплексната грижа за тях, защото всяко дете заслужава щастливо детство и пълноценен живот.По думите на президента зад тази благородна инициатива стоят хиляди добродетелни българи – инициаторите, дарителите, медиите, всички хора, които подкрепят тази идея и я разпространяват. Държавният глава изтъкна, че една дарителска кампания има сила тогава, когато събужда доверие, а то зависи най-вече от хората, които изразходват събраните средства.Румен Радев благодари на всички лекари и медицински работници, които подпомагат инициативата „Българската Коледа“ за техния труд, за грижите, които полагат за децата, както и за надеждата и доверието, които носи тяхната работа.Благодарение на проявената съпричастност на добродетелни българи, петнадесетото издание на „Българската Коледа“ в подкрепа на спасения детски живот разполага с бюджет от 2 600 000 лв. Кампанията имаше за цел да помогне за подобряване на продължителното лечение и активната рехабилитация на спасените деца.Със сумата от близо 700 000 лева са подпомогнати 505 деца за осъществяване на лечение и рехабилитация. Закупена е медицинска апаратура за 22 лечебни заведения от цялата страна – университетски и многопрофилни болници, рехабилитационни центрове и домове за медико-социални грижи на обща стойност 1 790 000 лв.В словото си държавният глава подчерта, че с помощта на “Българска Коледа” вече в много рехабилитационни центрове в страната има най-съвременна апаратура на високотехнологично ниво, която позволява нашите лекари и специалисти да внедряват нови форми и методи за лечение в своята практика.По-късно президентът Румен Радев посети детската хирургия на УМБАЛ „Проф. д-р Стоян Киркович“ и дома за медико-социални грижи за деца в Стара Загора.", "date": "2018.11.30", "title": "Президентът Румен Радев даде началото на 16-тото издание на Българската Коледа"}
{"url": "https://offnews.bg/obshtestvo/dni-na-predizvikatelstvata-2018-okazvat-spetcialna-pochit-na-boian-pet-693015.html", "text": ", които ще се проведат между 3 и 5 декември в Аула „Максима“ на УАСГ, ще почетат големия алпинист Боян Петров, който бе неизменна част от фестивала от самия му старт през 2005 г., споделя основателят на „Дните“ Любомир Попйорданов.През годините Боян Петров винаги е бил магнит за аудиторията на „Дни на предизвикателствата“, със своите дълбоко лични и мотивиращи лекции на фестивала. Зрителите се вълнуваха от поредните му новоизкачени върхове и каузи. Тази година Боян Петров ще присъства със своя завет – природозащитата, вечният стремеж към по-високи цели, човекът Боян Петров, който вдъхновява околните да постигнат най-добрата версия на самите себе си.За тях още в откриващия ден на събитието, 3 декември, ще говорят негови приятели : алпинистът Дойчин Боянов, спелеологът Теодор Кисимов, Петя Колчева, първата българка, стъпила на връх Еверест, и разбира се спътницата на Боян Петров в живота Радослава Ненова, пред чийто несломим дух се възхити цяла България. Ще проследим дълбоката връзка на Боян Петров с цялата история на фестивала, на сцената ще излезе и представител на Коалицията „За да остане природа в България“ и Коалиция „За Кресна“.Ще видим непоказвани досега кадри с Боян Петров от личния архив на Боян и Радослава Ненова, колеги и приятели. Ще бъде чут и запис на неговия глас в минутите за „Памет“.И през 2018 „Дни на предизвикателствата“ ще останат верни на своето ДНК, в което се преплитат лекции, презентации, дискусии и работилници от областта на катеренето, алпинизма, спелеологията и сигурността в планината и избора на начин на живот. Световният океан и море, опазването на водата и екосистемите на океана за първи път навлизат мощно в програмата. Специален гост е французинът Тито Томази, обикалящ света на колело и пресъздаващ своите странствания във фото и видео разкази.За първи път „Дните“ ще ни зарадват с цели шест завладяващи пълнометражни кино премиери – епичният „The Dawn Wall“ с Томи Калдуел и Кевин Йоргесън, “A Land Shaped by Women”, представящ пътешествието и социален проект на две фрийрайдърки в Исландия, биографичен филм за най-обичания британски алпинист сър Крис Бонингтън, мястото на халките за осигуровка в чешкото катерене, сърф и природозащита сред величествената природа на Австралия с продукцията на Patagonia „Never Town” и снежният фрирайд шедьовър Zabardast отвеждащ ни някъде Каракорум, от майстора на жанра Жером Танон.Дневната дискусионна програма е от 10 часа на 5 декември в Клуба на пътешественика.Магията на „Дните“ се крепи на плещите на специалните ни гости. През тази година това са Тито Томази, мореплавателят Дончо Папазов, пътешественикът на далечни разстояния Петър Ванев, бягащият с кауза ултрамаратонец Красимир Георгиев, атлетите Илияна Стоилова и Йоан Колев, преминали със сърф цели 300 км от Дуранкулак до Резово за каузата „Черно море, свободно от пластмаса“, Яна Меламед, част от тандема, oосъществяващ проекта Cycle For Recycle, с пътешествието си на две гуми между Аляска и Аржентина, както и пещернякът Теодор Кисимов, когото публиката на „Дните“ познава отлично. Ще бъде представена и международната организация за планинско водене IFMGA от водачите Виктор Варошкин, Георги Пенев и Георги Георгиев –Черния.Все още са налични тридневни билети на предварителна продажба от Bilet.bg (25 лв. възрастни), както и в магазини “Стената”. Всеки тридневен билет дава право на участие в томбола за награди. В магазина са налични и предварителни детски билети на цена 13 лв.На място, на касата пред аула “Максима”, ще могат да се закупят еднодневни билети по 10 лв. за възрастни и 5 лв. за деца, както и тридневни по 30 лв. възрастни/15 лв. деца.", "date": "2018.11.30", "title": "Дни на предизвикателствата 2018 оказват специална почит на Боян Петров"}
{"url": "https://offnews.bg/obshtestvo/vulkanite-razruha-i-sazidatelnost-po-viasat-nature-galeria-692806.html", "text": "Природните стихии са в центъра на новата поредица Вулканите: Разруха и съзидателност по Viasat Nature, която започва на 7 декември, в 20:00 ч.Трите епизода на документалния сериал пренасят в Нова Зеландия и съседна Австралия, които се намират на югозапад от зона във формата на подкова с интензивен вулканизъм и земетресения. Необуздана и бележеща крайбрежието на Тихия океан, зоната е известна като Тихоокеански огнен пръстен. Вулканизмът играе важна роля в еволюцията на Нова Зеландия и Австралия. Поредицата ще разкрие как е повлиял на произхода и формирането на двете страни.С помощта на съвременна наука и 3-D и 2-D компютърна анимация разкриваме невероятната история на вулканичното минало, настояще и бъдеще. Изследователи, учени и авантюристи изследват отдалечени места, намират нови улики и разкриват тайните на региона.", "date": "2018.11.30", "title": "Вулканите: Разруха и съзидателност по Viasat Nature (галерия)"}
{"url": "https://offnews.bg/ikonomika/vnimavajte-v-tunela-praveshki-hanove-na-magistrala-hemus-692927.html", "text": "Шофьорите, които пътуват в посока Варна по магистрала Хемус, трябва да са особено внимателни, предупреждават от Агенция Пътна инфраструктура (АПИ).Днес, от 9,30 ч. до 13 ч. движението в тунел „Правешки ханове“ на аутобана в посока Варна ще се осъществява в една лента поради ремонтни дейности в изпреварващата лента.Движението ще се извършва в активната лента, уточняват от пътната агенция.", "date": "2018.11.30", "title": "Внимавайте в тунела Правешки ханове на магистрала Хемус"}
{"url": "https://offnews.bg/obshtestvo/novata-megaagentcia-za-meditcinski-nadzor-niama-da-bade-oglavena-ot-sh-692966.html", "text": "Новата мегаагенция за медицински надзор, която от догодина ще обединява дейностите на Агенцията по трансплантация и Медицинския одит, няма да бъде оглавена от досегашния директор д-р Михаил Христов.Това обяви в сутрешния блок на  заместник-здравният министър Жени Начева. Тя не уточни кой ще ръководи агенцията.В рамките на три месеца пък трябва да стане и преструктурирането на Фонда за лечение на деца, който ще премине към НЗОК.\"Преместването на Фонда за лечение на деца беше мотивирано единствено от факта, че касата има невероятен, практически и професионален опит. Тя е контактна точка за комуникация с европейските държави-членки по тези въпроси. Тя заплаща 2/3 от лечението на децата, чието лечение в чужбина и в момента се финансира от ЦФЛД. Намалява се и административната тежест за родителите на тези деца, защото документите ще се подават на едно място в касата. Запазват се правата, които са имали децата както за лекарствата, които не са включени в позитивния лекарствен списък, така и за логистика, транспорт, пребиваване на техните родители, преводи. Тези средства са осигурени чрез трансфер от здравното министерство към касата. Тя има административния опит и необходимия опит безпрепятствено и без да се нарушат правата на децата, да се осигури това лечение\", коментира Начева.", "date": "2018.11.30", "title": "Новата мегаагенция за медицински надзор няма да бъде оглавена от шефа на досегашната"}
{"url": "https://offnews.bg/obshtestvo/vodata-spira-v-chast-ot-manastirski-livadi-i-obelia-2-dnes-692883.html", "text": "„Софийска вода” временно ще прекъсне водоснабдяването в част от кв. „Манастирски ливади“ днес, съобщиха от дружеството. Във връзка с изпълнение на строително-монтажни работи в местност „Манастирски ливади“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Ралевица\" и ул. „Проф. Велизар Велков“. Заради реконструкция на уличен водопровод на ул. 107 в жк. „Обеля“ 2 , се налага спиране на водоподаването от 09:00 до 17:00 часа на бл. 269, бл. 268, бл. 272, бл. 273, бл. 271, ул. 275.", "date": "2018.11.30", "title": "Водата спира в част от Манастирски ливади и Обеля 2 днес"}
{"url": "https://offnews.bg/zdrave/bezplatni-testove-za-hiv-v-sofia-po-povod-na-svetovnia-den-za-borba-sa-692997.html", "text": "Специален мобилен медицински кабинет ще провежда анонимни и безплатни изследвания и консултиране за ХИВ и СПИН в София на 1 декември.Събитието е по повод Европейската седмица за изследване за ХИВ и хепатит, както и Световния ден за борба със СПИН, който се отбелязва глобално от 1988 година. То се организира от сдружение „Здраве без граници“ и Фондация „Инициатива за здраве“.Медицинският център ще работи на 1 декември, събота, във времето от 10:00 до 14:00 ч. Той ще е разположен на бул. „Княгиня Мария Луиза“ № 62-66, в близост до Лъвов мост.Специалисти ще предоставят информация как и къде всеки може да провери своя статус с цел ранно откриване на инфектирани лица и своевременното им насочване за лечение. Доброволци от Сдружение „Здраве без граници“ и Фондация „Инициатива за здраве“ ще раздават на всички минувачи презервативи и червена лентичка – световният символ за съпричастност към каузата за превенция на ХИВ/СПИН.Целта на неправителствения сектор е да се повиши информираността за ХИВ и СПИН сред гражданите, да се намали стигмата към хората, живеещи със синдрома на придобитата имунна недостатъчност, както и да се осигури възможност повече хора да се информират за ХИВ статуса си чрез анонимни изследвания.Средногодишно у нас се откриват около 200 души с ХИВ. По официални данни към месец май 2018 г. инфектираните българи са били 2 810, като над 1/3 от тях живеят в София. Направените прогнози показват, че без интервенции за превенция до 2023 г. броят на лицата с ХИВ инфекция само в столицата ще нарасне от 1028 души към 2017 г. до 1621 души.", "date": "2018.11.30", "title": "Безплатни тестове за ХИВ в София по повод на Световния ден за борба със СПИН - 1 декември"}
{"url": "https://offnews.bg/ikonomika/shest-nachina-da-poznaem-dali-ribata-za-nikulden-e-naistina-priasna-692925.html", "text": "Българската агенция по безопасност на храните (БАБХ) разпространи 6 важни съвета към потребителите как да разпознаят дали рибата, която им предлагат наистина е прясна.1. Върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време, предупреждават от ведомството.2. Люспите на рибата трябва да са блестящи, плътно залепени за тялото.3. Не трябва да има разкъсвания.4. Хрилете трябва да са с розово-червен цвят.5. Очите трябва да са бистри.6. При натискане с пръст, вдлъбнатината трябва да изчезне бързо.Потребителите могат да подават сигнали за нередности онлайн или на телефон 0700 122 99.", "date": "2018.11.30", "title": "Шест начина да познаем дали рибата за Никулден е наистина прясна"}
{"url": "https://offnews.bg/politika/tcacheva-za-kiliata-na-ivancheva-niama-vip-arestanti-693000.html", "text": "Всички задържани лица се третират еднакво, няма ВИП арестанти. Условията в арестите са едни и същи, каза правосъдният министър Цецка Цачева по повод лошите условия в килиите на бившия кмет на столичния район \"Младост\" Десислава Иванчева и заместника ѝ Биляна Петрова.Вчера омбудсманът Мая Манолова разпространи Днес Цачева обясни, че са изпълнени всички формални критерии - 4 квадратни метра за всеки арестант, пряка светлина, течаща вода, санитарен възел и осветление. Министърът каза още, че в килията на Иванчева това лято е имало ремонт, за да бъде спрян теч. \"За да има сериозен ремонт, трябва възможност килията да бъде освободена. Всичко е пренаселено. До това опират нещата. Имаме средства, но сградата е изключително амортизирана\", поясни Цачева.Правосъдният министър уточни, че в килията на Иванчева и Петрова са обединени две стари помещения, за да се достигне площ от 16 кв. м и в нея да бъдат настанени 4 лица. Сега има само 3-ма души, каза още Цачева.\"В колко български домове тоалетните са извън сградата в двора. Колко български домове нямат течаща вода. Това не означава, че не полагаме максимални усилия за подобряване на условията\", обясни тя. ", "date": "2018.11.30", "title": "Цачева за килията на Иванчева: Няма ВИП арестанти"}
{"url": "https://offnews.bg/obshtestvo/evrokomisiata-prizna-karnobatskata-grozdova-693021.html", "text": "Европейската комисия одобри искането на България карнобатската гроздова ракия да бъде вписана в регистъра на защитените географски означения. От Комисията уточняват, че ракията е с поне 40 градуса алкохол, има светложълт цвят, който се дължи на отлежаването в дъбови бъчви и прибавянето на карамел.„Тази ракия има ясно изразен вкус на зряло грозде, а също така и нюанси на ябълка и смокиня. Тя се произвежда в няколко общини в източна България“, добавят от Комисията, цитирани от БНР. Новата марка става част от над 245 спиртни напитки, които вече са в този регистър.", "date": "2018.11.30", "title": "Еврокомисията призна карнобатската гроздова"}
{"url": "https://offnews.bg/temida/hotel-marinela-e-zapechatan-sas-sadebno-reshenie-693022.html", "text": "Върховният административен съд отхвърли приетото от по-долна инстанция разпореждане, с което беше отказано предварително изпълнение на запечатването на хотел \"Маринела\" от НАП.Преди месец данъчните затвориха хотела и забраниха достъпа до него за 7 дена с мотива, че оттам системно са укривали доходи. , като посочи, че като се допусне предварително изпълнение, не могат да се предотвратят трудно поправими вреди, тъй като то не обезпечава събирането на вземанията за укрити приходи.Съдебният състав на ВАС обаче счита, че законосъобразно е допуснато предварителното изпълнение (бел. ред. - запечатване на хотела) в защита на държавен интерес, а именно в интерес на фиска, свързан със заплащането на данъци върху действително реализираните приходи от продажби.На 27 септември бяха запорирани сметките и имотите на Ветко и Маринела Арабаджиеви, които са обвинени за участие в организирана престъпна група, данъчни престъпления и пране на пари.Съдебни заповеди за запор са издадени за 12 банкови сметки на Ветко и Маринела Арабаджиеви в различни трезори.", "date": "2018.11.30", "title": "Хотел 'Маринела' е запечатан със съдебно решение"}
{"url": "https://offnews.bg/obshtestvo/avaria-ostavi-bez-parno-chast-ot-tcentara-kv-ivan-vazov-i-kriva-reka-692946.html", "text": "Част от столичния център остана без парно и топла вода, заради авария в района на Александровска болница.  Това съобщиха от Топлофикация София. Без парно и топла вода са в част от центъра, както и в \"Иван Вазов\" и \"Крива река\". Засегнати са абонати и в \"Хладилника\".Топлоподаването е спряно и на бул. \"Прага\", бул. \"Патриарх Евтимий\", бул. \"Витоша\", бул. \"България\", ул. \"Здраве\", бул. \"Пенчо Славейков\", както и част от \"Медицинска академия\".Към момента не е ясно кога ще бъде възстановено топлоподаването. 81 души са потърсили подслон тази нощ в кризисния център в София, съобщиха от Столична община", "date": "2018.11.30", "title": "Авария остави без парно част от центъра, кв. Иван Вазов и Крива река"}
{"url": "https://offnews.bg/izvan-terena/bozhinov-podkara-snegorin-vav-vratca-693044.html", "text": "Живата легенда на българския футбол Валери Божинов отново показа шеговитата си страна. Този път головата машина на Ботев Враца подкара снегорин.Снимката пък бе разпространена от официалната Фейсбук страница на врачани, като към нея те добавиха следния текст: \"Нямайте съмнение, че теренът в неделя ще бъде в отлично състояние\".С това съобщение от Ботев очевидно визираха предстоящото домакинство, в което приемат Септември София. Срещата е от 17-ия кръг на Първа лига и ще се състои в неделя, 2 декември, от 12:30 часа.", "date": "2018.11.30", "title": "Божинов подкара снегорин във Враца"}
{"url": "https://offnews.bg/obshtestvo/elhata-na-sofia-grejva-tazi-vecher-692941.html", "text": "Светлините на празничната елха на София ще заблестят тази вечер в парка пред НДК в 19 часа, съобщи Столична община. От 17.00 ч. до 19.30 ч. на площада пред НДК (от страната на ул. „Фритьоф Нансен” и Билетния център) ще се проведе програма с участието на вокална група към Столичен център за работа с деца „Бели Брези”, балетна школа „Силует”, вокална група „Сладки пуканки - мъничета” към Националния дворец на децата, солисти от Арт център „Стринджендо”, фолклорна формация към 144 СУ „Народни будители”.На сцената са поканени спортистите Йорданка Благоева, Любомира Казанова, Ина Ананиева, много актьори, режисьори и музиканти: Бина Харалампиева, Кирякос Аргиропулос, Ириней Константинов, Роберт Янакиев, Елена Русалиева, Мая Бежанска, Румен Угрински, Тончо Токмакчиев, Еделина Кънева, Дичо, Камелия Тодорова, Владо Пенев, Весела Бабинова, Владимир Зомбори, Христо Пъдев, Катлийн Старейшинска, Жени Лечева, Велислав Павлов – актьор от филма „Вездесъщият”, Илиян Джевелеков. Цветни илюминации ще озарят небето в празничната вечер.  ", "date": "2018.11.30", "title": "Елхата на София грейва тази вечер"}
{"url": "https://offnews.bg/obshtestvo/zhalt-kod-za-stud-v-20-oblasti-minus-15-prez-noshtta-692917.html", "text": "Жълт код за студ е обявен за 20 области на страната за днес. Яко ще мръзнат във Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Ямбол, Сливен, Софийска област, столицата и Перник. Облаци и слаб сняг в Северна и Източна България, повече слънце в Югозападната част от страната, прогнозират синоптиците за днес. Максималните температури ще варират от минус 6 до 5 градуса, в София термометрите ще се качат до минус 2 градуса. Над Черноморието ще бъде предимно облачно, с превалявания от слаб сняг, по южното крайбрежие - дъжд и сняг. Ще духа умерен и силен северен вятър. Максимални температури: между 0 и 5 градуса. Температурата на морската вода е 11 градуса. Вълнението на морето ще бъде 3-4 бала.Над планините ще духа умерен източен вятър, който през деня ще отслабне, а вечерта ще се ориентира от югозапад и ще започне да се усилва. Предимно слънчево ще бъде над планините от Югозападна България, като през деня намаления на облачността ще има и над масивите от останалата част на страната. Ще бъде почти без валеж. Максимална температура на 1200 метра - около минус 2 градуса, на 2000 метра - около минус 6 градуса.През нощта срещу събота вятърът в много райони ще стихне, но минималните температури ще са между минус 15 и минус 10 градуса. В неделя времето малко ще омекне. ", "date": "2018.11.30", "title": "Жълт код за студ в 20 области, минус 15 през нощта"}
{"url": "https://offnews.bg/obshtestvo/deniat-na-sv-andrej-parvozvani-e-andreia-i-parvan-cherpiat-692840.html", "text": "Православната църква почита днес паметта на Свети Апостол Андрей Първозвани. Имен ден празнуват Андрей, Андрея, Андриян, Андро, Храбър, Храбрин, Силен и Първан.Името Андрей означава „мъжествен, здрав, кален”. В народната традиция този ден е по-известен като Андреевден и се свързва с прехода между есента и зимата.Апостол Андрей е първият от 12-те апостоли, когото Исус повикал, за да тръгне с него.Андрей жадувал за божествената истина още от най-ранна възраст. Когато в Юдея се появил Йоан Кръстител, той станал един от неговите ученици. Един ден Йоан посочил на Андрей минаващият през народа Исус и му казал: “Ето агнеца Божи!”. Когато чул това, Андрей тръгнал след Христос и прекарал с него целия ден. След това той намерил брат си Симон (Петър) и му съобщил за идването на Спасителя.На трапезата се слагат боб, леща, царевица, жито и други зърнени храни, защото те са символ на плодородието. Всеки трябва да хапне от варивото, за да е здрав през годината и да му наедрява късметът като варено зърно.", "date": "2018.11.30", "title": "Денят на Св. Андрей Първозвани е, Андрея и Първан черпят"}
{"url": "https://offnews.bg/sviat/svetovnite-lideri-se-sabirat-v-arzhentina-za-sreshtata-g-20-692945.html", "text": "Държавни и правителствени ръководители на най-големите икономики в света се събират в Буенос Айрес на срещата на върха на Г-20. Те ще обсъждат днес и утре търговията и климата, но най-напрегнатата тема се очаква да бъде конфликтът между Москва и Киев в Керченския пролив.След сблъсъка Украйна, която не членува в Г-20, въведе военно положение в 10 области на страната, а американският президент Доналд Тръмп обяви, че отменя планираната двустранна среща с руския си колега Владимир Путин. Кремъл съжалява за решението на американското правителство да отмени срещата между президентите на Русия и САЩ Владимир Путин и Доналд Тръмп, заяви вчера прессекретарят на руския лидер Дмитрий Песков, цитиран от ТАСС и БТА. \"Това означава, че обсъждането на сериозни въпроси от международния и двустранния дневен ред се отлага за неопределено време\", каза Песков. ", "date": "2018.11.30", "title": "Световните лидери сe събират в Аржентина за срещата Г-20"}
{"url": "https://offnews.bg/futbol/tcska-obvini-shef-v-bfs-v-sabotazh-693045.html", "text": "Ръководството на ЦСКА заяви, че заместник-президентът на Българския футболен съюз Борислав Попов отказва да изпрати писмо до УЕФА, в което да се поиска обновяване на статистическите данни за участията на \"червените\" в европейските клубни турнири на уебсайта на футболната централа.От УЕФА са информирали \"армейците\", че промени по профила на клубния сайт могат да бъдат направени само след техническото изпращане на съответната информация от БФС, след което от клуба са се опитали да се свържат с Попов, но без успех.\"На 16.11.2018 година международният адвокат на клуба Първан П. Първанов получи уведомление от УЕФА относно въпроса с поместването на статистическите данни за участията на ЦСКА в европейските клубни турнири на уебсайта на УЕФА.В имейла си УЕФА посочва, че промени по профила на клубния сайт могат да бъдат направени само след техническото изпращане на съответната информация от Българския футболен съюз и инструктира адв. Първанов да се обърне за помощ към БФС. На същия ден клубът се свърза с изпълнителния директор на БФС - г-н Борислав Попов, и му предостави готовата статистическа информация, за незабавно изпращане до уебсайта на УЕФА, заедно с контактите, на които да бъде изпратен имейлът.Оттогава, въпреки непрекъснатите подсещания от наша страна, г-н Борислав Попов отказва да изпълни своите задължения, в ущърб на нашия клуб. Въпреки че за случая своевременно беше информиран г-н Борислав Михайлов, и до днес имейлът не е изпратен. Г-н Борислав Попов не отговаря на телефонни обаждания, съобщения или имейли\", се казва в съобщението на официалния сайт на ЦСКА.\"ЦСКА настоява БФС да изпълни своето задължение и да изпрати статистическата информация до сайта на УЕФА без повече забавяне. Продължаващото изписване на грешната статистическа информация за ЦСКА нанася съществени репутационни вреди на клуба и накърнява паметта на състезателите на ЦСКА, изписали славната история на клуба в европейските клубни турнири от 1956 година до днес\", допълват от ръководството на \"червените\".", "date": "2018.11.30", "title": "ЦСКА обвини шеф в БФС в саботаж"}
