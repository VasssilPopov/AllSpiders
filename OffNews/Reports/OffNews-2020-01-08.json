{"url": "https://offnews.bg/sviat/zelenski-vazlozhi-kriminalno-razsledvane-na-samoletnata-katastrofa-v-i-719000.html", "text": "Украинският президент Володимир Зеленски възложи на главния прокурор в Киев криминално разследване на самолетната катастрофа в Иран.Boeing 737-800 на \"Международните авиолинии на Украйна\" се разби тази нощ след излитане от Техеран, загинаха всички 176 души на борда.Зеленски обяви също така, че в Киев ще бъде създадена следствена комисия, в която влизат авиоексперти и представители на силовите ведомства.Длъжни сме да разгледаме всички възможни версии за самолетната катастрофа, категоричен е украинският президент.Същеременно властите в Техеран заявиха, че няма да предадат нито на САЩ, нито на производителя двете \"черни кутии\" на Boeing 737-800.Ръководителят на иранската Организация за гражданска авиация Али Абедзаде каза, че на този етап не е ясно в коя държава ще отидат за изследване \"черните кутии\".Съгласно международното законодателство за въздушния транспорт страната, на чиято територия е станала злополуката, има право да проведе разследване, отбеляза Абедзаде.Той добави, че \"разследването на този инцидент ще бъде отговорност на Иран, но украинците ще могат да участват в него\".", "date": "2020.01.08", "title": "Зеленски възложи криминално разследване на самолетната катастрофа в Иран"}
{"url": "https://offnews.bg/sviat/tramp-niama-zhertvi-sled-iranskite-raketni-udari-teheran-veche-otsta-719008.html", "text": "Нито един американец или иракчанин не е пострадал при иранските ракетни удари срещу американски бази в Ирак тази нощ, заяви в обръщението си към нацията президентът на САЩ Доналд Тръмп.Системата за ранно предупреждение работи много добре. Щетите са минимални. Нашите забележителни американски военни са подготвени отлично, констатира той.Иран изглежда отстъпва, което е добре за всички заинтересовани страни и нещо много хубаво за света, категоричен е Тръмп.Докато аз съм президент, Иран няма да има ядрено оръжие, зарече се той и призова Великобритания, Франция, Германия, Китай и Русия да се оттеглят от иранското ядрено споразумение.Иран е основният спонсор на тероризма и желанието му да се сдобие с ядрено оръжие заплашва цивилизования свят. Никога няма да позволим това, каза американският държавен глава.Тръмп съобщи, че неговата администрация подготвя нови, още по-сурови икономически санкции срещу Техеран.Президентът на САЩ ще поиска от НАТО да се ангажира повече в близкоизточния процес.", "date": "2020.01.08", "title": "Тръмп: Няма жертви след иранските ракетни удари, Техеран вече отстъпва"}
{"url": "https://offnews.bg/politika/borisov-s-putin-i-erdogan-v-istanbul-718991.html", "text": "Поздравих президентите Путин, Ердоган и Вучич преди началото на церемонията по официалното откриването на газопровода „Турски поток“, съобщи премиерът Бойко Борисов на страницата си във фейсбук. Той пристигна в Истанбул, където ще присъства на тържествената церемония по откриването на газопровода „Турски поток\". В рамките на визитата си българският премиер ще проведе и двустранна среща с президента на Турция Реджеп Тайип Ердоган. Предходната среща на Борисов и Ердоган се състоя през юли миналата година в Сараево в рамките на Срещата на върха на държавните и правителствени ръководители в Процеса за сътрудничество в Югоизточна Европа. Акцент в предстоящия разговор на премиера Бойко Борисов и президента Реджеп Тайип Ердоган ще бъде развитието на двустранните отношения въз основа на общоприетите принципи на добросъседството, равнопоставеност и взаимна изгода.България се стреми да развива и разширява на равноправна основа и при зачитане на интересите и на двете държави отношенията си с Турция, в чието лице има съседна страна, съюзник в НАТО и регионален партньор. Географското положение на България и Турция определя тяхната роля за транзита на енергийни ресурси, което е една от предпоставките за сътрудничество. В двустранния диалог България отдава особено значение на сферата на енергетиката и енергийната сигурност и по-специално диверсификацията на енергоизточниците и доставките за нашата страна. Спазвайки всички европейски изисквания, България работи целенасочено, за да запази стратегическата си роля на газовата карта на Европа. Част от изпълнението на тази цел на страната ни е изграждането на газоразпределителния център „Балкан\", който ще може да бъде захранван с газ от различни източници, включително през инфраструктурата на „Турски поток\".Проектът „Турски поток\" свързва директно Руската федерация с газотранспортната мрежа на Турция. Дължината на морския участък на „Турски поток\" е 930 км през Черно море – от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина – 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км.", "date": "2020.01.08", "title": "Борисов с Путин и Ердоган в Истанбул"}
{"url": "https://offnews.bg/sviat/posolstvoto-ni-v-parizh-stachkite-vav-frantcia-zastrashavat-i-vazdush-719011.html", "text": "Във връзка с продължаващата от 5 декември 2019 г. национална стачка във Франция синдикалните организации са обявили ново мобилизиране от 9 до 11 януари 2020 г.По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции.Авиокомпанията „Еър франс“ предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия. Повече информация гражданите могат да намерят на страницата на „Еър франс“: https://www.airfrance.fr.Стачните действия на 9 януари - 11 януари 2020 г. ще засегнат и голяма част от обществения транспорт в страната – автобуси, метро и влакове, като актуална информация за тяхното движение може да бъде получена на: https://www.gouvernement.fr/info-service-greve.Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г.Българското външно министерство препоръчва на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната.\"При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти\" - отбелязват от МВнР.При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2020.01.08", "title": "Посолството ни в Париж: Стачките във Франция застрашават и въздушния транспорт"}
{"url": "https://offnews.bg/tenis/arzhentina-i-sarbia-sashto-prodalzhavat-napred-v-atp-cup-718992.html", "text": "Аржентина се присъедини към 1/4-финалистите в турнира ATP Cup, след като вече на практика успя да победи Хърватия с оглед на аванса от 2:0 победи.До там се стигна след победата на Диего Шварцман над Борна Чорич с 6:2, 6:2, а в другия мач Гуидо Пея се наложи над Марин Чилич със 7:6(1), 6:3.По този начин южноамериканците спечелиха първото място в Група Е на надпреварата. В битката за място на 1/2-финалите Шварцман и компания ще имат тежката задача да се изправят срещу Русия на Карен Хачанов и Даниил Медведев.При победа в двойките обаче Хърватия може да се класира също напред като един от най-добрите втори отбори от групите.По-рано днес Сърбия оглави своята Група A след третата си победа и също се класира за финалите в Сидни. Суперзвездата Новак Джокович и компания надиграха Чили с 2:1. Преди това западната ни съседка се справи с Франция (2:1) и ЮАР (3:0).Душан Лайович изведе Сърбия напред след първия мач - 6:2, 7:6(3) срещу Николас Хари. Още по-категоричен след него беше Джокович, който надигра с 6:3, 6:3 Кристиан Гарин след 72 минути на корта.Припомняме, че вчера България не успя да се класира за 1/4-финалите на ATP Cup, въпреки поредната геройска битка на нашите момчета.Григор Димитров и Александър Лазаров загубиха от Сандер Жил и Йоран Влиеген с 6:3, 4:6, 7-10. Така с резултат 1:2 \"трикольорите\" отстъпиха от Белгия и останаха на трето място в класирането в Група С.", "date": "2020.01.08", "title": "Аржентина и Сърбия също продължават напред в ATP Cup"}
{"url": "https://offnews.bg/politika/vsichki-obichat-bojko-borisov-719010.html", "text": "Това, че президентите на Сърбия, Турция и Русия са преценили да ме поканят, оставям на толкова много анализатори, който от сутрин до вечер ме анализират защо един малък премиер са го поканили на тази президентска среща. Те са държавни главни, заяви тази вечер на софийското летище Бойко Борисов след завръщането си от Истанбул, където участва в церемонията по откриването на газопровода „Турски поток\".Борисов твърди, че Путин и Ердоган го смятат за приятел, \"както и за приятел на Тръмп, и приятел на Брюксел.\"Путин и Ердоган се шегуваха:  Викам им: , разказа българският премиер.На вечерята, която президентът Ердоган даде, стояхме заедно с президента Путин. От утре, той ме информира, че започват учения в Черно море. Да не се притесняваме. Аз също му казах, че F-16 блок 70 още не са дошли - те да не се притесняват. Путин беше много добронамерен. Похвали ме за тях - каза, че действително са много добри самолети. Разбира се, президентът Ердоган пък хвалеше неговите, защото те купиха такива. Една хвалба падна там кой какви самолети има. Накрая президентът Вучич каза: . Щото, нали, дет се вика са му малко и стари, каза Борисов.В рамките на един ден бяхме с геостратегическите ни партньори САЩ, бяхме и с нашите съседи. И с всички сме постигнали разбирателство и проекти, които носят просперитет, твърди българският министър-председател.Той акцентира, че днес беше подписан и предварителен договор за покупко – продажба от страна на „Булгартрансгаз\" ЕАД на 20% от акционерния капитал на „Газтрейд\" С.А, проектното дружество, което ще реализира и оперира Терминала за втечнен природен газ в близост до Александруполис.Борисов отбеляза също, че страната ни активно работи по интерконектора с Гърция, както и по проекта Балкански поток: „По този Балкански поток ще тече и руска, и азерска газ и от всеки, който може да достави до тези газови магистрали.\"", "date": "2020.01.08", "title": "Всички обичат Бойко Борисов"}
{"url": "https://offnews.bg/ikonomika/stolichnoto-parno-si-kupi-tok-bez-posrednik-za-parvi-pat-718997.html", "text": "Столичното парно си купи ток само - без посредника \"Гранд енерджи дистрибюшънт\", за първи път. „Топлофикация София“ ЕАД участва на Българската независима енергийна борса и закупи 14 492 МВтч електрическа енергия за собствени нужди със срок на доставка 1.02.-30.06.2020 г., съобщиха от дружеството. Договорът на софийското парно с фирмата-търговец на бизнесмена Христо Ковачки изтече в средата на декември. През ноември шефът на Топлофикация София инж. Кремен Георгиев подаде оставка и бе сменен с Александър Александров. Георгиев е подал оставка, заради криза на доверието между него и кмета Йорданка Фандъкова, не само по лични причини, обясни дни след това Елен Герджиков, председател на СОС. „В края на миналата година заявихме намерението си да излезем от рамките на консервативния подход при търговията с електрическа енергия и да активизираме участието си на енергийната борса. На 31 декември 2019 г. за първи път самостоятелно продадохме 43 670 МВтч електрическа енергия и реализирахме 4,33 млн. лв. приход за дружеството. На днешната тръжна сесия на Българската независимата енергийна борса постигнахме оптимална цена от 109.80 лв за МВтч и така успяхме да спестим от средствата, предвидени за закупуване на необходимите ни за собствени нужди количества електрическа енергия. Днешното участие на „Топлофикация София“ ЕАД на борсовия пазар е поредно доказателство за нашия отговорен подход към финансовото стабилизиране на дружеството“, заявиха от ръководството на компанията. ", "date": "2020.01.08", "title": "Столичното парно си купи ток без посредник за първи път"}
{"url": "https://offnews.bg/obshtestvo/chetiri-novi-ognishta-na-afrikanska-chuma-po-svinete-u-nas-719009.html", "text": "Агенцията по безопасност на храните констатира четири нови огнища на Африканска чума по свинете.Положителните резултати от пробите са потвърдени днес от Националната референтна лаборатория в Националния диагностичен научноизследователски ветеринарномедицински институт в София.Едно от тях е индустриална ферма в с. Брестак, общ. Вълчи дол, обл. Варна. В засегнатия свинекомплекс се отглеждат 39 656 свине. Пробите са изследвани като пасивен надзор въз основа на огнището в „Тетрахиб“ АД, с. Никола Козлево, обл. Шумен. При откриването на огнището е станало ясно, че дейност на обекта е угояване на свине. Част от свинете в Никола Козлево са пристигнали от обекта в с. Брестак.Определена е трикилометрова предпазна зона около огнището, в която влизат селата Брестак и Генерал Киселово, общ. Вълчи дол, обл. Варна. Определена е и десеткилометрова наблюдавана зона.Ново огнище е регистрирано в обект за отглеждане на източнобалкански свине в с. Веселиново, общ. Смядово, обл. Шумен. В обекта се отглеждат 125 прасета. Землищата на две села Веселиново и Александрово в община Смядово, обл. Шумен попадат в предпазната зона с радиус 3 км.Друго огнище е констатирано във фамилна ферма тип „А“ с. Гергини, общ. Габрово, обл. Габрово. Там се отглеждат 29 прасета. В трикилометровата предпазна зона влизат с. Гергини, с. Гарван, с. Пейовци, с. Николчовци, с. Рачевци, с. Поповци, с. Чавеи, с. Янковци, с. Милковци, с. Враниловци, с. Стоевци, с. Трънито и с. Пецовци, общ. Габрово, обл. Габрово.От вируса на АЧС е засегнато и лично стопанство тип „заден двор“ в с. Боров дол, общ. Твърдица, обл. Сливен. Огнището е потвърдено в резултат на подаден сигнал в ОДБХ Сливен за заболели два броя свине. Определени са 3 км предпазна зона, около огнището и 10 км наблюдавана зона.", "date": "2020.01.08", "title": "Четири нови огнища на Африканска чума по свинете у нас"}
{"url": "https://offnews.bg/zdrave/kakvo-predotvratiava-obrazuvaneto-na-kamani-v-zhlachkata-718993.html", "text": "Специалистите казват, че камъните в жлъчния мехур (жлъчката) „мълчат“ и не проявяват симптоми, но могат да причинят инфекция на жлъчните канали, панкреатит и дори рак. Добрата новина е, че определени хранителни вещества и добавки могат да подпомогнат понижаването на риска от появата им.Кои са тези хранителни вещества обяснява публикация в списание Journal of Nutrition, цитирана от Medik Forum.Рибено маслоРибеното масло, отличен източник на омега 3 мастни киселини, се препоръчва от здравните експерти заради способността му да действа противовъзпалително, да поддържа функциите на сърдечносъдовата система и да облекчава симптомите на депресия. Нови изследвания показват, че киселините EPA и DHA, които се съдържат в него, помагат срещу образуване на камъни в жлъчния мехур.В хода на изследване учени давали по 11,3 г омега 3 от рибено масло на жени със затлъстяване, които спазвали диета от 1200 калории дневно. Резултатите показали, че вследствие на употребата осезателно се съкращава времето, необходимо за образуване на кристали на холестерола, което предотвратява образуването на жлъчни камъни.КуркуминКуркуминът е активна съставка на куркумата, която отдавна е получила признанието на здравните експерти, заради способността й да противодейства на възпалението и да се бори с инфекциите. Изследвания потвърждават възможностите на куркумина да подобряват разграждането на холестерола и липидите, да оптимизират оттичането на жлъчния сок и да действат противовъзпалително на жлъчния мехур, да осигуряват нормално разграждане на жлъчната киселина.EGCGEGCG (Епигалокатехин 3-галат) е флаводоноид, който се съдържа в зеления чай. Доказано е, че този мощен антиоксидант предотвратява образуването на камъни в жлъчния мехур и възникването някои потенциално опасни форми на заболявания.Популационно изследване в Китай показва, че консумацията на една чаша зелен чай дневно, в продължение на 6 месеца, понижава риска от развитие на камъни в жлъчката с 27%, на рак на жлъчните канали с 35% и на рак на жлъчния мехур с 44%.", "date": "2020.01.08", "title": "Какво предотвратява образуването на камъни в жлъчката"}
{"url": "https://offnews.bg/futbol/bozhidar-chorbadzhijski-gotov-sam-da-pomogna-na-tcska-ako-ima-nuzhda-718998.html", "text": "Защитникът на ЦСКА Божидар Чорбаджийски изрази надежда, че ще помогне на \"армейците\" през пролетния дял на сезона.Бранителят говори пред медийте преди да замине с тима за Турция, където \"червените\" ще изкарат едната част от зимната си подготовка.\"В добро настроение съм, радвам се, че съм тук, готов съм да помогна, ако имат нужда от мен. Не е сега моментът да коментирам престоя в Румъния.Тези хора, които трябва да знаят, знаят. Хубав опит, видях, че мога да се справям в чужбина. Надявам се занапред да ме чакат европейски тимове.Хубаво настроение, колективът е същият, познавам всички, надявам се да бъда полезен, всичко е перфектно. Със сигурност ще се постараем, пък каквото стане.С оглед на жребия, който имаме, надяваме се да стигнем до полуфинал и да вземем всичко, което половин България иска. Срещу Левски един хубав резултат може да повлияе.За всеки футболист е привилегия да е в националния отбор. Надявам се да бъда повикан и да помогна да сбъднем една наша страна, да отидем на Европейското.Конкуренцията не ме притеснява. Аз съм дал доста на ЦСКА за три години, не съм дошъл да се доказвам, дошъл съм да помогна.Разбирам се с моите колеги, надявам се да се сработим добре. Представянето ни е на ниво, не допускаме голове, нещата са окей и където трябва, ще довършваме работата.Бодуров беше лидер, говореше много. Мога само да му пожелая успех. Има вече сработване в отбора, напасваме се. Има много време до февруари, говорил съм с ръководството, тук съм единствено да помогна\", каза Чорбаджийски.", "date": "2020.01.08", "title": "Божидар Чорбаджийски: Готов съм да помогна на ЦСКА, ако има нужда от мен"}
{"url": "https://offnews.bg/sviat/posred-naprezhenieto-mezhdu-iran-i-sasht-turski-top-diplomat-zaminava-718996.html", "text": "Високопоставен турски дипломат ще направи официално посещение в Ирак в четвъртък посред обтегнатите отношения между САЩ и Иран заради убийството на иранския генерал Касем Сюлеймани в Багдад, Ирак, на 3 януари по заповед на американския президент Доналд Тръмп.Външният министър Мевлют Чавушоглу ще пътува за Ирак на 9 януари \"в контекста на нашите интензивни дипломатически усилия да успокоим ескалиралото напрежение в резултат на последните събития в региона\" - се казва в съобщение на Министерството на външните работи на Турция, цитирано от Анадолската агенцция.Ще бъдат обсъдени както скорошните събития, така и двустранни въпроси.В ранните петъчни часове на 3 януари генерал Касем Сюлеймани, ръководител на елитните части \"Ал Кудс\" към Ислямския революционен гвардейски корпус, беше убит в американско нападение с дрон в Багдад. Смъртта му постави началото на ескалация на напрежението между САЩ и Иран. Иранският върховен водач Али Хаменеи обеща жестоко отмъщение, а Тръмп заплаши с 52 удара по ирански цели, включително културни обекти. Тази нощ Иран извърши 15 ракетни удара по две военни бази на САЩ в Ирак.", "date": "2020.01.08", "title": "Посред напрежението между Иран и САЩ турски топ дипломат заминава за Ирак"}
{"url": "https://offnews.bg/volejbol/volejbolistkite-ni-zagubiha-shansove-za-tokio-2020-719012.html", "text": "Волейболистките ни отстъпиха с 0:3 (19:25, 19:25, 24:26) пред Нидерландия във втората среща от група А на олимпийския волейболен турнир за жени.Вчера нашите момичета паднаха с 1:3 от Полша и днешната загуба ги вади от битката за първите две места. Утре е последната среща на нашите срещу Азербайджан, която е без значение за нашите.Капитанката Елица Василева и младата Александра Миланова се представиха най-добре от българския състав, който като цяло нямаше много аргументи срещу домакините на квалификацията.", "date": "2020.01.08", "title": "Волейболистките ни загубиха шансове за Токио 2020"}
{"url": "https://offnews.bg/ikonomika/putin-pozdravi-erdogan-za-smelostta-da-zashtitava-interesite-na-strana-718990.html", "text": "\"24 млрд. куб. метра газ беше доставян досега, а сега вече има и нов маршрут, който е уникален по своите параметри\". Това отбеляза руският президент Владимир Путин по време на официалната церемонния по пускането на първите количества газ по \"Турски поток\". Според руския президент разработването на трансчерноморския газопровод показва, че стратегическото партньорство между Русия и Турция дава положителни резултати.Без да посочва името на конкретна държава, Путин намекна, че докато България се колебае между Русия и САЩ при изграждането на газопровода, Турция е направила своя избор, защитавайки интересите си. Според руския държавен глава проектът има значение за икономиките на европейските страни в региона.„Както в енергийния сектор, така и в други области виждаме, че можем да решаваме много различни амбициозни задачи, ако има добра воля за това. Ние живеем наистина в много сложен свят. За съжаление в региона, в който се намираме в момента, има много сериозни тенденции за обостряне на ситуацията. Турция даде пример за сътрудничество за благото на нашите народи, за благото на Европа, за благото на целия свят“, добави Владимир Путин.Той изтъкна, че \"Турски поток\" е построен по иновативна технология - по дъното на Черно море са се полагали по 6 км тръби на ден. Президентът на Турция Реджеп Ердоган заяви, че моментът е исторически. За Турция е чест да посрещне гости в Истанбул и се надява 2020 г. да донесе само най-доброто.\"Проектът \"Турски поток\" действително е положителна стъпка в полза, както на нашия народ, така и на всички, които ще се възползват от него\", бе категоричен Ердоган. Той допълни, че Турция и Русия дават пример за сътрудничество, а неговата страна винаги е била против конфликтите.\"Ние имаме най-дългото крайбрежие в Средиземно море и Турция има право на мнение по всеки един проект. Нека не превръщаме Средиземно море в море на конфликти, вместо да помага за омиротворяването в региона\", допълни Ердоган. \"Турски поток\" ще е символ на новото време\", обяви турският държавен глава.След това се пристъпи и към официалната церемония по пускането на първата доставка на газ по \"Турски поток\".Малко преди церемонията българският премиер Бойко Борисов разговаря с Владимир Путин и му е казал, че  компании от Саудитска Арабия, Италия и Турция работят по трасето на строящата се газопреносна инфраструктура у нас.Газопроводът е с обща дължина 474 км, с диаметър 1220 мм и максимално работно налягане от 7.5 мегапаскала. Трасето на газопровода преминава през землищата на 34 общини на територията на 11 области. Към настоящия момент проектът се изпълнява на територията на 4 области - Плевен, Ловеч, Враца и Монтана, съобщил още Борисов на Путин.", "date": "2020.01.08", "title": "Путин поздрави Ердоган за смелостта да защитава интересите на страната си"}
{"url": "https://offnews.bg/sviat/karlos-gon-iskaha-da-me-slomiat-shte-kazha-zashto-izbiagah-ot-iaponi-719006.html", "text": "При първата си публична изява, след като избяга от Япония и мистериозно се озова в Ливан, бившият шеф на автомобилния гигант \"Нисан\" Карлос Гон обяви, че е невинен по обвиненията в корупция и е жертва на заговор.На днешната си пресконференция в Бейрут Гон каза, че зад заговора срещу него стоят \"безскрупулни хора\" от ръководството на \"Нисан\" и прокуратурата в Токио, а целта е да бъде спряно по-нататъшното сближаване на японския автомобилен гигант с Рено.Тук съм, за да изчистя името си. Тук съм, защото избягах от политическо преследване. Днес няма да говоря за това как напуснах Япония, а защо напуснах Япония. 14 месеца се опитваха да ме сломят. Бях разпитван по 8 часа на ден, а моите адвокати не бяха допускани до разпитите. Забраниха ми да контактувам с приятелите ми, семейството ми, с жена ми, твърди той.Карлос Гон е категоричен, че токийската прокуратура действа репресивно и няма как да получи справедливо правосъдие в Япония:\"Сблъсках се със система, при която 99,4% от обвиняемите биват осъждани при съдебния процес\"Същевременно той изрази готовност да застане пред съд - \"навсякъде, където мисля, че ще получа справедлив процес\".Би Би Си отбелязва, че макар Карлос Гон отказва да разкаже как е избягал от Япония, досега е известно, че той е напуснал дома си в Токио с шапка и маска - заради мръсния въздух в града жителите му често носят такива маски.После е стигнал до Осака с влак, а оттам се е качил на частен турски самолет за Истанбул. В Истанбул сменя самолета и се озовава в Бейрут.Според Wall Street Journal Гон е бил \"натоварен\" на полета от Осака в голям куфар за аудиотехника, който по-късно е открит в кабината на самолета.", "date": "2020.01.08", "title": "Карлос Гон: Искаха да ме сломят. Ще кажа защо избягах от Япония, но не и как стана"}
{"url": "https://offnews.bg/nashite-avtori/dokolko-svetat-e-nash-718965.html", "text": "Понякога казваме: Ех, този наш свят...Всъщност, все по-рядко казваме така; или може би аз все по-рядко чувам тези думи. Може би пък не ходя на правилните места?Но кой ли сега в света може да каже: „Ех, този наш свят!”Тръмп?Вероятно се досещате, че започвам да говоря за нашата отчужденост от света; за провала на концепцията за един свят, който хората владеят, който е „нашият свят” и в който ние сме господарите.Аз говоря за това отдавна. Но това не означава, че ще спра. Защото, убеден съм, това е най-значимата тема; или поне се подрежда до другите няколко най-значими теми в живота. Ето я темата, изказана по друг начин: ние какви сме в тоя свят?Господари, наематели, мравки, пушечно месо, жертви на обстоятелствата, изиграни идиоти, статисти, на които няма да се плати?В края на шейстетте една категория млади хора подеха тази идея-представа-нагласа и се захванаха да доказват разни неща. Сред тях се чуваха гласовете на такива светци като Джон Ленън и Джейн Фонда. Ако някой съвременен идиот-патриот-ретроград сметне за светотатство моето изказване – а именно, че Ленън и Фонда са светци – нека се опита да ми прости. За мен те са повече светци от свети Онуфри и света Петка. Не, не бих казал „повече”. Всъщност – в едно такова сравнение веднага се долавя абсурдността на темата и пълната и подчиненост на езика. А той е чудовищно условно нещо. Някой нарича „светица” майка си, друг казва (Наполеон, примерно) „Всички жени са курви, само майка ми – не, но да не забравяме, че и тя е жена”. Та! В шейстетте младите хипита казваха: Бъди активен, за да не бъдеш радиоктивен! Дайте шанс на мира! Представи си Бог че няма! И така нататък.Те искаха - чрез крайно силно внушение (и самовнушение) - да накарат всички и най-вече себе си, да повярват, че Светът, тая камара от абсурди, всъщност е едно управляемо или поне годно за управление нещо.И ако човек е много активен, много смел и много всеотдаен – той ще успее! И ще владее този свят и светът ще стане добър! Пийс, фрийдъм, флауърс, хепинес!Аз, като резултат от някакво временно-пространствено изкривяване (мисля че наречено „социализъм”), се оказах от това поколение, от тази категория хора. Макар че съм роден доста късно - именно когато те отправяха тези свои послания и изразяваха тези свои надежди за господство над света. Господство на цветята над един мирен свят.Станах хипи веднага, когато можах. На 15.Преди това системата – без да извършва кой знае какви жестокости и безчинства – просто ми пречеше. Да речем – пускаше по телевизията Лили Иванова, вместо песента на Ролинг Стоунс \"Гим`ме шелтър\". В песните на гнилия соц не се пееше срещу войната; или се пееше само в смисъл, че тя е разпалена от капиталистическия враг.Но аз станах хипи и повярвах в идеята-представа-вяра – че светът е мой или поне по право е мой. И аз, ако съм смел, активен и решителен, ще го получа. За да го превърна – заедно с всички мои щастливи, дългокоси и миролюбиви приятели – в градина на любовта, мира и музиката! Шалала.И сега – Тръм следял какво става с ракетните удари върху базите на САЩ в Ирак. Внимателно следял и с екипа си анализирал. Боже, помози!Аз какво съм в момента: Господар, случаен наблюдател, статист, на когото няма да платят, глупак, когото лъжат или агнец, когото готвят, заедно със сто други (седем милиарда, по-скоро) за огнено жертвоприношение -хекатомба?Мисля си: какво може да е поведението на един човек... на един съвременен човек... на един човек като мен – в такъв момент?Да се завържа с катинар и верига – както правеха през седемдесетте активистите – за релсите на някоя железопътна линия, по която минават оръжията за готвещата се война? За започналата война?Или да си стоя, да гледам телевизия и тъпо да цъкам с език? Изпитвайки онова наистина жалко самодоволство на овцата, което казва: Ах, как нищо не зависи от мене, ах, как силните и големите си правят каквото искат, ах, а аз как само тъпо гледам и какво нищожество съм! Цъ, цъ, цъ, ах, колко сме безсилни всички, ах, накъде отива светът!Подлото и безотговорно, самоунизително самодоволство на нищожеството. Мазохизъм и резигнация.Познато ми е – и на всички нас е познато, смятам – до болка!Или да отида да протестирам – както правехме, все пак, през 90-те – пред американското посолство? Или пред иранското? Или пред сградата на ООН? Или пред сградата на Европейския съюз на \"Раковска\", защото най-добре е да се обърнеш към своите хора – та да ги питаш защо не са активни, когато светът се клати?Или да се самоубия – както е направил Стефан Цвайг, защото е усетил, че живее в един отвратителен свят, който не се интересува от благородните му призиви за мир? В Бразилия, през 1942-ра (не аз, а той).Или да напиша статия и да ви попитам: Какво правите вие? Какво смятате да правите? Какво да правим всички ние, как да реагираме?Какво да правим всички ние, когато Светът грубо ни демонстрира, че не е наш, че е способен на какви ли не безумства, че - воден от разни ненормални хора с идиотски перчеми – Хитлер, Путин, Хаменей (чалма), Тръмп – може да направи такива безобразия, че да се чудим какво въобще търсим на тоя Свят...Може би писането е някакво решение.След това обаче трябва и да се прави нещо.", "date": "2020.01.08", "title": "Доколко светът е наш?"}
{"url": "https://offnews.bg/ikonomika/firmata-sobstvenik-na-vetc-bebresh-gavaliugov-da-kazhe-kade-e-vodata-718963.html", "text": "Управителят на „Агроинженеринг-90“ ЕООД, фирмата собственик на ВЕЦ \"Бебреш\", Веселина Филипова разпространи опровержение по повод изявленията на ботевградския кмет Иван Гавалюгов, че централата е отговорна за ниското ниво на водите на язовир Бебреш.Според нея малкото енергийно предприятие напълно е спряло производствената си дейност на 25.09.2018 г. - преди 470 дни.Според нея е редно кметът Гавалюгов да отговори къде отива водата на язовир Бебреш. Според нея ботевградското ВиК дружество ползва над 3 пъти повече вода от язовира вместо разрешените от държавата 2,5 млн. куб. м годишно.Филипова призовава компетентните органи да извършат детайлна проверка на всички ползватели на вода от язовир Бебреш, в това число и на дейността на ВиК, за да бъде установено по категоричен начин къде отива водата от язовира и да се прекратят всякакви внушения за фалшива водна криза по измислени причини.Фирмата „Агроинженеринг-90“ ЕООД е собственост на Васил Златев, баща на бизнесмена и бивш генерален директор на бургаската рафинерия \"Лукойл\" Валентин Златев. Известната фамилия и ГЕРБ отдавна са в конфликт с кмета на Ботевград, който е известен баскетболист от близкото минало и управлява града вече втори мандат.През 2015 г. Иван Гавалюгов бе избран за градоначалник с листа, чиято абревиатура е ГДБОП, а разшифровката - Гражданско движение за ботевградски обществен просперитет. На вота миналата есен той отвя кандидатите и на ГЕРБ, и на БСП още на първи тур като кандидат на малката партия МИР с лидер Симеон Славчев.Преди ден Следва цялата позиция по темата на „Агроинженеринг-90“ ЕООД:Къде отива водата на язовир Бебреш?Във връзка с многократните медийни изяви на кмета на община Ботевград Иван Гавалюгов, ръководството на „Агроинженеринг-90“ ЕООД (собственик на МВЕЦ „Бебреш“) заявява:Твърденията, че МВЕЦ „Бебреш“ е отговорна за ниското ниво на водите в язовир Бебреш, че „работи нерегламентирано“ и „извън обхвата на своето разрешително“ са неверни и манипулативни. МВЕЦ „Бебреш“ притежава Разрешение №11140131 от Басейнова дирекция „Дунавски район“ за ползване на вода за производство на електрическа енергия. По силата на Споразумение между „Агроинженеринг-90“, „Напоителни системи“ и „ВиК Бебреш“ от 21.08.2018 г., което прилагаме, на МВЕЦ „Бебреш“ бяха дадени права да извършва дейност при води до 12,6 метра под преливния ръб на язовир Бебреш. Предвид факта, че по време на подписването на въпросното споразумение „ВиК Бебреш“ беше 100% общинско предприятие, това обстоятелство е отлично известно на Община Ботевград и кмета Иван Гавалюгов.Същевременно, МВЕЦ „Бебреш“ напълно спря производствената си дейност на 25.09.2018 г. - преди 470 дни. Оттогава до днес централата е била пускана с цел профилактика на съоръженията общо два пъти – от 20 до 28 май и от 18 до 24 юни 2019 г., като за целта е използвала и заплатила водни количества в размер на 749,6 хиляди куб.м. – тоест, минимална част от общия обем на язовира.По време на втората профилактика (18-24.06.2019 г.), по данни на „Напоителни системи“, нивото на водите в язовир Бебреш е било 8,95 метра под преливния ръб. Днес, над 6 месеца по-късно, през които МВЕЦ „Бебреш“ не е работила нито ден и не е използвала нито литър вода, това ниво е 18,54 метра под преливния ръб на язовира – или с над 9 метра по-ниско. Къде е водата?Редно е кметът Гавалюгов да се откаже от демагогията и да даде на обществото отговор на следните въпроси:Къде отива водата на язовир Бебреш? Защо, според доклад на „Напоителни системи“, всички други ползватели на вода от язовира имат водомери и отчитат и заплащат на държавата всеки ползван литър, а най-големият ползвател - ВиК-дружеството, снабдяващо общината - няма такъв? Защо, според „Напоителни системи“, при разрешени 2,5 милиона кубически метра годишно потребление на вода от язовир Бебреш, ВиК дружеството източва над 3 пъти повече – около 9 милиона куб.м. годишно?И, след като населението на общината потребява и плаща на ВиК 9 милиона куб.м. вода годишно, защо ВиК-дружеството плаща на държавата само за 2,5 милиона куб. метра вода, къде отиват останалите пари? Има ли изобщо в момента въпросното дружество действащо разрешително да черпи вода от язовира, от кога и от кого е издадено?Защо язовир Бебреш се ползва от ВиК дружеството като основен водоизточник за питейна вода, след като водата в него не е питейна, а „условно чиста“, и той следва да бъде само допълнителен питеен източник, и то след пречистване? Снабдява ли се ботевградската водна мрежа с непречистена вода от язовира през 17 нерегламентирани байпаса?В заключение, относно изказаните публично „съмнения“ на кмета, че централата можело да работи едва ли не тайно, държим да подчертаем, че както всяка електроцентрала, така и МВЕЦ „Бебреш“ произвежда не стоки, а електричество, което не може нито да си отнесе вкъщи, нито да скрие в склада. Веднъж произведено, то постъпва в енергийната система на страната и всеки киловатчас от него, както и времето на неговото производство се проследяват и регистрират документално.Призоваваме компетентните органи да извършат детайлна проверка на всички ползватели на вода от язовир Бебреш, в това число и на дейността на ВиК, за да бъде установено по категоричен начин къде отива водата от язовира и да се прекратят всякакви внушения за фалшива водна криза по измислени причини.Веселина ФИЛИПОВА Управител на „Агроинженеринг-90“ЕООД", "date": "2020.01.08", "title": "Фирмата собственик на ВЕЦ Бебреш: Гавалюгов да каже къде е водата"}
{"url": "https://offnews.bg/futbol/vitosha-bistritca-se-podsili-s-bivsh-vratar-na-levski-718974.html", "text": "Бившият вратар на Левски Николай Кръстев се присъедини към Витоша Бистрица. Стражът се появи на първата тренировка на \"тигрите\" за пролетния дял.Освен него, новият треньор на бистричани Асен Букарев привлече братята Веселин и Йордан Миневи, както и Апостол Попов.  С Витоша продължава да се готви и друг бивш играч на Левски - Атанас Курдов. \"Тигрите\" ще проведат лагери в София и Турция.", "date": "2020.01.08", "title": "Витоша Бистрица се подсили с бивш вратар на Левски"}
{"url": "https://offnews.bg/kultura/in-memoriam-vanko-urumov-dostigna-svoia-briag-718975.html", "text": "Един от най-големите съвременни български художници Ванко Урумов, роден във Варна, приживе стъпил с изкуството си на пътя на Вечността, се пренесе в нея.Ванко Урумов е една от най-ярките фигури в изключително силното артистичното поколение, което влиза в българското изкуство в началото на 1970-те и внася в него много по-модерен дух и пластично изразяване, което се противопоставя на консервативните и ограничени вкусове на идеологическата и естетическа нормативност, налагана от тоталитарната държава и културна политика.Ванко Урумов е роден на 21 декември 1941 г. в семейството на варненския художник маринист Георги Урумов, през 1971 г. завършва специалност живопис в Художествената академия, в класа на проф. Панайот Панайотов. Един от основателите на легендарната арт територия „Вулкан“ във Варна. Работи в областта на живописта, графиката, монументалната скулптура, приложното изкуство. Негови бронзови пластики украсяват обществени сгради в София и Варна.Включва се във всички големи изложби в България и в представителни гостувания на българското изкуство в Индия, Канада, Мексико, САЩ, Япония и др. Самостоятелни изложби прави в Букурещ, Виена, Дордрехт, Москва, Падуа, Сарагоса, Сепре, Франкфурт на Майн, Хаолин и др. Негови творби са притежание на Националната художествена галерия, Софийската градска художествена галерия, галериите във Варна, Добрич и Бургас, националните библиотеки във Вашингтон и в Париж, на частни колекции в България и в чужбина. Дългогодишен директор на Градската художествена галерия – Варна.Поклонението ще бъде на 9 януари 2020 г. в храм „Св. Атанасий“, гр. Варна, от 11:30 ч.", "date": "2020.01.08", "title": "In Memoriam: Ванко Урумов достигна своя бряг"}
{"url": "https://offnews.bg/ikonomika/api-sled-pregovori-s-prevozvachite-tol-taksite-biaha-namaleni-s-50-718972.html", "text": "Платената пътна мрежа, която ще ползват собствениците на тежкотоварни превозни средства след въвеждането на тол системата, е редуцирана с 40%, а първоначалните такси бяха намалени с почти 50%, по тяхна препоръка. Това са отстъпки, които от миналата година досега са направени в посока за намиране на консенсус. Това заяви проф. Олег Асенов, член на Управителния съвет на Агенция „Пътна инфраструктура“ пред бТВ. Вчера всички водещи браншови организации на автобусните и товарните превозвачи обявиха, че започват национална транспортна стачка на 13 януари, а основното им искане е да се намали размера на пътните такси и процента на пътищата, върху които те ще се събират.Въвеждането в търговска експлоатация на електронната система за събиране на пътни такси на база на изминато разстояние се очаква през март т. г. С нея собствениците на пътни превозни средства с обща технически допустима максимална маса над 3,5 т ще преминат от е-винетки към тол такси.Дължината на пътищата, за които ще се плащат пътни такси, ще е 6050 км.Проф. Асенов посочи, че от пролетта на миналата година диалогът с превозвачите е активен, благодарение на което е бил постигнат напредък.Проф. Асенов напомни, че пътният сектор има нужда тол системата да бъде въведена час по-скоро, за да може да се създаде ефективен модел на финансиране.Членът на ръководството на АПИ подчерта, че първоначално обсъжданият обхват на тол системата у нас е бил 10 800 км и е бил редуциран до 6050 км, като от него отпаднали пътища в лошо експлоатационно състояние.Според него очакваните постъпления от пътни такси през 2020 г. при приетата тарифа и при предложения обхват, са около 450 млн. лв. от тол такси и 270 млн. лв. от е-винетки. Това бил критичният минимум за нуждите на пътната инфраструктура.Проф. Асенов твърди и че очакваното максимално поскъпване на основните хранителни стоки заради тол таксите е в рамките на 1-2% или до 2 ст. за кг/л при брашното, хляба, прясното и киселото мляко. Повишението на цените на автобусните билети, при положение, че превозвачите прехвърлят изцяло разходите си върху крайните потребители, трябвало да е между 5 и 96 ст.", "date": "2020.01.08", "title": "АПИ: След преговори с превозвачите тол таксите бяха намалени с 50%"}
{"url": "https://offnews.bg/ikonomika/darzhavata-kupuva-20-ot-terminala-za-vtechnen-gaz-v-aleksandrupolis-718977.html", "text": "„Булгартрансгаз“ ЕАД ще придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис. Това е регламентирано в решение на Министерския съвет, взето на днешното му заседание, с което е одобрено акционерното участие на българския газопреносен оператор.Участието на българската страна в проекта за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България. Това е съществена стъпка за реализиране на цялостната концепция за газов хъб „Балкан“, в основата на която е утвърждаването на прозрачен, ликвиден и надежден пазар на природен газ.Проектът за терминал за втечнен природен газ край Александруполис, Гърция, се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция–България (IGB) ще доведе до повишаване достъпа на България и останалите страни в региона до втечнен природен газ. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както за диверсифициране на източниците и трасетата за доставка на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз.С днешното си решение Министерският съвет одобри извършването от страна на „Булгартрансгаз“ ЕАД на инвестиционни разходи за изграждане на съоръжението, съответстващи на 20%-то му акционерно участие. „Булгаргаз“ ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет, „Булгаргаз“ ЕАД ще проведе преговори за реализиране на доставки на втечнен природен газ през интерконектора Гърция – България.", "date": "2020.01.08", "title": "Държавата купува 20% от терминала за втечнен газ в Александруполис"}
{"url": "https://offnews.bg/zdrave/shtefat-na-nzok-signalizira-za-propusk-v-plashtaneto-na-hranite-za-med-718968.html", "text": "Управителят на НЗОК д-р Дечо Дечев е уведомил министъра на здравеопазването за нормативен пропуск с изплащането на диетичните храни за специални медицински цели, съобщават от Касата.В писмото си до Кирил Ананиев д-р Дечев съобщава за възникнал казус при лечението на лицата над 18 години, за което са били подавани сигнали до фонда. Според сега съществуващата нормативна уредба за децата до 18-годишна възраст НЗОК заплаща лекарствените продукти и диетични храни за специални медицински цели извън обхвата на задължителното здравно осигуряване, но за лицата над тази възраст няма предвидена такава възможност.\"Съгласно чл. 6, т. 9 от Наредбата за лица над 18 години не се заплаща за закупуване на лекарствени продукти, медицински изделия и диетични храни за специални медицински цели. Изключение е направено само по отношение на децата с онкологични и онкохематологични заболявания,след навършване на определената възраст\" пише д-р Дечев. В случаите на заплащане за лечение на заболявания по реда на Наредбата, при навършване на 18-годишна възраст от пациента, същото се преустановява за редица заболявания и липсва алтернатива за заплащането им с публични средства. Налице е липса на правна уредба, констатира д-р Дечев.\"С оглед гореизложеното, моля да бъдат предприети необходимите действия по компетентност\", завършва писмото на управителя на НЗОК до здравния министър.", "date": "2020.01.08", "title": "Щефът на НЗОК сигнализира за пропуск в плащането на храните за медицински цели"}
{"url": "https://offnews.bg/obshtestvo/nakade-prodalzhava-metroto-718979.html", "text": "\"Метрополитен\" ЕАД пoдгoтвя плaнoвeте зa пpoдължeниeтo нa пъpвaтa мeтpoлиния oт Бизнec пapĸa дo бъдeщaтa дoлнa cтaнция нa Cимeoнoвcĸия лифт. Цeлтa e дa ce нaпpaви диpeĸтнa вpъзĸa мeждy мeтpoтo и плaнинaтa, ĸъдeтo дa имa и бyфepeн пapĸинг. Πлaниpa ce и изгpaждaнeтo нa мeждиннa cтaнция мeждy пъpвaтa и втopaтa линия нa мeтpoтo нa бyл. \"Πaнчo Влaдигepoв\" в ж.ĸ. \"Oбeля\". B нaчaлoтo нa минaлaтa гoдинa Cтoличнa oбщинa oбяви тъpг зa изгoтвянe нa идeeн пpoeĸт нa нoвaтa мeтpocтaнция. Имa пpoeĸтнa гoтoвнocт и зa пpoдължeниeтo нa пъpвaтa линия нa мeтpoтo в Люлин пo бyл. \"Цapицa Йoaннa\" дo Oĸoлoвpъcтнoтo шoce c oщe двe мeтpocтaнции. Eднaтa oт пoдзeмнитe cпиpĸитe щe ce нaмиpa нa ĸpъcтoвищeтo мeждy бyл. \"Πeтъp Дepтлиeв\" и Oĸoлoвpъcтнoтo шoce, ĸъдeтo щe бъдe изгpaдeн гoлям бyфepeн пapĸинг.B cлeдвaщитe 4-5 гoдини щe ce изгpaждaт пocлeднитe двa eтaпa oт тpeтия мeтpoдиaмeтъp - 3 ĸм c 3 мeтpocтaнции пo тpaceтo нa бyл. \"Bлaдимиp Baзoв\" дo ĸв. \"Лeвcĸи\" и yчacтъĸът oт 6 ĸм c 6 мeтpocтaнции oт Boeннa Aĸaдeмия дo зaлa \"Apeнa Apмeeц\" и бyл. \"Цapигpaдcĸo шoce\".B мoмeнтa в xoд e тъpгът зa избop нa изпълнитeл зa пъpвoтo тpace.Πpeз пpoлeттa щe бъдe oбявeнa oбщecтвeнaтa пopъчĸa зa втopaтa oтceчĸa. Финaнcиpaнeтo щe бъдe дoгoвopeнo пpeз cлeдвaщия пpoгpaмeн пepиoд нa EC.", "date": "2020.01.08", "title": "Накъде продължава метрото"}
{"url": "https://offnews.bg/politika/pak-se-promenia-zakonat-za-voennoto-razuznavane-zaradi-edin-chovek-719001.html", "text": "Полковник Велко Атанасов, който сега е и.д. директор на служба „Военна информация“ ще поеме командването на службата въпреки, че не отговаря на условията на Закона за службата. Това ще стане с промени в закона. Те са заложени в “преходни и заключителни разпоредби” на проект за промени в закона за отбраната. Те са написани от екипа на министър Красимир Каракачанов.Причината полк. Ангелов да не може да бъде назначен на поста веднага е, че той е полковник, а по специалния закон за службата, тя може да бъде оглавена само от висш офицер с генералски чин.В началото на юли Военната прокуратура започна да разследва последния шеф на Военното разузнаване - генерал Пламен Ангелов, както и предишния - генерал Светослав Даскалов, заради нерегламентирано издаване на достъп до класифицирана информация. Ангелов сам подаде рапорт за напускане.Според обвинението над 500 достъпа до класифицирана информация на НАТО и ЕС са били издадени от Държавната комисия по сигурността на информацията в нарушение на закона, а разрешенията са дадени на база документи от служба \"Военна информация\", подписани в нарушение на правилата. Според някои източници Ангелов е “сготвен” по донос през ДАНС.Тогава управляващите промени закона, като записа, че и цивилен може да оглави службата. Президентът Румен Радев наложи вето на промените. Мотивите му бяха, че “ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи”. След като парламента се върна от ваканция през септември, ветото на Радев бе преодоляно.Атанасов беше заместник-директор на военно разузнаване до оставката на Ангелов и после бе назначен за изпълняващ длъжността. Министърът на отбраната Красимир Каракачанов реши да го направи титуляр, като за това се изисква предложение на Министерски съвет до президента Румен Радев, който трябва да издаде указ. Атанасов обаче е полковник, а разузнаването трябва да бъде оглавено от генерал по закон. Каракачанов преди няколко месеца каза, че това не е проблем и той може да изпълнява длъжността, докато не изтекат годините, в които трябва да се престои в звание на полковник. Според правилника към Закона за отбраната за това са необходими 3 години, но Каракачанов и управляващите явно са решили да променят закона заради определен човек. Мандатът на директора на служба “Военна информация” е 5 г.Сегашния член от закона гласи: “Директор на Службата може да бъде военнослужещ с висше военно звание или цивилен служител”. Промяната се предлага да бъде такава: “Длъжността „Директор на службата“ може да бъде определена за офицер от висшия команден състав на въоръжените сили или за цивилен служител, който има всички права по трудово правоотношение освен тези, които противоречат или са несъвместими с неговото правно положение.“ Тази промяна била достатъчна, твърдят от Министерството на отбраната.", "date": "2020.01.08", "title": "Пак се променя законът за военното разузнаване заради един човек"}
{"url": "https://offnews.bg/obshtestvo/karakachanov-stotitci-mladi-hora-na-30-35-g-iskat-da-postapiat-v-arm-718971.html", "text": "Стотици са случаите, при които млади хора на 30-35 години желаят да постъпят на , а по сега действащия закон не могат да го направят, заяви министърът на отбраната Красимир Каракачанов.\"Ние слагаме горна граница 40 години. Разбира се, не отпадат всички медицински прегледи и изисквания за физическа подготовка, които се изискват и за един 28-годишен\", добави Каракачанов. Министърът обясни и логиката на предложението, като според него не са малко случаите, при които постъпва млад човек, подписва договор за три години и след това напуска.\"Защо един 35-годишен човек, който е в добра физическа форма, ако отговаря на всички условия, да не може да постъпи да служи в армията?\", добави той. Каракачанов обяви, че само тази и следващата година осем генерали и висши офицери завършват досега пределната възраст.\"При факта, че България е страната с най-ниска пределна възраст за пенсиониране в НАТО, трябва да дадем възможност на хората, които са натрупали опит, да служат още 3 години\", добави той.Военният министър каза, че по този начин ще се използват уменията им по-дълго и ще преодолее част от неокомплектоваността на армията в личен състав.Той зададе въпрос, защо един човек на 56 години трябва да напуска армията със звание генерал, след като във всички НАТО-вски страни тази възраст е до 60 години, а ние я увеличаваме с три.Каракачанов подчерта, че става дума за тези, които не са упражнили право на пенсия.Министърът на отбраната припомни, че възнагражденията за военнослужещите продължават да се увеличават и през 2020 г., и добави, че се надява това да стане и през следващата година.Вчера Министерството на отбраната предложи максималната възраст за постъпване в армията да се увеличи в проект за промени в Закона за отбраната, обявен за обществено обсъждане. Предвижда се и пенсионирани военни да остават до три години на постовете си. В момента максималната възраст за постъпване на военнослужещи е 28 години, а планът на ведомството е тя да се увеличи до 40 години, като причината за това е липсата на кадри в армията.", "date": "2020.01.08", "title": "Каракачанов: Стотици млади хора на 30-35 г. искат да постъпят в армията"}
{"url": "https://offnews.bg/bojni/antani-dzhoshua-e-gotov-za-novi-golemi-bitki-prez-2020-godina-718980.html", "text": "Световният шампион в тежката категория на професионалния бокс Антъни Джошуа има за цел да затвърди наследството си с големи битки през 2020 година.Миналия месец Джошуа стана двукратен шампион, когато възстанови титлите на IBF, WBO, WBA (супер) и IBO с победа след единодушно съдийско решение над Анди Руис младши.\"Създадох история, като станах двукратен световен шампион. Изпитвам чувството, че мога да затвърдя наследството си през 2020 година.Всичко е игри и закачки в залата, но после докато вървиш по пътеката към ринга започваш да си мислиш, какво ще стане, ако се провалиш.Всеки път си казвам, че това няма как да се случи. Просто съм стигнал твърде далеч, за да се откажа. Затова трябва да се справите с притеснението.Как се справям с отговорността и напрежението? Отдаденост. Когато сте отдаден на себе си, можете да се отдадете на всичко. Аз съм боец.Дори когато спра да се бия, винаги ще изпитвам страст към бокса. Всъщност не слагам маска, когато излизам на ринга за битка. Аз съм същия и извън него\", каза Джошуа.", "date": "2020.01.08", "title": "Антъни Джошуа е готов за нови големи битки през 2020 година"}
{"url": "https://offnews.bg/temida/vss-poluchi-apetiten-imot-v-bankia-za-instituta-po-pravosadie-718976.html", "text": "Висшият съдебен съвет получи управлението на апетитен имот в Банкя - публична държавна собственост, за нуждите на Националния институт по правосъдие (НИП).Това реши правителството на днешното си заседание.Имотът се намира ул. \"Стефан Стамболов\" № 4 и е разположен на терен от 7910 кв. м, заедно с три сгради. Досега имотът е управляван от Министерството на здравеопазването, но е с отпаднала за ведомството необходимост.Имотът ще се ползва за създаване на учебен център с кампус по подобие на практиките на водещите съдебно-обучителни институции в страните от Европейския съюз. Ще се подпомогне изграждането на модерна обучителна среда за професионалната общност.За въпросния имот отвори дума миналата година директорът на НИП Миглена Тачева, която предложи на ВСС да го поиска от МС. Според идеята на Тачева в Банкя ще се изградят 104 места за настаняване и множество зали. За ремонта му ще са необходими най-малко 8 млн. лв.Кадровиците на Темида одобриха предложението й и поискаха имота от правителството.", "date": "2020.01.08", "title": "ВСС получи апетитен имот в Банкя за института по правосъдие"}
{"url": "https://offnews.bg/politika/parite-za-f-16-shte-badat-slozheni-na-smetka-v-bankata-na-federalnia-r-718983.html", "text": "Част от парите за покупка на F-16 ще бъдат сложени на сметка във Федералната резервна банка на САЩ, която може има нетна доходност до около 1,5 на сто. Това решение взе правителството днес. В прессъобщението обаче се казва: \"При евентуално реализиране на описаната възможност...\"Междуправителствените договори за покупка на 8 изтребителя от САЩ F-16 Block 70, въоръжение, оборудване и обучение на персонал са на обща стойност $1,256,153,980 (2 188 220 233 лв.). Цялата сума беше преведена през август до Агенцията за подпомагане в областта на сигурността (Defence Security Cooperation Agency - DSCA) по сметка на България. Конгресът на САЩ одобри през септември предложението на Държавния департамент за отпускане на 56 153 980 долара на България с което сумата на сделката намаля до $1,25 млрд.(2,106 млрд. лв.).Условията на програмата на САЩ за чуждестранни продажби за военни цели (FMS) дават възможност след превеждане от Министерството на отбраната по сметка на правителството на САЩ, част от тях да се депозират и инвестират чрез банкови и инвестиционни сметки във Федералната резервна банка (Federal Reserve Bank) за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца, съобщиха от правителството. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка (Federal Reserve Bank). Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност.Отпуснатите от Държавния департамент 56 млн. долара и и бъдещите приходи от лихви трябва да бъдат използвани за купуване на още въоръжение.При схемата за покупка за F-16, парите се превеждат на производителите на самолетите - Локхийд Мартин и на тези на останалото оборудване при произведен продукт, като до тогава стоят на сметка на България. ", "date": "2020.01.08", "title": "Парите за F-16 ще бъдат сложени на сметка в банката на Федералния резерв"}
{"url": "https://offnews.bg/gimnastika/shte-se-dobere-li-aleksandra-soldatova-do-olimpiadata-718988.html", "text": "В най-важната година за всеки спортист, в която предстоят летните Олимпийски игри, една от руските надежди на художествената гимнастика – Александра Солдатова, която напоследък среща много трудности, обяви, че към момента подготовката й в тренировъчната зала е стопирана.\"Получавам много съобщения от вас в знак на подкрепа и всяко от тях чета с удоволствие. Искам да ви уверя, че съм добре и няма защо да се притеснявате за мен\", написа четирикратната световна шампионка в своя профил в социалната мрежа Инстаграм.Солдатова обяснява на феновете си, че преминава през период на възстановяване, опитва се да си почива повече и да бъда със семейството си.„Към настоящия момент не тренирам и всички решения, които вземаме, са в полза на здравето. Време е за рестарт и добро възстановяване, така че искам да се насладя на всеки момент. Желая и на вас да си починете добре в началото на годината”, пише още грацията.В началото на олимпийския цикъл, Александра стартира в руския национален отбор като титуляр, след като години наред се нареждаше след съотборничките си Яна Кудрявцева и Маргарита Мамун, които прекратиха кариерата си след игрите в Рио де Женейро.Очакваше се този олимпийски цикъл да бъде „Времето на Солдатова“, но тя бързо започна да губи позиции, след като близначките – Дина и Арина Аверини се наложиха като победители на повечето състезания. Причина за победите им е и изменението в правилника по художествена гимнастика, който толерира бързината и добрата работа с уреда. Саша пък изпъква с добра линия на движенията и гъвкавост, но не и толкова бързина.Така от лидер, в един момент Солдатова не присъстваше на повечето състезания. През миналата година рускинята припадна по време на Световната Чалъндж купа в Портимао, която се състоя точно преди Световното първенство в Баку, Азербайджан. Тогава тя се отказа от участие на финалите на два от уредите заради влошено състояние. След това пропусна и Световното първенство, за което беше заменена от Екатерина Селезньова.От своя страна Селезньова успя да се представи отлично на първенството, като спечели и златото във финала на обръч. По думите на наставникът на руския национален отбор Ирина Винер тогава „световната художествена гимнастика вече има ново име“, визирайки именно заместничката на Солдатова – Селезньова.Сега пред Александра стои втори шанс за участие на Олимпиада, но изглежда вътрешната конкуренция е безмилостна. Все пак, предстои да разберем дали гимнастичката ще се продължи да се бори за най-голямото отличие – олимпийският медал.", "date": "2020.01.08", "title": "Ще се добере ли Александра Солдатова до Олимпиадата?"}
{"url": "https://offnews.bg/obshtestvo/bojko-borisov-v-momenta-sme-pod-10-v-otkazite-na-vizi-za-sasht-718948.html", "text": "В момента сме под 10% в отказа на визи. Февруари месец пристига помощник-държавен секретар по визовия проблем, за да работим и да се надяваме, че в рамките на година-година и нещо ще приключим и тази тема, заяви министър-председателят Бойко Борисов на откриването на Първата сесия на Стратегическия диалог България-САЩ в Министерския съвет.Да се задържи нивото на отказите за визи под 10% е едно от условията за отпадене на визовия режим.„Що се касае до визите, две са важните неща, които ние сме поискали, защото с 36% се е вдигнал стокооборотът между България и САЩ, 1 милиард 300 милиона щатски долара е в момента“, добави премиерът.Борисов спомена, че България няма проблем с миграцията заради ситуацията в Гърция.„Турската страна пази границата с България така, както и ние я пазим, и аз не мога да не отговоря със същия жест на любезност на турския колега и това американските колеги го знаят“, обясни Борисов.Той добави, че имаме нулева миграция, като това е постигнато не само с нашите ефективни действия, а е на базата и на двустранните ни отношения с Турция.Борисов коментира, че гласът на САЩ в организацията ОИСР е най-силен, и добави, че България се надява на подкрепа на базата на петте сесии, които ще се проведат в днешния ден.\"Балкански поток\"„Много от вас са се питали те защо не ни спират строежа на „Балкански поток“, както ние го наричаме, защото първо – той не е продължение на „Турски поток“.Нашите съседи са Турция, Гърция, Сърбия, Северна Македония, Румъния – така ни е отредил Господ. България изгражда своя собствена газопреносна система с най-мощните американски компресори“, коментира премиерът. - \"Реверсивна, за да може да транспортира газ от всички посоки. Когато нямаш тръби и компресори, ти не можеш да си хъб. От президента Тръмп до държавния секретар и посланика всички знаят какво правим ние. Нищо не правим на тъмно, скрито и недоговорено. С 1 милиард е по-евтин проектът, който се изпълнява в момента и той дава възможност за транзитиране, транспортиране, а и самата България да използва най-евтин газ“, добави Борисов.Министър-председателят акцентира, че след срещата му с Тръмп България продължава да се придържа изцяло към икономическите си интереси и страната ни се е върнала на газовата карта, вместо да е само ползвател на природния ресурс.„Ключовата дума е стратегически газов хъб – хъб или газоразпределител означава, че България се върна на газовата карта от целта преди години на старата администрация ние да станем само клиент. Да, ние бяхме лоялни, когато беше войната в Украйна, бяхме лоялни на ЕС и НАТО, но това не означава, че България трябва да излезе от стратегическото си място на газоразпределител“, посочи Борисов.Той каза, че днес на заседанието на Министерски съвет ще бъде взето и решение България да закупи 20% от акциите на терминала за втечнен газ, колкото има и държавната енергийна гръцка компания.\"Няколко пъти се каза историческа среща с президента Тръмп се каза за това, че по-голяма американска делегация не е идвала в България. Няколко пъти се подчерта от нашите американски колеги, че това с тези пет сесии днес по всички стратегически теми - разговори на министрите, експертите, всичко това е договаряно от около година и половина\", каза Борисов.Според него решението за геополитическо сътрудничество по много теми между България и САЩ е важно не само за България, Балканите, региона, но и за самите Съединени щати.Ситуацията с ИранПремиерът каза, че ще се съобрази с решението на иракския парламент, но не трябва да се забравя, че войските на НАТО, които са там, са по тяхно искане и стабилизират положението след войната.„Иран, Ирак и Сирия са в непосредствена близост до България, като се има предвид, че Русия и Турция са под санкции – това е един много сложен регион. Ако се върнем и към събитията в Украйна, войната с Косово – аз се радвам, че след тази година и половина работа САЩ разбраха, че може с нас и други държави в региона да направим хората в този регион да живеят по-добре и да можем да гарантираме всички тези права, свободи и сигурност, което сме си поставили за цели“, допълни той.По думите му по време на сесиите България и САЩ най-лесно ще договорят стратегическите си отношения в областта на сигурността и отбраната и това е и причината това да е първата тема.„Във военното сътрудничество са ни най-ясни и безпроблемни отношенията. Закупихме, както обещахме на нашите военнослужещи, най-добрия самолет в региона.Двустранното сътрудничество във военната област е това, което Каракачанов ще обсъжда на една от сесиите и днес ще договаря. И то не само за закупуването на самолетите, която е сделка, която показва истински натовски отбранителни способности. Провеждат се много учения в България, хиляди американски военнослужещи идват да се подготвят в прекрасни условия в базата Ново село. По тази тема най-бързо можем да продължим напред“, обясни премиерът.„Бих искала да ви уверя, че този стратегически диалог не е бюрократичен жест, не е опит само за нещо, което е важно само за САЩ“, каза посланикът на САЩ у нас Херо Мустафа.И продължи на български: \"Ние истински държим на България, тази невероятна страна, тези прекрасни българи, които срещаме всеки ден, заслужават най-доброто за тях и за децата си. Това е същинският смисъл на тези разговори.\"Тя допълни, че в днешните разговори представляват една нова фаза \"в нашите съвместни усилия да придвижим дълготрайните си отношения на по-високо равнище\".„Президентът Тръмп и министър-председателя Борисов ни очертаха този път в тяхната историческа среща в Белия дом през ноември месец. Тяхната среща, която отразява близките отношения между двете държави“, добави Мустафа.Мустафа подчерта, че ще бъдат оповестени няколко споразумения в областта на енергетика, сигурност, отбрана, важни принципи, свързани с технологиите 5G, отмяна на визовия режим. „През март месец тази година помощник-държавният секретар по консулските въпроси ще дойде в България, за да говори по тези въпроси“, допълни тя.", "date": "2020.01.08", "title": "Бойко Борисов: В момента сме под 10% в отказите на визи за САЩ"}
{"url": "https://offnews.bg/zdrave/vragovete-na-imuniteta-prez-zimata-718982.html", "text": "Непълноценното хранене, студените крака и недоспиването са основни врагове на здравето през зимата, твърдят немски медици и посочват какво убива имунитета в студените месеци, пише Focus.de.Непълноценното храненеНеограничените количества пържени картофки, чипсовете и шоколада в менюто са сигнал, че организмът не получава достатъчно важни хранителни вещества, казват специалистите. Според изследвания на учените от университета в Бон, имунната система реагира на системното висококалорично хранене като на бактериална инфекция. Това може да предизвика агресивен отговор от нейна страна, което значително ускорява развитието на сърдечносъдови заболявания и диабет тип 2.Студените кракаСъществува определена връзка между студените долни крайници и отслабената имунна система. Когато тялото регистрира охлаждането на краката, се включват механизми, които възпрепятстват този процес, и кръвоносните съдове се свиват. За имунната система това е лош знак, тъй като лигавиците (на носа, устната кухина и очите) са слабо кръвоснабдени. При студени и сухи лигавици грипните вируси по-лесно проникват в организма.НедоспиванетоИмунната система работи на пълни обороти по време на сън, затова е особено важно да спим достатъчно. Докато спим се синтезират много вещества, които укрепват здравето. Изследвания показват, че организмът на хората, които системно не си доспиват, има понижена способност да изработва антитела, които са важни за имунната система. За да се борим с инфекциите ефективно, имаме нужда от 8 часа сън в денонощието.ТютюнопушенетоПри пушачите се увреждат ресничките в бронхите, което може да бъде смъртоносно, тъй като те \"чистят\" белите дробове.СтресПри стрес може да се появи херпес, който иначе би бил под контрола на имунната система. Освен това, в подобно състояние, раните зарастват по-бавно, бавят се оздравителните процеси. Бързопротичащият стрес може да бъде дори полезен, но постоянният влияе на защитата ни от патогеннни микроорганизми: клетките-убийци в кръвта, които се борят с вирусите, бактериите и гъбичките, стават неактивни. Лекарите препоръчват да редуваме работния режим с ефективна почивка.АлкохолътКонсумацията на алкохол понижава способността на организма да се съпротивлява на инфекциите. Проучвания доказват, че той намалява активността на имунните клетки, които могат да се преборят с вирусите.", "date": "2020.01.08", "title": "Враговете на имунитета през зимата"}
{"url": "https://offnews.bg/kultura/pochina-golemiat-hudozhnik-teofan-sokerov-soker-718989.html", "text": "Почина големият български художник Теофан Сокеров, съобщиха от Съюза на българските художници (СБХ).Теофан Сокеров е сред най-известните и значими съвременни български художници, автор на богато творчество. Роден е през 1943 г. в Ловеч. Той работи в сферата на живописта, рисунката, монументалните изкуства и скулптурата. Участва в множество изложби. Професор и преподавател по живопис е в Националната художествена академия.Художникът е автор на стенописи и художествено оформление в Патриаршеската църква в Царевец. Негови творби има в Съдебната палата, НДК, музея \"Земята и хората\" и др. Мозаечните му пана са изложени в Музея \"Васил Левски\" в Ловеч.Поклон пред паметта му!", "date": "2020.01.08", "title": "Почина големият художник Теофан Сокеров-Сокер"}
{"url": "https://offnews.bg/volejbol/tcetco-sokolov-za-nas-tezi-machove-sa-edna-trenirovka-718985.html", "text": "Диагоналът на националите Цветан Соколов заяви след победата на България над Холандия (3:0) във втория мач от Група В на олимпийската квалификация в Берлин, че отборът е имал самочувствие и желание за победа.\"Имахме самочувствие, желание за победа, себераздаване от всички, които бяха на игрището. Дошли сме да покажем това, което можем и да вземем това, което изпуснахме във Варна.Този отбор имаше друго лице на европейското - и в атака, и това, което показваме в момента. Не мога да кажа каква е причината.Виждам един различен отбор, едно различно желание на игрището, целта, която имаме пред себе си, е съвсем различна.Не съм мислил да не играя срещу Холандия, да си пазя силите за срещата със Сърбия. За мен е най-важното да сме всички заедно на полето, отборът е събран преди десет дни. За нас тези мачове са една тренировка, начин да израстваме. Въобще не съм мислил да почивам.Не съм гледал сърбите - наблюдавах само един гейм от срещата с Франция. Довечера ще ги гледаме, ще разучим какво трябва да правим\", каза Соколов.\"Лъвовете\" ще изиграят последния си мач от груповата фаза срещу западните ни съседи днес от 15:30 часа българско време. Ако родните волейболисти вземат поне два гейма, те ще си осигурят класиране за полуфиналите на турнира.", "date": "2020.01.08", "title": "Цецо Соколов: За нас тези мачове са една тренировка"}
{"url": "https://offnews.bg/obshtestvo/tarsiat-kontcesioneri-za-plazhove-na-chernomoretc-i-ravda-718984.html", "text": "Правителството откри процедури за възлагане на концесия за морските плажове \"Черноморец-юг\" в община Созопол и \"Равда-централен\" в община Несебър, съобщи пресцентърът на Министерския съвет. Целта е обезопасяване на двата плажа и предоставяне на услуги от обществен интерес за срока на концесиите.Размерът на минималното годишно концесионно възнаграждение за морски плаж \"Черноморец-юг\" е 114 912 лв. без ДДС.По-ниска е цената за морски плаж \"Равда-централен\" - 8071 лв. без ДДС.Размерът е определен съгласно приетата от Министерския съвет Методика за определяне минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие.Двата морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2020.01.08", "title": "Търсят концесионери за плажове на Черноморец и Равда"}
{"url": "https://offnews.bg/zdrave/dotc-diana-dimitrova-akusherkata-e-spetcialistat-po-normalno-razhdan-718938.html", "text": "„С жената“ – това е значението на думата „акушерка“ от староанглийското midwife, казва доц. Диана Димитрова, акушерка, доктор по психология, директор и преподавател във Филиала на Медицински университет – Варна във Велико Търново. От времето на екстравагантните „научни препоръки“ родилката да пие гъша сперма или течност от матката на невестулка, откриването на „благословията на хлороформа“ и оперативното раждане, до акопресурата и ароматерапията, акушерката е неизменно до жената, през целия й живот - от пубертета, през бременността и раждането до климактериума.Доц. Димитрова, как еволюира акушерската професия през годините?Акушерската професия е стара колкото човечеството. Винаги до раждащата жена е имало друга, компетентна, вече родила няколко деца помощница. В Древна Гърция Плиний Стари (живял през I-ви век от Новата ера) препоръчва в своето съчинение „Естествена история“ по време на раждането да се консумира напитка, приготвена от гъша сперма, смесена с вода. В екстравагантното \"родилно меню\" влизали и много други странни отвари – течност от матката на невестулка, както и свинска тор на прах. Списъкът с ритуали включвал още изгарянето на тлъстина на хиена под тялото на раждащата, както и увиването на кучешка плацента около бедрата на родилката за облекчаване на родилните болки.През Средните векове настъпил конфликт между древните практики и църквата. Акушерките често били обвинявани в магьосничество и изгаряни на клада. В някои селища в Англия се изисквало те да са получили специален лиценз от местния епископ, за да могат да практикуват. В чантата им имало молитвеник и амулети за лесно раждане, както и напитка – топла овесена каша, подправена с бира или вино.През XVIII век мъжете-лекари навлизат в акушерството. Конструиран е форцепсът и ред други метални инструменти, помагащи да се роди вече починало в утробата дете. Въвежда се и т. нар. позиция на Симс – раждащата лежи на една страна, коленете са свити към тялото, за да се избягва контакт с очи.През 1847 година шотландският лекар Джеймс Симпсън за първи път използва етера за облекчаване на родилните болки. Самата кралица Виктория, която ражда принц Леополд, с „благословията на хлороформа”, удостоява своя лекар с титлата баронет. Деветнадесети век е времето, когато оперативното раждане излиза на сцената. За баща на модерното Цезарово сечение се смята д-р Фердинанд Адолф Керер, който на 25 септември 1881 година в град Мекшайм (Германия) за първи път извършва успешно секцио с напречен разрез. Заедно със своя колега Херман Пфаненщил те постигат нещо забележително – снижават майчината смъртност при Цезарово сечение от 50% на 1%.Акушерките са призвани да водят домашните раждания или да помагат на по-бедните жени да родят в болница. Двадесети век идва с новите технологии за проследяване на детските сърдечни тонове, бързите тестове за бременност и визуализиране на бебето в утробата. Раждането се медикализира и се пренася в родилните клиники, където лекари акушер-гинеколози, акушерки, неонатолози, реаниматори бдят над родилния процес и здравето на майката и бебето.Кои схващания свързани с акушерството вече са отживелица?По нашите земи има много запазени вярвания, които днес вече не са актуални. По време на бременността жената не трябвало да шие копчета, за да не остане детето нямо, да не сяда върху камък, за да не е страхливо, да не стои на място, където са лежали куче или котка, за да не се роди детето космато, да не се присмива на чужди недостатъци, защото рожбата й ще ги притежава. Бременността се пази в тайна и се разгласява само в присъствието на свекъра и свекървата. Когато моментът настъпи, трябва да се развържат всички възли по дрехите на родилката и косата й се разпусне, за „да не се заплете” раждането.Днес бременните жени се насърчават да водят здравословен начин на живот, да посещават редовно пренаталните консултации и да изграждат емоционална връзка с детето си още преди да се роди. Наложиха се и нови стандарти за отглеждане на новороденото. Къпането във вода с яйце, омазняването със свинска мас и осоляването на тялото на бебето (за да не му мирише потта) вече почти не се срещат. Вече не е табу и свободната позиция и движение по време на раждането. Изборът на екип, място за раждане и методът на обезболяване са право на цивилизован избор от страна на жената и нейното семейство.Какво прави акушерката незаменима в процеса на раждане?Акушерката е специалист по нормално раждане. Тя детайлно познава неговия ход и всички знаци, които могат да крият опасности. Тя е неизменно до жената. Тя е майката, приятелката и професионалистът в едно. Обучена е в търпение и съпричастност. Може да бъде много полезна със съвети за немедикаментозните методи за обезболяване, да бъде посредник между раждащата и лекаря, между жената и нейното семейство. Тя е незаменима заради готовността й да бъде  до леглото й, да държи ръката й, да я насърчава и окуражава.Какво може да научи младата майка от акушерката?Майките трябва да се доверяват на акушерките. Те са достоверен източник на информация не само по отношение на раждането, но и в полагането на грижи за новороденото дете. Техният опит и образование са основание да бъдат първи избор като консултанти по кърмене, пренатални и постнатални грижи, получили университетско образование.В ерата на интернет технологиите и лавината от фалшиви новини, която ни залива, акушерките са оня пристан от знания и умения, където всеки човек може да намери нужната научна информация, подкрепа и съдействие.Четем за все по-нестандартни подходи към раждането в последните години – кои от тях са мода и нямат действителни преимущества и кои са наистина прогресивни?Използването на специални  по време на раждането има за цел да облекчи родовите болки и да благоприятства спускането на бебето по родовия канал. Те вече са рутинен „инструмент” в залите за активно раждане. Тяхното използване датира от 50-те години на миналия век и е продукт на фитнес-културата и аеробиката като начин на живот. Трябва да се знае обаче, че ефектът им е забележим тогава, когато жената е използвала топките поне 2 месеца преди раждането, обучена е в техниките за намаляване на родилната болка и е под наблюдение, докато ги практикува. е описано за пръв път в медицинската литература през 1805 г. В България се въвежда през 2006 г., като се практикува само в някои болници. Въпреки първоначалния ентусиазъм, научните данни от последните години оспорват ползите му. в хода на раждането са познати от древността методи, които имат място и днес в родилната зала. Те са част от антуража на немедикаментозните методи за обезболяване (заедно с ).Всяка жена има уникална сензитивност, която се формира в индивидуалния живот и е продукт на съчетанието между физиология и психическа предразположеност. Онова, което би помогнало за намаляване на болката при една раждаща, може да бъде неефективно при друга. Най-важното е жените да се насърчават да опознават своите тела, да правят информиран извод и да вярват, че са създадени да раждат.От какво има нужда професията, за да възстанови престижа си?У нас професията на акушерката има нужда от позитивна пропаганда, която да я представи в истинската й светлина – като професия и изкуство. Издигането на социалния й имидж и нейната реабилитация като една от най-вдъхновяващите професии, трябва да бъде широко популяризирано. Това е процес, който трябва да съпътства и насърчаването на естественото раждане като еволюционно доказал се биологично обоснован процес. Жените като че ли загубиха увереността си, че могат да се справят с раждането на собствените си деца. Те също имат нужда от подкрепа.Разбира се, без държавната политика в областта на акушерските грижи, изработване на стандарти за добра практика и достойно заплащане, това няма как да се случи.Има ли възраждане на интереса към акушерството в последните години, след като непрекъснато се говори за дефицит на специалисти?За съжаление, с всяка изминала година, младите хора, които се ориентират към акушерската професия, стават все по-малко. Въпреки че медицинските университети у нас имат капацитет и условия да обучават 280 акушерки годишно по държавна поръчка, свободните места са факт. Това е трудна, отговорна и недобре заплатена към днешна дата професия. А и за това поприще се изискват и особени личностни качества – усърдие, интелект, емпатия и обич към живота като жизнена позиция.Кои са предизвикателствата пред професията днес?2020 година е обявена от СЗО за година на сестрите и акушерките. В целия цвят се наблюдава недостиг на здравни специалисти. У нас има остър дефицит, който вече се отразява невъзвратимо върху здравната ни система. Най-голямото предизвикателство пред акушерките е партньорството им с жените. Съпровождането, подпомагането, застъпничеството и грижите по време на бременността, раждането и периода на отглеждане на детето са главната и основополагаща мисия на акушерките днес. На английски терминът акушерка (midwife) идва от староанглийски и означава „с жената”. Защото мястото на съвременната акушерка е именно там – до жената, през целия й живот, от пубертета, през бременността и раждането до климактериума.", "date": "2020.01.08", "title": "Доц. Диана Димитрова: Акушерката е специалистът по нормално раждане"}
{"url": "https://offnews.bg/futbol/alchnost-provalia-transfer-na-nedelev-v-turtcia-718944.html", "text": "Турският Трабзонспор все още се надява, че ще успее да привлече Тодор Неделев, но има една голяма пречка, която на този етап пречи сделката да бъде осъществена, пише Гонг.Според журналиста Хасан Тюнчел, който е близък до Трабзонспор, самият футболист има желание да облече екипа на клуба от черноморския град, но от Ботев са се отметнали от първоначалната договорка и са поискали значително по-голяма сума, за да пуснат звездата си.Тюнчел пише, че в началото на преговорите “канарчетата” са били съгласни да преотстъпят Неделев до края на сезона срещу 100 000 евро.Впоследствие са се намесили няколко различни мениджъри, всеки от които претендирал да получи процент от сумата. В един момент от Ботев обявили, че Трабзонспор трябва да плати 500 000 евро, ако иска да вземе под наем 27-годишния халф.Турците са категорични, че няма да извадят толкова пари за преотстъпване. Те се надяват в следващите дни от Ботев да размислят и Неделев все пак да пристигне на стадион “Шенол Гюнеш”.За момента преговорите между двата клуба са замразени и в Трабзон са насочили усилията си към привличането на централен защитник. Цел №1 е бразилецът Марсело от Лион.", "date": "2020.01.08", "title": "Алчност проваля трансфер на Неделев в Турция"}
{"url": "https://offnews.bg/futbol/futbolen-magelan-pristigna-na-probi-vav-vratca-718950.html", "text": "Ботев (Враца) ще връща в елита на България гиганта Аласан Н'Диайе. От ръководството на клуба обявиха, че французинът е близо до подпис с клуба, но първо трябва да мине през пробен период, пише \"Меридиан Мач\".Бившият футболист на Локомотив (Пловдив) и Берое пристигна в понеделник във Враца и от вчера започна тренировки под ръководството на Антони Здравков. До 17 януари Н'Диайе трябва да убеди старши треньора, че му трябва за пролетната селекция на врачани.29-годишният полузащитник в кариерата си е носил екипите на Кристъл Палас, Суиндън, Саутенд, Барнет, Хейс и Йединг, както и на аматьорския Хейстинг Юнайтед. Юноша е на Сошо, откъдето отива в академията на Палас.След престоя си в Стара Загора французинът премина в Иртиш Павлодар, а след това игра още и в Тобол, Белфаст, Черноморец (Одеса) и Судува.", "date": "2020.01.08", "title": "Футболен Магелан пристигна на проби във Враца"}
{"url": "https://offnews.bg/sviat/eltan-dzhon-dari-1-mln-dolara-za-borbata-s-pozharite-v-avstralia-718943.html", "text": "Британският певец Елтън Джон дари 1 млн. долара за борбата с пожарите в Австралия. За това съобщи самият той на концерта си в Сидни.\"Това е едно абсолютно апокалиптично бедствие. Всички трябва да сте наясно с работата, която вършат пожарникарите. На фона на продължаващата 7 г. суша има хора, които загубиха живота си, опитвайки се да спасят домовете си\", заяви поп идолът.\"И не на последно място положението е тежко и за животните, които загубиха местообитанията си. И честно казано, мащабите на тази сърцераздирателна трагедия са библейски. Затова тази вечер давам 1 милион долара на фонда за подпомагане на борбата с пожарите\", каза Елтън Джон.Междувременно в Австралия продължава борбата с бушуващите от седмици горски пожари. Трети ден по-хладното време помага на пожарникарите при овладяването на десетките огнища. Въпреки това властите призоваха живеещите на източния бряг да имат готовност за евакуация.", "date": "2020.01.08", "title": "Елтън Джон дари 1 млн. долара за борбата с пожарите в Австралия"}
{"url": "https://offnews.bg/sviat/zemetresenie-udria-iran-22-minuti-predi-samoletnata-katastrofa-oshte-718942.html", "text": " от самолетна катастрофа със 176 жертви Иран е бил ударен от две земетресения тази сутрин.Първото става 22 минути, преди току-що излетелият от летището в Техеран украински Боинг 737-800 да изчезне от радарите в 6:12 ч. местно време. То е с магнитуд 4.9 по скалата на Рихтер, а епицентърът му е далеч от столицата - на 124 км югозападно от град Шираз в Южен Иран, показват данните на Европейския средиземноморски сеизмологичен център.Второто е регистрирано в 6:49 ч. местно време и е с магнитуд 4.5. Епицентърът е в същия район - на 135 км югозападно от Шираз.Към този час няма информация за пострадали и материални щети.През последните дни Иран се превърна в място на опасно и бързо ескалиращо напрежение. Убийството на втория най-влиятелен човек в държавата ген. Касем Сюлеймани по заповед на американския президент Доналд Тръмп доведе до взаимни заплахи на най-високо политическо ниво и въздушни удари. На 3 януари Иран заплаши САЩ с жесток ответен удар, а впоследствие Тръмп обяви, че се е прицелил в 52 ирански обекта, включително важни за културата на страната. Тази нощ - часове след погребението на Сюлеймани - Иран изстреля ракети по американска база в Ирак. Иранската държавна телевизия твърди, че най-малко 80 американски военни са били убити. От американска страна президентът Тръмп потвърди за нападенията в съобщение в Туитър, в което посочва, че се извършва оценка на пораженията.Броят на загиналите след убийството от иранска страна става все по- и по-голям. След като вчера над 50 души бяха стъпкани и убити на погребението на Сюлеймани, днес - в самолетната катастрофа - страната даде още 82 жертви.", "date": "2020.01.08", "title": "Земетресение удря Иран 22 минути преди самолетната катастрофа. Още едно става след нея"}
{"url": "https://offnews.bg/sviat/epidemiata-ot-morbili-e-naj-tezhka-v-kongo-vze-6000-zhertvi-718949.html", "text": "Африканската държава Конго е поразена от тежка епидемия от морбили, която до момента взе 6000 жертви, съобщава Световната здравна организация.Според СЗО това е най-голямата и бързо разрастваща се епидемия в света.От началото на 2019 г. досега в световен мащаб са докладвани около 310 000 случая на морбили (дребна шарка).Властите в Конго и СЗО започнаха програма за спешна ваксинация през септември. Имунизирани през 2019 г. бяха над 18 милиона деца на възраст до 5 г.", "date": "2020.01.08", "title": "Епидемията от морбили е най-тежка в Конго, взе 6000 жертви"}
{"url": "https://offnews.bg/temida/sijka-mileva-stana-glasat-na-ivan-geshev-718951.html", "text": "Новият главен прокурор Иван Гешев започна с промени в държавното обвинение, малко след като стана обвинител №1.За свой говорител Гешев определи прокурор Сийка Милева.Досега Милева бе говорител на Специализираната прокуратура.Така прокурор Сийка Милева ще замени гласа на Сотир Цацаров - Румяна Арнаудова.", "date": "2020.01.08", "title": "Сийка Милева стана гласът на Иван Гешев"}
{"url": "https://offnews.bg/futbol/tcska-premina-uspeshno-revizia-na-uefa-718956.html", "text": "УЕФА детайлно е разгледал документацията на ЦСКА и още 10 европейски клуба, става ясно от последния публикуван бюлетин на европейската централа за клубно лицензиране и финансов феърплей. Ревизията на ЦСКА обаче не е открила нищо нередно, информира \"24 часа\".Разследващата камара на УЕФА за финансов контрол на клубовете (CFCB) информира, че 11-те клуба, подлежали на одити за съответствие през сезоните 2017/2018 и 2018/2019, са били:България: ЦСКААнглия: Манчестър СитиФранция: Марсилия и ПСЖИзраел: Макаби (Тел Авив)Италия: Интер, Милан, РомаРусия: Рубин (Казан)Турция: Галатасарай, ФенербахчеВ доклада се споменава и за глобата на Левски от 100 000 евро, която вече бе платена.", "date": "2020.01.08", "title": "ЦСКА премина успешно ревизия на УЕФА"}
{"url": "https://offnews.bg/politika/stanislav-vladimirov-se-zakani-novo-survakarsko-selo-shte-nosi-pari-z-718955.html", "text": "Започва проектирането и изграждането на ново голямо сурвакарско село, обяви кметът на града Станислав Владимиров пред БНТ.\"Искаме да надградим нашата \"Сурва\", да бъде още по-мащабна, по-красива и да стане целогодишен продукт, който може да привлича туристи в моя град\", каза той.Владимиров призна, че  тази година се отразява зле на местната икономика.\"Със сигурност се отразява на местната икономика, но не в приходите на общината, което също е голям минус за нашата община. При организирането на толкова голям по мащабите си фестивал общината не може да се възползва чисто икономически. Затова догодина \"Сурва\" ще бъде много по-различна и това ще бъде едно от добрите ни пера в приходната ни част, която след това ще бъде разходвана за култура\", обяви кметът на Перник.По Владимиров обясни, че предстои ремонт на двете пречиствателни станции, довеждащите водопроводи, по които се губи огромна част от питейната вода, както и ремонт на канализационната мрежа.\"Ще се наложи да изтърпим, но със сигурност Перник ще бъде далеч по-европейски след година-година и половина. Най-тежките месеци ще са януари и февруари\", обясни Владимиров.В момента притокът е около 100-120 литра, оттокът е ограничен да не превишава 300 литра в секунда, за да осигури вода през януари, февруари и март, допълни кметът на Перник.", "date": "2020.01.08", "title": "Станислав Владимиров се закани: Ново сурвакарско село ще носи пари за община Перник"}
{"url": "https://offnews.bg/zdrave/v-burgas-shte-stroiat-detska-bolnitca-718952.html", "text": "В Бургас започват проучвания за изграждане на Университетска детска болница и избор на подходящ терен.Намерението беше обявено на пресконференция от кмета на града Димитър Николов при представянето на проектобюджета на общината за 2020 г.10% е ръстът на средствата в здравеопазването. Приоритет ще бъде осигуряването на апаратура за комплексния онкологичен център - ПЕТ скенер и гама камера за брахитерапия. Друга цел е осигуряването на оптимални условия за диагностика, лечение и наблюдение на пациентите с тези заболявания.Предвижда се реновиране на два диагностично-консултативни центъра и ремонт на педиатричните кабинети и чакалните в ДКЦ-та в града.Ще бъде създадена програма \"Специализации\" за завършващи лекари и подкрепа на продължаващото обучение и специализация на професионалистите по здравни грижи.Общината се ангажира и с периодични профилактични кампании на социално-значими заболявания във всички лечебни заведения в общината.", "date": "2020.01.08", "title": "В Бургас ще строят детска болница"}
{"url": "https://offnews.bg/ikonomika/pravitelstvoto-udalzhi-kontcesiata-na-himimport-za-pristanishte-lespor-718981.html", "text": "Варненската група \"Химипорт\" ще стопанисва пристанищен терминал Леспорт в морската столица с 5 години по-дълго от срока, записан в концесионния договор с държавата. Днес кабинетът прие решение за изменение на Договора за предоставяне на концесия върху „Пристанищен терминал Леспорт”, част от пристанище за обществен транспорт с национално значение Варна, сключен на 8 юни 2005 г.С промените се удължава срокът на договора до законово допустимия, определен в чл. 34, ал. 1 от Закона за концесиите - 35 години.На 08.06.2005 г. между „БМ ПОРТ” АД (с ново име „Пристанище Леспорт” АД), гр. Варна и министъра на транспорта и съобщенията е сключен концесионен договор за период от 30 години.Пристанище Леспорт е разположено на северния бряг на Варненското езеро, намира се на разстояние от около 8 км от входния фар „Св. Николай Чудотворец”. Поради своето разположение пристанището е защитено от вятър и вълнение и е достъпно през цялата година.Портът е свързан с националната железопътна мрежа чрез гара Езерово и с националната пътна мрежа чрез изход на магистрала София – Варна. Общата територия е 124 дка. Пристанището разполага с 3 корабни места с обща дължина 450 м и максимално позволено газене от 9,10 м. На територията са изградени шест закрити склада с обща площ от 2 176 кв. м. Откритата складова площ е 22 000 кв. м, от които 16 000 кв.м са под режим „Митническо складиране”. „Пристанище Леспорт”АД разполага с 5 броя пристанищни кранове „Кировец” с товароподемност 10 т, голям портален кран „Абус” с товароподемност 10 т, както и 2 броя модерни дизелови кранове „Зенебоген” с товароподемност 10 т. „Пристанище Леспорт” АД притежава Удостоверение за експлоатационна годност за обработка на генерални, насипни, ро-ро товари и растителни хранителни наливни товари. ", "date": "2020.01.08", "title": "Правителството удължи концесията на Химимпорт за пристанище Леспорт"}
{"url": "https://offnews.bg/sviat/dvamata-balgarski-voenni-v-irak-sa-premesteni-na-bezopasno-miasto-718958.html", "text": "Двамата , които бяха изпратени да обучават иракската армия като част от небойна мисия на НАТО в Ирак, са преместени на безопасно място.Това съобщиха от българското Министерство на отбраната.Причината за преместването е усложнената обстановка в Ирак.България ще продължи участието си в мисията на НАТО и ще спази поетите ангажименти, уточняват от военното министерство.Няма данни за пострадали български граждани в Ирак при ракетните удари, съобщиха от Министерството на външните работи. Всички членове на състава на посолството на България в Багдад, както и на търговското ни представителство в Ербил са добре.Иран изстреля ракети по американски бази в Ирак тази нощ. Според иранската държавна телевизия атаката е в отговор на убийството на генерал Касем Сюлеймани, който загина при американско нападение в Багдад на 3 януари, извършено по заповед на президента Доналд Тръмп.Американското военно министерство потвърди информациите за . Нападението е било с балистични ракети и е започнало 30 минути след полунощ в сряда българско време като цели са били базите Ал-Асад и в Ербил в Ирак, информира БНР. Според Пентагона засега информациите са за пострадали иракчани, но не и за американци. ", "date": "2020.01.08", "title": "Двамата български военни в Ирак са преместени на безопасно място"}
{"url": "https://offnews.bg/obshtestvo/babinden-e-mladi-majki-se-sabirat-kraj-masata-718785.html", "text": "Църквата почита днес св. Григорий, еп. Български, преп. Георги Хозевит, Св. Емилиан изповедник и преп. Домника. Народът отбелязва Бабинден - един от големите народни празници, посветен на “бабите” – жените, които помагат при раждане. Празникът е посветен на родилната помощ, акушерките, родилките и здравето на децата. Бабинден се чества на две различни дати - на 8-и и на 21 януари по стар и нов стил.Бабин ден е един от празниците, който се явява своеобразен завършек на честванията за Рождество Христово. Въпреки това обредността е езическа.Някога бабата акушерка ставала рано и посещавала къщите, където е изродила дете. Носела бяла и червена вълна, лепяла ги с мед като коса за момиченцата и като мустаци и брада на момченцата – благославяла ги да остареят и побелеят, хвърляла жито, давала им да близнат медец и изричала: “Да се червите като таз вълна, да се гоите като просото, да се роите като кошера.”Жените пък, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръце. Поливането се извършва в градината или на стълбите. При миенето бабата хвърля водата нагоре (колкото са капките толкова да е здравето), подскача нагоре, за да са пъргави децата. Жената дарява бабата с риза, чорапи, платно и кърпа с вързана в нея монета. Бабата връзва на детето бял и червен конец и паричка, дарява детето с чорапки и риза.Бабата акушерка слага празнична трапеза за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: погача, печена кокошка, баница, шише вино. В началото на трапезата сядат само жени. Чак по-късно идват мъжете и започва веселието.", "date": "2020.01.08", "title": "Бабинден е, млади майки се събират край масата"}
{"url": "https://offnews.bg/sviat/iran-izstrelia-raketi-sreshtu-amerikanski-bazi-v-irak-chasove-sled-pog-718932.html", "text": "Иран изстреля ракети по американски бази в Ирак тази нощ. Според иранската държавна телевизия атаката е в отговор на убийството на генерал Касем Сюлеймани, който загина при американско нападение в Багдад на 3 януари, извършено по заповед на президента Доналд Тръмп. Иранският външен министър Мохамад Джавад Зариф написа в Туитър, че атаката е самозащита и отрече тя да цели ескалация на ситуацията или война. Американското военно министерство потвърди информациите за ракетен обстрел на Иран по обекти с американски военнослужещи. Според прессъобщение нападението е било с балистични ракети и е започнало 30 минути след полунощ в сряда българско време като цели са били базите Ал-Асад и Ирбил в Ирак, информира БНР. Според Пентагона засега информациите са за пострадали иракчани. Официално лице, цитирано от АП каза, че информациите са за “много малко, ако изобщо има” някакви пострадали.Президентът Доналд Тръмп написа в Туитър, че се работи над оценяване на щетите, но “за момента всичко изглежда добре.”Говорителят на Камарата на представителите Нанси Пелоси посочи, че трябва да се работи да се гарантира безопасността на военнослужещите. Пелоси също призова “да се прекратят ненужните провокации от Администрацията” и настоя Иран да спре насилието.“Америка и светът не могат да си позволят война,” заяви Пелоси. От Белия Дом казаха, че президентът е информиран, следи ситуацията отблизо и е в консултации с екипа си по национална сигурност.Служители от администрацията на президента Барак Обама коментираха в Туитър, цитирани от \"Вашингтон Поуст\", че мащабът на нападението на Иран в сряда няма да е оправдание за ответен военен удар от САЩ. Атаките бяха извършени часове след погребението на генерал Сюлеймани.", "date": "2020.01.08", "title": "Иран изстреля ракети срещу американски бази в Ирак часове след погребението на ген. Сюлеймани"}
{"url": "https://offnews.bg/obshtestvo/slantce-shte-ni-gree-do-kraia-na-sedmitcata-ostava-suho-i-vetrovito-718899.html", "text": "Слънчево ще бъде времето днес, ще духа слаб северозападен, а в Източна България до умерен северен вятър. Максималните температури ще са между 2 и 7 градуса, в София около 3, според прогнозата на НИМХ. Слънце ще грее и в планините, там обаче вятърът ще е силен от север. Термометрите ще се качат до минус 1 градус на 1200 метра, а на 2000 - до около минус 7 градуса. Сред морските вълни от 3-4 бала температурата ще е до 7-8 градуса, а на слънчевия бряг до 5 градуса. Ще духа северен вятър и по Черноморието. До края на седмицата времето ще остане сухо, през повечето дни ще бъде и предимно слънчево. Дневните температури ще се повишат. ", "date": "2020.01.08", "title": "Слънце ще ни грее до края на седмицата, остава сухо и ветровито"}
{"url": "https://offnews.bg/izvan-terena/bivsh-srabski-natcional-e-bil-prostrelian-v-atina-718957.html", "text": "Бившият сръбски национал Дарко Ковачевич е в болница в Атина, след като срещу него беше извършено покушение.Покушението е станало снощи, на връх сръбската Коледа, в луксозното предградие на гръцката столица Глифада. Непознат е стрелял по Ковачевич пред дома му в момента, в който той е излязъл от автомобила си, пише в. \"Курир\", цитиран от БНР.Бившият футболист е улучен с куршум в крака, но няма сериозни наранявания. На мястото на инцидента бързо е пристигнала линейка, която го е откарала в болница.Ковачевич вече е разпитан от полицията, а гръцките медии цитират първите му думи: “Видях човек, който излезе от кола с пистолет в ръка и тръгна към мен. Когато стреля, инстинктивно се хвърлих надясно. След това видях как той побягна, качи се в автомобила и изчезна”.Предполага се, че стрелецът е имал съучастник, който го е чакал в колата. Полицията смята, че атаката срещу Ковачевич е била подготвяна дълго време и извършителите са били наясно точно кога той ще се появи пред дома си.Дарко Ковачевич е на 46 години. Юноша е на Раднички (Ковин), а професионалната му кариера преминава през Пролетер (Зреняинн), Цървена звезда, Шефилд Уензди, Реал Сосиедад, Ювентус, Лацио и Олимпиакос. Има 59 мача и 10 гола за националния отбор на Сърбия.", "date": "2020.01.08", "title": "Бивш сръбски национал е бил прострелян в Атина"}
{"url": "https://offnews.bg/sviat/ukrainski-samolet-sas-176-dushi-na-borda-se-razbi-v-teheran-niama-otc-718934.html", "text": "\"Боинг 737\" със 167 пътници и 9 души екипаж на борда се разби след излитане от летището в Техеран. Няма оцелели, съобщи иранският Червен кръст. Загинали са 82-ма граждани на Иран, 63 - на Канада, 11 - на Украйна (), 10 - на Швеция, 4 - на Афганистан, 3-ма - на Великобритания и 3-ма - на Германия.Украински \"Боинг 737\" със 176 души на борда е излетял от Техеран в 4:42 часа българско време и е спрял да предава данни 2 минути след излитането си, според услугата за проследяване на самолети \"Flightradar\", съобщи БНТ. По-рано иранската агенция \"Tasnim\" съобщи, че украинският самолет се е разбил поради \"технически проблеми\" на международното летище \"Имам Хомейни\" в Техеран. Според агенцията информация за инцидента е потвърдена от шефа на летището. Международното летище в Киев Бориспол все още няма информация за евентуална катастрофа на украинския лайнер, който е летял от Техеран за Киев, съобщи РИА Новости.Иранските власти съобщиха, че към мястото на катастрофата са се отправили 10 линейки. При падането самолетът е избухнал в пламъци. ", "date": "2020.01.08", "title": "Украински самолет със 176 души на борда се разби в Техеран, няма оцелели"}
{"url": "https://offnews.bg/politika/borisov-dnes-strategicheski-partnior-na-sasht-posle-gost-na-erdogan-718928.html", "text": "Министър-председателят Бойко Борисов и посланик Херо Мустафа ще открият Първата сесия на Стратегическия диалог България-САЩ днес с участието на американска делегация. В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона. Срещата на Борисов с американския президент Доналд Тръмп в Белия дом на 25 ноември м.г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ, съобщиха от \"Дондуков\" 2.Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО. Ще се постави акцент и върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36%. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7% на годишна база. В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа.Борисов ще присъства днес и на церемонията по пускането в експлоатация на наземната част на газопровода \"Турски поток\", който ще пренася руски природен газ по дъното на Черно море през Турция до Европа, съобщиха турските медии, цитирани от БТА. Тя ще е в Конгресния център Халич в Истанбул и ще бъде ръководена от президента Реджеп Тайип Ердоган.Руският президент Владимир Путин пристигна в Истанбул, а според публикации в медии Борисов е бил поканен лично от Ердоган да присъства на срещата между него и Владимир Путин. Среща с Ердоган е предвидена, а дали в рамките на посещението в Истанбул ще има разговор и с Путин засега не е ясно. Неотдавна от Сочи Путин обвини България, че бави \"Турски поток\" и дори намекна, че тръбата може да заобиколи България. Борисов му отговори задочно, че строим по 5 км на ден. Сръбският президент Александър Вучич също ще присъства на церемонията, информират Танюг и БТА. ", "date": "2020.01.08", "title": "Борисов днес: Стратегически партньор на САЩ, после гост на Ердоган, може и на Путин"}
{"url": "https://offnews.bg/obshtestvo/otkrivat-ski-sezona-na-vitosha-s-noshtno-karane-dnes-718913.html", "text": "Ски сезонът на Витоша ще бъде открит днес с нощно каране от 18, 30 часа, съобщиха от Витоша ски. Еднодневната карта за възрастни е 40.00 лева, за ученици, студенти и пенсионери 32.00 лв. , а за деца до 12 г. - 25.00 лв. Семейната  карта за родител с едно дете до 7 г. е 43 лв. на ден, а с две деца - 46 лв. Ако и двамата родители се качат да карат ски с хлапето си ще трябва да платят 83 лева, а с две деца до 7 г. -  86.00 лв. Има и семейни карти за половин ден, като най-скъпата от тях е 64 лв.Картата за нощно каране е 29.00 лева, а за деца до 12 г. - 4 лева. ", "date": "2020.01.08", "title": "Откриват ски сезона на Витоша с нощно каране днес"}
{"url": "https://offnews.bg/politika/mvnr-niama-postradali-balgari-pri-udarite-v-irak-i-samoletnata-katast-718935.html", "text": "Няма данни за пострадали български граждани при и при в Техеран, съобщи МВнР. Всички членове на състава на посолството на България в Багдад, както и на търговското ни представителство в Ербил са добре. Двамата български военни към тренировъчната мисия на НАТО от вчера са евакуирани извън Ирак. Към 7:30 ч. българско време няма данни за пострадали български граждани при катастрофата на украински пътнически самолет в Техеран. Посолството ни в Техеран следи ситуацията и е готово да оказва съдействие при необходимост.", "date": "2020.01.08", "title": "МВнР: Няма пострадали българи при ударите в Ирак и самолетната катастрофа в Иран"}
{"url": "https://offnews.bg/futbol/v-manchestar-iunajted-se-nadiavat-na-chudo-sreshtu-siti-718953.html", "text": "Отборът на Манчестър Сити се наложи над градския конкурент Манчестър Юнайтед в първи мач от полуфиналите на турнира за Купата на Лигата. Дербито се игра на стадион “Олд Трафорд” пред близо 70 000 зрители.“Гражданите” си осигуриха солидна преднина още преди почивката, след като Бернардо Силва откри резултата в 17-ата минута, Рияд Марез покачи на 2:0 в 33-ата, а в 39-ата Андреас Перейра си вкара автогол. “Червените дяволи” успяха да върнат само един гол чрез Маркъс Рашфорд в 70-ата минута.След това попадение домакините овладяха инициативата, но не успяха да създадат реални положения. Ответният мач ще се играе на 29 януари на терена на Сити, който направи голяма стъпка към финала на турнира.Според мениджъра на домакините Оле Гунар Солскяер обаче не всичко в този сблъсък е приключило.\"От момента, в който получихме първия гол, а най-вече след като резултатът стана 0:2, ни беше много трудно да се справяме с техните атаки. Знаехме как ще играе Манчестър Сити. През миналия начин по подобен начин победиха Челси с 5:0. Чак през второто полувреме реагирахме. Неманя Матич се включи добре с опита си. Започнахме по-продължително да владеем топката. Някой трябваше да поеме отговорност”, коментира Солскяер.Норвежецът припомни победата с 3:1 като гост на Пари Сен Жермен на осминафиналите в Шампионската лига през миналата година, за да покаже, че Юнайтед никога не се предава и ще търси начин да обърне нещата в своя полза в реванша.“И преди сме демонстрирали, че една домакинска загуба не означава непременно край. Най-пресният пример са мачовете с ПСЖ. Трябва да вярваме”, добави Солскяер.Скромност демонстрира и колегата му Джосеп Гуардиола.\"Това е Юнайтед, със 7:0 ли да ги победим\", каза испанският мениджър на Сити.", "date": "2020.01.08", "title": "В Манчестър Юнайтед се надяват на чудо срещу Сити"}
{"url": "https://offnews.bg/temida/v-spetcsada-se-izpraviat-banevi-i-ivancheva-718936.html", "text": "Специализираният наказателен съд ще гледа днес делото срещу Николай и Евгения Баневи. Апелативният специализиран съд пък ще заседава по делото срещу Десислава Иванчева, Биляна Петрова и Петко Дюлгеров. Те са обвинени за участие в организирана престъпна група за данъчни престъпления и пране на пари. Николай Банев е обвинен като извършител на данъчните престъпления, а съпругата му - като негов помагач. На 26 ноември 2019 г. Апелативният съд в Бургас издаде обезпечителна заповед, с която допусна обезпечение на бъдещ иск на КПКОНПИ за отнемане в полза на държавата на незаконно придобито имущество от Николай, Евгения и Мария Баневи на стойност 141 820 225,19 лева.Десислава Иванчева, Биляна Петрова и Петко Дюлгеров бяха осъдени на първа инстанция за подкуп. Иванчева получи 20 години затвор, Биляна Петрова – 15 години лишаване на свобода, а Петко Дюлгеров като посредник –12 години затвор. ", "date": "2020.01.08", "title": "В спецсъда се изправят Баневи и Иванчева"}
{"url": "https://offnews.bg/sviat/nosil-li-e-gen-siulejmani-poslanie-za-mir-mezhdu-iran-i-sauditska-ara-718978.html", "text": "Защо иранският високопоставен генерал Касем Сюлеймани е бил в Ирак в деня, когато е убит и каква е причината Доналд Тръмп да разпореди ликвидирането му, извършено на летището в Багдад чрез въздушен удар на 3 януари? Официален Ирак даде своя отговор - бил е в Багдад на дипломатическа мисия. Същото стори и Иран чрез изявление на външния министър Мохамад Джавад Зариф. САЩ твърдят, че това не е вярно - не е имало дипломатическа мирна мисия, а позицията им изрази вчера държавният секретар Майк Помпео на брифинг. И след пресконференцията обаче въпросът за мотива за убийството остава открит.ИракМинистър-председателят на Ирак Адил Абдул-Махди разкрива, че е трябвало да се срещне с иранския генерал, за да обсъдят действия за намаляване на конфронтацията между шиитски Иран и сунитска Саудитска Арабия, която е в основата на толкова голяма конфронтация в Близкия изток и отвъд него. В този случай Ирак е действал в ролята на посредник - роля, която предложил министър-председателят Абдул-Махди, според Иранската държавна новинарска агенция.\"Трябваше да се срещна с него сутринта в деня, когато беше убит. Той дойде, за да донесе послание от Иран в отговор на посланието, което отнесе от саудитците на Иран\" - казва министър-председателят.Той разкрива също, че Доналд Тръмп му се е обадил, за да поиска от него посредничество след нападението над американското посолство в Багдад. Според иракски официални лица връзка била направена с няколко милиции, както и с фигури в Техеран. Обсадата бе вдигната и американският президент лично благодарил на Абдул-Махди за помощта.В онзи момент нищо не подсказва на иракчаните, че не е безопасно Сюлеймани да пътува до Багдад - точно обратното.Случилото се навежда на мисълта, че Тръмп е помогнал иранският генерал да попадне в капан, да се озове на място, където може да бъде убит, коментира британският в. . Възможно е президентът да не е знаел за критично важната роля на Сюлеймани в опита за помирение със саудитците. А е възможно да е знаел, но да не го е било грижа. Някой дори би могъл да предположи, че не е в интерес на президент - който поставя толкова силен акцент върху американския износ на оръжие и чието първо официално посещение след встъпването му в длъжност бе в Саудитска Арабия (откъдето той нападна словесно Иран) с цел продажба на оръжие - да има мир между иранците и кралството - допълва Independent, но добавя, че \"това би било твърде цинична мисъл\".Абдул-Махди говори за разочарованието си от факта, че Тръмп благодари за посредничеството и едновременно с това планира нападение срещу Сюлеймани. То е извършено не много време след телефонното обаждане от американския президент.Възможно е и друго - американските военни да не са знаели за разговора между Тръмп и Абдул-Махди и да са ударили Сюлеймани в първия възможен момент.САЩОфициалната американска позиция напълно се различава от тази на Ирак. Вчера на брифинг държавният секретар Майк Помпео заяви, че Сюлеймани не е бил с дипломатическа мисия в Багдад.\"Първото му  изявление бе, че Сюлеймани е пътувал до Багдад за дипломатическа мисия. Някой тук вярва ли в това? Има ли събитие, което да подсказва, че има и най-малката вероятност този мил джентълмен, този високопоставен дипломат Касем Сюлеймани да е пътувал до Багдад с идеята да изпълни поръчение за мир? ... Ние знаем, че това не беше истина. Ние не само знаем историята, знаем че в онзи момент това не беше вярно. Зариф е първокласен пропагандатор\", казва Помпео и твърди, че по-голямата част от посланията на Иран са пропаганда.\"Нищо ново. Чували сме тези лъжи и преди. Той не беше там на дипломатическа мисия, опитвайки се да реши проблем.Знам, че има някаква история, че бил там, представяйки саудитско мирно споразумение\", казва Помпео, като характеризира мисията на Сюлеймани с думи, които нито Иран, нито Ирак използват. Помпео продължава: разказал версията на свой саудитски колега, който споделял същото виждане - че Сюлеймани не е бил на мирна дипломатическа мисия в Ирак.\"Мога да ви уверя, че те споделят моята гледна точка, че той не е бил там, представлявайки някаква форма на споразумение, което би намалило риска или би намалило риска за живота на американците, когато е бил на това посещение.\"ПоследствияТази нощ, няколко часа след изявлението на Помпео Иран изстреля 15 ракети по две американски бази в Ирак. Иран твърди, че са загинали 80 души и че има разрушения. Президентът Тръмп потвърди за атаката и не отрече за жертви и разрушения, но не уточни нито броя на убитите, нито какви са пораженията.На сутринта съветникът на иранския президент Хасан Рухани Хесамодин Ашна иронизира думите на Помпео, че е уверен, че Сюлеймани не е носил дипломатическо послание просто защото лично бил попитал саудитците и те били отрекли.", "date": "2020.01.08", "title": "Носил ли е ген. Сюлеймани послание за мир между Иран и Саудитска Арабия в деня на убийството му"}
{"url": "https://offnews.bg/futbol/tcska-prashta-talant-pod-naem-v-dunav-718947.html", "text": "Талантът на ЦСКА Митко Митков ще доиграе сезона под наем в Дунав. 19-годишният футболист замина за Русе вчера, а днес се очаква трансферът му да бъде обявен официално.Преди това Митков ще премине медицински изследвания, след което ще започне подготовка с \"драконите\". На този етап Дунав ще се готви в домашни условия, но се говори, че може и да намери пари за лагер в Турция.Митко Митков записа 2 мача за ЦСКА през есента. Той успя да се разпише с красив удар от далечна дистанция при равенството 2:2 срещу Етър. На 14 декември игра и при победата с 4:0 над новия си тим Дунав.В шампионата младокът бе на терена 48 минути, докато в Лига Европа записа повече игрово време - 68 минути - срещу Титоград (0:0, 30 мин.) и Зоря (0:1, 34 мин.). Митко може да действа и по двата фланга на атаката, като при \"червените\" беше използван по-често отдясно.\"Митков ще играе при нас до края на сезона. До петък очаквам да привлека и другите набелязани момчета\", заяви треньорът на Дунав Людмил Киров пред \"Тема Спорт\".В Русе се очакват доста футболисти под наем, с които русенци да завършат сезона.", "date": "2020.01.08", "title": "ЦСКА праща талант под наем в Дунав"}
{"url": "https://offnews.bg/temida/sgs-osadi-12-libijski-machiteli-da-platiat-500-000-lv-na-valia-cherve-718940.html", "text": "Софийският градски съд осъди 12 либийски офицери да заплатят 500 000 лв. плюс лихвите за неимуществени вреди, причинени на медицинската сестра Валя Червеняшка.Червеняшка е една от българските медици, които бяха задържани от либийските власти и подложени на мъчения в Либия.Съдебният състав приема за безспорно установено по делото, че Червеняшка е била изтезавана, за да бъдат изтръгнати самопризнания в периода 09 февруари 1999 г. до 24 юли 2007 г.Съдът отхвърли като неоснователен и недоказан предявения иск за имуществени вреди в размер на 55 334.56 лв.Решението подлежи на обжалване в двуседмичен срок от връчването му на страните пред Софийски апелативен съд.Медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова, заедно със съпруга на Кристияна доктор Здравко Георгиев и палестинският студент по медицина Ашраф ал-Хаджудж, бяха арестувани в Бенгази на 9 февруари 1999 г. и останаха в либийските затвори общо 2755 дни. През 2000 г. те бяха обвинени в умишлено причиняване на епидемия от СПИН в Бенгази.Към процеса бяха задочно привлечени и още двама български граждани - Емануела Колева и Смилян Тачев, обвинени заедно с основната група подсъдими в нарушение на моралните норми и валутните закони на Либия. През 2002 г. медиците бяха оправдани по обвинението в заговор срещу държавата, но междинна инстанция запази и продължи делото по останалите обвинения - умисъл, отровителство, прелюбодеяние, употреба на алкохол, незаконни трансфери на валута.", "date": "2020.01.08", "title": "СГС осъди 12 либийски мъчители да платят 500 000 лв. на Валя Червеняшка"}
{"url": "https://offnews.bg/politika/manolova-parvata-rabota-na-novoto-druzhestvo-za-iazovirite-e-da-si-ku-718937.html", "text": "Преди година и половина правителството отдели 500 млн. лева за ремонт на 418 аварийни язовира, като с тази сума се увеличи капиталът на Държавната консолидационна компания (ДКК). Едва в края на това лято в рамките на ДКК се създава Държавно предприятие за управление и стопанисване на язовирите, чиято първа работа била да си купи 30 нови автомобила.Това заяви председателят на гражданската платформа „Изправи се.БГ\" Мая Манолова пред БНР в отговор на въпрос защо предлага извършването на външен одит на водния сектор в България. Тя визира сумата от 500 млн. лева, отпусната с решение на Министерския съвет през юли 2018 г. за 418 аварийни язовира, които трябваше да бъдат ремонтирани и по официални данни част от ремонтите са възложени на дружеството „Монтажи\" ЕАД - част от същата ДКК.Към момента е възложен ремонт на 182 язовира, а за 236 не е ясно дали са възложени ремонтни дейности. Няма данни и колко от аварийните язовири са ремонтирани до момента, подчерта Манолова и допълни, че преди три години тогавашният регионален министър Лиляна Павлова е обявила, че има 32 млн. лева и за ремонт на язовир „Студена\", но все още не е ясно какво се случва с ремонта.Манолова посочи, че в отчетите на Държавната консолидационна компания целенасочено се цели да не става ясно къде са парите, а самата компания дори няма сайт, което е знак за нивото на нейната публичност.„Необходим е външен одит, защото липсата на информация от отговорните институции създават напрежение у хората\", заяви още Манолова, визирайки международен външен одит по европейските стандарти на ВиК-дружествата, водните асоциации, водната инфраструктура и паричните потоци, свързани с тях, които от гражданската платформа на Манолова предложиха преди два дни.Според нея „КЕВР се е превърнал в един безполезен наблюдател и регистратор, без да може да извършва своята конкретна работа - да регулира състоянието на ВиК-сектора\", като Манолова посочи, че съставът на КЕВР трябва да се смени, а докладите им за последните две години да бъдат проверени, защото не съответстват на данните на ВиК-дружествата.Председателят на „Изправи се.БГ\" подчерта, че над 350 000 души в страната са в условията на воден режим. Такъв има в над 100 населени места в 11 области, цитира тя официалните данни.„Перник всъщност е върхът на айсберга. В Шумен и в Търговище, по данни от местните общини, също няма да има вода. В Ботевград ще има вода за още 2 месеца, по данни на кмета... Има тревожни информации и за състоянието на яз. „Камчия\", което е проблем за Бургас и за Варна. Има опасност и за Сливен,\" допълни Манолова.", "date": "2020.01.08", "title": "Манолова: Първата работа на новото дружество за язовирите е да си купи 30 автомобила"}
{"url": "https://offnews.bg/obshtestvo/valentin-zlatev-vetc-bebresh-e-rabotil-samo-14-dni-za-2019-niama-kak-718941.html", "text": "ВЕЦ „Бебреш“ е работил само 14 дни през последната година и няма как да е отговорен за източването на язовира, който осигурява водоснабдаването за Ботевград.Това заяви в интервю за предаването „Тази сутрин“ на  бизнесменът Валентин Златев и син на собственика на водната централа – Васил Златев. Думите на Валентин Златев - бившия генерален директор на \"Лукойл\", идват в отговор на обвиненията на кмета на Ботевград Иван Гавалюгов. Той обяви, че градът е пред водна криза заради източване на язовир \"Бебреш\". Вчера стана ясно, че .По думите на Златев водната електроцентрала почти не работи през последните две години.„Смешно е да се твърди, че един язовир може да бъде източен за 14 дни. Така или иначе прокуратурата и ДАНС ще извършат проверка, ако те установят нарушение, нека понесат отговорност виновните“, коментира бизнесменът.Според Златев построеният през 1977 г. язовир „Бербеш“ не е бил предназначен за питейните нужди на града, а за напояване и промишлени цели. Ботевград пък бил лицензиран да добива питейна вода от 28 водоизточника.„Тези 28 източниха обаче сега не работят. Въпросът е кой кога ги е унищожил и кой кога е подписал документа единственият източник на питейна вода да е яз. „Бебреш“, коментира Златев.Според него атаките на кмета към семейството му идват, защото кметът \"иска да се къпе в народната любов\", като бори богатите и успелите и да отклонява вниманието от проверките срещу него за конфликт на интереси.На територията на Ботевград действа организирана престъпна група, която краде от водата, и с действиято си или бездействие кметът ги подпомага, добави бизнесменът. „От населението ВиК събира пари за 9 млн. кубика вода, а плаща на държавата само 2,5 млн. куб. м вода, останалите пари са присвоени“, заяви още Златев.Бизнесменът каза, че ако не било уважението към баща му, би разрушил ТЕЦ „Бебреш“, тъй като загубата няма да е голяма.Златев отказа да коментира защо вече не е генерален директор на „Лукойл България“, а председател на Надзорния съвет на компанията.Попитан какви са отношенията му с премиера Бойко Борисов, той заяви, че не е нужда да имат специални отношения. Никога обаче не би играл карти или друг спорт с Борисов, защото той не умеел да губи, коментира Златев.", "date": "2020.01.08", "title": "Валентин Златев: ВЕЦ Бебреш е работил само 14 дни за 2019, няма как да е източил язовир"}
{"url": "https://offnews.bg/ikonomika/ochakva-se-poskapvane-na-hliaba-718986.html", "text": "Хлябът ще поскъпва, а причините за това за тол таксите, евентуална лоша реколта и по-високите цени на тока и газа. Това коментира в интервю за  Мариана Кукушева – председател на Националния браншови съюз на хлебарите и сладкарите.  Тя обаче не се ангажира да посочи в цифри колко голямо би било увеличението.„Ние не участваме в никакви стачни действия, защото оставяне на населението без хляб в пряк превод значи обявяване на военно положение. При нас нещата не са толкова пряко свързани с възможността да се включим в активни действия, изразяващи недоволство, но категорично трябва да кажем, че ситуацията е напрегната. Очакванията за отразяване на тол таксите върху цените на насъщния са много тревожни“, каза тя.Коментарът ѝ идва по повод новината за очакваната , понеделник.„Нямаме ясна представа какво ще струва това за нашия бранш, тъй като всеки хлебопроизводител има собствен периметър, в който доставя своята суровина и превозва допълнителната суровина\", заяви още Кукушева.Браншът е притеснен и за тазгодишната реколта.„Сушата рискува правилното развитие на зърнените култури. Липсата на сняг води до невъзможност растенията да създадат своя силна коренова система. Очакваме, че не малко площи в България ще бъдат разорани напролет, когато се установи какви са щетите“, добави Мариана Кукушева.Все пак тя е категорична, че няма опасност България да остане без пшенична реколта.", "date": "2020.01.08", "title": "Очаква се поскъпване на хляба"}
{"url": "https://offnews.bg/politika/prezidentat-svikva-ksns-za-situatciata-v-blizkia-iztok-718973.html", "text": "Президентът Румен Радев свиква заседание на Консултативния съвет за национална сигурност на тема: „Възможни рискове и заплахи за националната сигурност в контекста на усложнената среда на сигурност в Близкия изток“, съобщиха от \"Дондуков\" 2. Заседанието ще бъде утре, четвъртък, от 10.00 часа.По правило в заседанията на КСНС участва премиерът и шефовете на спецслужбите и разузнаването, министри, както и лидерите на парламентарните групи или техни заместници. Решенията на съвета нямат силата на законПод \"Близкия изток\" от президенството имат предвид напрежението възникнало на територията в Ирак заради размяна на ракетни удари между САЩ и Иран. Снощи по американски бази в Ирак. Според иранската държавна телевизия атаката е в отговор на убийството на генерал Касем Сюлеймани, който загина при американско нападение в Багдад на 3 януари, извършено по заповед на президента Доналд Тръмп.Американското военно министерство потвърди информациите за ракетен обстрел на Иран по обекти с американски военнослужещи. Нападението е било с балистични ракети и е започнало 30 минути след полунощ в сряда българско време като цели са били базите Ал-Асад и в Ербил в Ирак. Според Пентагона засега информациите са за пострадали иракчани, но не и за американци.", "date": "2020.01.08", "title": "Президентът свиква КСНС за ситуацията в Близкия изток"}
{"url": "https://offnews.bg/sviat/aiatolah-hamenei-za-raketnite-udari-po-sasht-biaha-zashleveni-no-ne-718960.html", "text": "\"Те бяха зашлевени миналата нощ, но такива военни действия не са достатъчни\" - пише днес върховният водач на Иран Сеид Али Хосейни Хаменеи, след като тази нощ Иран изстреля повече от дузина ракети по две американски бази в Ирак в отговор на убийството на ген. Касем Сюлеймани, разпоредено от американския президент Доналд Тръмп и извършено с дрон на 3 януари на летището в Багдад, Ирак.\"Корупционното присъствие на САЩ в региона на Западна Азия трябва да бъде спряно #сурово отмъщение\" - гласи следващо съобщение на Върховния аятолах Хаменеи.\"САЩ причиниха война, разделение, размирици, разрушение и унищожаване на инфраструктура в този регион. Разбира се, те правят това навсякъде по света. Този регион няма да приеме американско присъствие. Правителствата, избрани от народите, няма да приемат присъствието на САЩ\" - допълва той.Иранският водач определя като \"много добри\" решенията на иранския парламент да обяви Пентагона за терористична организация и за изгонване на американските граждани от страната.\"Бог желае, Той ще им даде успех и ще им помогне да завършат този път успешно\" - пише още върховният водач на Иран.", "date": "2020.01.08", "title": "Аятолах Хаменеи за ракетните удари по САЩ: Бяха зашлевени, но не е достатъчно"}
{"url": "https://offnews.bg/obshtestvo/bez-voda-v-chast-ot-hristo-smirnenski-dnes-718847.html", "text": "„Софийска вода” временно ще прекъсне водоснабдяването в част от жк. „Христо Смирненски“ днес, съобщиха от дружеството. Причината е изграждане на сградно водопроводно отклонение на ул. „Владово“, коетоналага спиране на водоподаването от 10:00 до 17:00 часа на ул. „Владово“, ул. „Спътник”, ул. 592, ул.593.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ъгъла на ул. „Владово“ с ул. 592.  ", "date": "2020.01.08", "title": "Без вода в част от 'Христо Смирненски' днес"}
{"url": "https://offnews.bg/futbol/georgi-dimitrov-dzheki-beshe-operiran-uspeshno-718964.html", "text": "Една от легендите на българския футбол и ЦСКА Георги Димитров-Джеки бе успешно опериран в УМБАЛ \"Софиямед\".Лапароскопската операция е извършена от д-р Александър Цветанов и доц. д-р Теодор Атанасов, началник на Клиниката по лапароскопска хирургия в медицинското заведение. \"Чувствам се добре, благодаря на екипа на \"Софиямед\" за грижите и вниманието\", коментира Димитров, който към момента се възстановява след хирургичната интервенция и до дни ще бъде изписан от лечебното заведение. С екипа на ЦСКА Джеки има пет шампионски титли и три купи на България. Футболист на годината за 1985 г. За националния отбор има 77 мача и 7 гола.Капитан е на тима, който печели първата ни точка на световно първенство в Мексико през 1986 г.", "date": "2020.01.08", "title": "Георги Димитров-Джеки беше опериран успешно"}
{"url": "https://offnews.bg/obshtestvo/vitceprezidentat-na-fejsbuk-donesohme-pobeda-na-tramp-prez-2016-mozh-718954.html", "text": "Вицепрезидентът на Фейсбук Андрю Босуърт се опасява, че социалната медия може да помогне на Доналд Тръмп да бъде презибран за президент на САЩ така, както му помогна на изборите през 2016 г.В бележка, публикувана в личния му профил, Босуърт написа, че Тръмп е спечелил мандата си благодарение на рекламните инструменти на Фейсбук, а това може \"преспокойно да доведе до същия резултат и тази година\".Босът посочва, че е оглавявал точно този сектор във Фейсбук четири години преди и една година след изборите.\"Руската намеса беше реална, но в по-голямата си част тя не минаваше през рекламата. $100,000 за реклама във Фейсбук може да са мощен инструмент, но не могат да купят избори в Америка, особено ако самите кандидати дават многократно повече в същата платформа (да не говорим за други платформи).Вместо това, руснаците експлоатираха съществуващите разделение в американското общество - например организирайки събития като Black Lives Matter и Blue Lives Matter в един и същ град в един и същ ден. На тези събития се появиха истински хора, макар че координаторът бе фалшив. По същия начин, групите американци, които се хранят с тенденциозно съдържание, са реални, макар че тези, които ги хранят с това съдържание, не са. Органичният обхват, който те постигнаха, звучи много голям в абсолютни стойности и за съжаление хората не са добри в контекстуализирането на големи числа. Какъвто и обхват да са постигнали, той представлява безкрайно малка част от общото съдържание, което хората са видели през същия период от време и в хода на изборите във всички медии.(...)И така, - отговорен ли е Фейсбук за избора на Доналд Тръмп? Мисля, че отговорът е да, но не поради причините, които всеки си мисли. Не беше избран заради руснаците или заради дезинформацията или заради Кеймбридж Аналитика. А защото имаше най-добрата дигитална кампания, която някога съм виждал. Точка\", пише вицепрезидентът, който сега отговаря за прокетите с виртуална реалност на Фейсбук.\"Нека бъда ясен - не съм почитател на Тръмп. Дарих средства за кампанията на Хилари. (...) Като убеден и отдаден либерал отчаяно искам да дръпна всеки лост, с който бихме могли да избегнем същия резултат. Колкото и да е изкушаващо да е да използваме наличните инструменти за промяна на изхода, уверен съм, че никога не трябва да правим това или ще станем това, от което се страхуваме\", казва в заключение той.Бележките на Босуърт бяха публикувани в \"Ню Йорк таймс\". По-късно той ги добави и в публичния си профил, като каза, че първоначално те не са били за \"публична употреба\".", "date": "2020.01.08", "title": "Вицепрезидентът на Фейсбук: Донесохме победа на Тръмп през 2016. Може да се случи отново"}
{"url": "https://offnews.bg/kultura/neizvestni-tvorbi-i-dokumenti-na-iavorov-vazkrasnaha-sled-vek-nameren-718969.html", "text": "Деветнадесет оригинала на големия български поет Пейо Яворов възкръснаха след век. Това обяви на пресконференция в пресклуба на БТА Тодор Иванов, председател на Фондация \"Яворов\".На бял свят се появиха едно стихотворение със заглавие \"На незнайния герой\", 4 броя писма с пликове, 9 броя требвания, озаглавена така от автора, 4 броя разписки и къс от знаме, рамкирано, с текст под него. Експертизата на оригиналите е направена от доц д-р Милкана Бошнакова, която в официално становище потвърждава, че документите са написани собственоръчно от Пейо Яворов през 1912 г. Написани по времето, когато е бил кмет на Неврокоп, днешен град Гоце Делчев, обяви Тодор Иванов.\"Почеркът, с който е написано стихотворението, е едър, доста небрежен, с лек наклон надясно. При сравнението му с почерка, с който са написани редица творби, които се съхраняват в неговия личен архивен фонд в Български исторически архив при Националната библиотека \"Св. Св. Кирил и Методий\", се открива почти пълно съвпадение\", се посочва в експертизата. Писмата са адресирани до Тодор Александров, Христо Чернопеев и Тодор Николов.Откритите документи са литературна сензация, изтъкна Тодор Иванов. По думите на най-големия изследовател на творчеството на Пейо Яворов проф. Михаил Неделчев, той прекратява да пише поезия през 1910 г.Късът от знаме е в рамка, то е нарязано със сабя от поета и надписано от него като дар до съратника му Григор Белокапов.Оригиналите са закупени за 27 000 лева от колекционера Христо Попов. Не е известна още историята им, собственикът им твърди, че ги е намерил захвърлени на улицата, обясни Тодор Иванов.За първи път те ще бъдат представени в родната къща на поета по време на \"Яворови януарски дни 2020\", които се откриват на 13 януари в Чирпан.", "date": "2020.01.08", "title": "Неизвестни творби и документи на Яворов възкръснаха след век, намерени на улицата"}
{"url": "https://offnews.bg/tenis/ispania-se-klasira-za-1-4-finalite-na-atp-cup-718967.html", "text": "Испания си гарантира трети успех в Група B на турнира ATP Cup, след като Роберто Баутиста Агут и Рафаел Надал спечелиха мачовете си срещу Япония. Така \"Ла Фурия\" се класира за 1/4-финалите на надпреварата.Преди тази среща и двата отбора имаха записани по два успеха и победителят в този сблъсък на практика се явяваше и като победител в групата.Японците трябваше да спечелят поне един мач от серията, за да се класират напред като един от двата най-добри втори отбора, но вече нямат шансове.В първия мач между двете страни Роберто Баутиста-Агут победи с 6:2, 6:4 Го Соеда, а във втория суперзвездата Рафаел Надал се наложи над Йошихито Нишиока със 7:6(4), 6:4.Матадора определено имаше труден мач пред себе си, но показа шампионския си характер и стигна до успехa. В първия сет той на два пъти изоставаше с пробив, но и в двата случая съумяваше да го върне и спечели в тайбрека.Във втория сет първата ракета в света при мъжете проби решително за 5:4 и след това си спечели подаването, за да вземе и самия мач.Припомняме, че вчера България не успя да се класира за 1/4-финалите на ATP Cup, въпреки поредната геройска битка на нашите момчета.Григор Димитров и Александър Лазаров загубиха от Сандер Жил и Йоран Влиеген с 6:3, 4:6, 7-10. Така с резултат 1:2 \"трикольорите\" отстъпиха от Белгия и останаха на трето място в класирането в Група С.", "date": "2020.01.08", "title": "Испания се класира за 1/4-финалите на ATP Cup"}
{"url": "https://offnews.bg/volejbol/olimpijskata-mechta-ostana-zhiva-v-berlin-719004.html", "text": "Националите по волейбол се класираха на полуфиналите в олимпийската квалификация в Берлин. Това стана факт още преди края на последния ни двубой от груповата фаза срещу Сърбия.Българите се нуждаеха от спечелването на два сета, за да си гарантират продължаване в битката за единствената квота за Токио 2020 и постигнаха целта си, след като поведоха с 2:1.След спечелването на третата част селекционерът Силвано Пранди извади титулярите и на терена останаха предимно резервни състезатели, които доиграха мача, превърнал се в протоколен и за сърбите, които отпаднаха от борбата.Западните ни съседи успяха да изравнят и да вкарат мача в тайбрек, в който обаче нашите волейболисти показаха характер и спечелиха с 15:13, с което донесоха победата с 3:2. Това беше трети успех за \"лъвовете\" в Берлин след 3:2 над Франция и 3:0 над Нидерландия и те завършиха като победители в група В.Най-резултатен от нашите срещу Сърбия беше Цветан Соколов, реализирал 20 точки. Съперник на България в полуфиналите ще бъде или Германия, а мачът е в четвъртък от 21,00 часа.Това стана ясно след последния мач в група А, в който европейският вицешампион Словения победи с 3:1 Чехия и завърши на първото място, докато Бундестима остана втори. Втори в нашата група останаха французите. Те играят 1/2-финал със словенците утре от 18 ч. Победителите от двата мача се изправят във финал, който ще определи кой получава квота за Токио 2020.", "date": "2020.01.08", "title": "Олимпийската мечта остана жива в Берлин"}
{"url": "https://offnews.bg/zdrave-i-krasota/zashto-ne-e-dobra-ideia-da-zapochvame-dieta-vednaga-sled-praznitcite-718959.html", "text": "За последствията от преяждането по празниците се сещаме обикновено когато погледнем кантара и видим съществена разлика в цифрите „преди и след“. Според гастроентеролога к.м.н. Кристина Квит, цитирана от MedikInfo, започването на диета веднага след не е добра идея.„Ако заради преяждане по празниците сте увеличили теглото си, не започвайте веднага диета. Теглото може да се повиши и заради други фактори – задържане на вода, подуване на стомаха, задържане на храната в чревния тракт“, казва д-р Квит.Тя съветва да се проследи теглото в продължение на седмица след дните на обилно хранене – ако се задържи над обичайната норма, едва тогава си струва да се ограничи калоричността на порциите. Д-р Квит отбелязва, че няма специални препоръки за подобряване на общото състояние след преяждане. Здравият стомашно-чревен тракт бързо възстановява функциите си – моторни, храносмилателни и ферментни.Ако искате да ускорите този процес, препоръката на лекаря е да увеличите приема на вода – 30 мл на кг тегло или 4% от общата телесна маса.В случай че не страдате от хиперкиселинност, можете да добавите във водата сок от лимон. За да ускорите обмяната на веществата, специалистът съветва да пиете чай от мента, каркаде или джинджифилов.", "date": "2020.01.08", "title": "Защо не е добра идея да започваме диета веднага след празниците"}
{"url": "https://offnews.bg/obshtestvo/vrachvat-nagradi-za-ravnopostavenost-mezhdu-zhenite-i-mazhete-na-rabot-718966.html", "text": "До 10 февруари се набират кандидатури за връчване на Отличителен знак за значими постижения в ефективното изпълнение на политиката по равнопоставеност на жените и мъжете.Основната цел е да се насърчат усилията на все повече институции или организации, които водят до по-ефективни политики, насочени към постигане на равнопоставеността на жените и мъжете в България.Министерство на труда и социалната политика ще връчи за трета поредна година Отличителен знак за значими постижения в ефективното изпълнение на политиката по равнопоставеност на жените и мъжете.  Отличителният знак е символ на престиж и стимул за подобряване на управлението с цел постигане на равнопоставеност за всички. Наградените институции могат да ползват плакета за популяризиране на своята дейност.Награждаването ще се състои в края на месец април 2020 г. Предвижда се да бъдат връчени награди в три категории: държавни институции (централна и местна власт); стопански и нестопански организации; обществени организации и институции.  Кандидатурите се подават до 17,30 часа на 10 февруари в приемната на Министерството на труда и социалната политика, която се намира в София, на ул. „Триадица” № 2. Текстът на обявлението за кандидатстване може да видите .", "date": "2020.01.08", "title": "Връчват награди за равнопоставеност между жените и мъжете на работното място"}
{"url": "https://offnews.bg/obshtestvo/bsp-lazha-e-che-v-balgaria-ne-e-vnasian-bolnichen-otpadak-719002.html", "text": "Лъжа е, че в България не е внасян болничен отпадък - писмен отговор от финансовия министър Владислав Горанов потвърждава, че в страната са внесени 2,9 тона болнични отпадъци. Това съобщиха от пресцентъра на БСП по повод твърденията на МОСВ, че България не е разрешавала внос на болнични отпадъци от трети страни и ЕС.От БСП представят и копие на отговора на Горанов, в което се посочва, че през периода периода 2014-2019 г. у нас са внесени утайки от отпадъчни води, клинични отпадъци, отпадъци от химическата или свързани с нея промишлености, отпадъчни химически продукти и фармацевтични отпадъци. В отговора на финансовия министър са цитирани и конкретните кодове, с които са определени.По-рано днес от Министерството на околната среда и водите излязоха с позиция, в която се твърди, че в страната не е бил осъществен такъв внос. Повод за реакцията им стана изказване на лидера на БСП Корнелия Нинова от вчера, в което тя обяви, че министърът на околната среда и водите е предоставил с писмо информация за 734 хил. тона отпадъци за последните 5 години, внесени от трети страни, включително болнични отпадъци, които най-вероятно ще бъдат изгорени.В съобщението на МОСВ се посочва, че такива данни министър Димов не е давал. Информацията била предоставена от министъра на финансите в отговор на парламентарно питане за внос на редуцирано гориво, болнични отпадъци и отпадъци от фармацевтични производства.В отговора било уточнено, че не съществува припокриване в обхвата на терминологията, използвана за целите на тарифното класиране на стоките в митническата дейност, и тази, използвана във връзка с управлението на отпадъците. Това означавало, че в предоставената информация за 734 хил. тона отпадъци за последните 5 години, внесени от трети страни, влизат и стоки, които не са отпадъци по смисъла на Закона за управление отпадъците (ЗУО).В изискана от МОСВ справка от Агенция \"Митници\" било посочено, че няма данни за внос на болнични отпадъци и РДФ горива. Имало обаче стоки, които не са отпадъци по смисъла на ЗУО, като металите, които представлявали суровина за българските рециклиращи предприятия, металургичната, хартиено-целулозната и стъкларската промишлености и производството на батерии и акумулатори.От МОСВ твърдят, че Нинова \"въвежда в заблуждение българската общественост и провокира напрежение и всява страх относно вноса на отпадъци в момент, когато на европейско ниво се поощрява кръговата икономика, рециклирането и оползотворяването на отпадъци и стимулирането на пазара на вторични суровини\".В отговор на позицията на МОСВ от БСП изпратиха до медиите копие от писмения отговор от министър Владислав Горанов на питането от парламентарната трибуна.От левицата допълват, че във въпросния отговор се казва, че за периода 2014-2019 г. от трети страни в България са внесени болнични отпадъци в размер на 2.9 тона.", "date": "2020.01.08", "title": "БСП: Лъжа е, че в България не е внасян болничен отпадък"}
{"url": "https://offnews.bg/sviat/teheran-naj-malko-80-amerikanski-vojnitci-sa-ubiti-izstreliahme-15-r-718939.html", "text": "Най-малко 80 американски войници са убити при  срещу американски бази в Ирак, съобщи Ройтерс, като се позова на иранската държавна телевизия. Американският президент Доналд Тръмп потвърди за ударите и не отрече, че има жертви и разрушения.Според данните от Иран са нанесени щети на американски хеликоптери и военна техника.Срещу американските обекти са изстреляни 15 ракети, като нито една от тях не е прихваната, твърди Техеран.Иранската армия отново призова американските сили да напуснат Близкия изток.Тръмп потвърди за ударите със следното съобщение:\"Всичко е наред! Ракети бяха изстреляни от Иран срещу две военни бази, разположени в Ирак. Извършва се оценка на жертвите и разрушенията. Дотук добре! Имаме най-мощната и добре екипираните военни навсякъде по света! Ще направя изявление утре сутринта.\"", "date": "2020.01.08", "title": "Техеран: Най-малко 80 американски войници са убити, изстреляхме 15 ракети"}
{"url": "https://offnews.bg/politika/ministerstvoto-na-otbranata-kupuva-dronove-za-25-mln-719005.html", "text": "Военното министерство ще купи дронове за около 25 млн. лева с ДДС. Oбявaта е в последния работен ден на миналата година. Министерството е изпратило покани до 24 компании от САЩ, Израел, Италия, България и други. Тъй като дроновете ще бъдат използвани за тактическо разузнаване, това дава право на военните да заобиколят Закона за обществени поръчки и да направят процедурата, като пряко договаряне. Дроновете са разпределени в два лота. Първият от тях е за 12 мини безпилотни системи, които трябва да бъдат доставени до 2024 година. Тяхната прогнозна стойност е 10.800 млн. лева с ДДС. Те трябва да бъдат с дължина – до 3 m. и разпереност на крилата – до 2,5 m.Във втория лот МО търси две безпилотни летателни системи клас I \"Малки\" за общо 14 млн. лева с ДДС. Първата трябва да бъде доставена още тази година, а втората през 2021 година. Разпереност на крилата на “малките” дронове трябва да е до 5 m, максимална височина на полета – не по-малка от 4 500 m над морското равнище. Максимално разстояние от наземната станция при автономен полет и запис на видеоинформацията на борда в зоната за въздушно наблюдение и разузнаване – не по-малко от 120 km.Основните критерии за избора на доставчика ще бъдат цената и гаранцията.Оборудването трябва да бъде доставено за 110-и Логистичен полк Пловдив, но вероятно ще бъдат използвани от други структури.Този клас безпилотни системи се използват основно за полево разузнаване и коригиране на огъня. Българската армия от години използва разузнавателни дронове. В рамките на военна помощ САЩ предоставиха на 61-ва Стрямска механизирана бригада – Карлово леката безпилотна разузнавателна система RQ-11 Raven.", "date": "2020.01.08", "title": "Министерството на отбраната купува дронове за 25 млн."}
{"url": "https://offnews.bg/politika/solomon-pasi-kasem-siulejmani-e-kato-dart-vejdar-toj-stoi-zad-atenta-718961.html", "text": "Щом се говори за трета световна война, значи е по-малко вероятно тя да се случи. Тя е най-вероятно да се случи, когато по-малко се говори за нея. Но всичко е възможно в този динамичен свят. Това заяви основателят на Атлантическия клуб в България Соломон Паси пред БНТ.Според него две са основните събития, които оформят контекста на случващото се в Близкия изток. Едното са военните учения, които правят съвместно Русия, Китай и Иран, другото са изборите в Съединените американски щати.Паси припомни, че Иран е благодарен на България, затова че му е продавала оръжия по време на войната с Ирак. Той каза още, че имаме много добри български дипломати и посланици, които са служили в Иран, така че България има някакви наследствени знания в тази страна, които могат да бъдат привнесени в общоевропейските усилия.Соломон Паси коментира и личността на убития на летището в Багдад ген. Касем Сюлеймани.Според него светът се намира в същата степен на сигурност, както и преди смъртта на Сюлеймани и едва ли настоящите събития ще предизвикат световен трус.", "date": "2020.01.08", "title": "Соломон Паси: Касем Сюлеймани е като Дарт Вейдър. Той стои зад атентата в Сарафово"}
