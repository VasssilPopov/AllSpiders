{"url": "https://offnews.bg/sviat/pikap-se-vriaza-v-minuvachi-v-manhatan-8-sa-zaginali-desetki-sa-rane-668434.html", "text": "Полицията в Манхатън е задържала мъж, който е врязал пикапа си в минувачи, прегазвайки множество хора. 8 са били убити и голям брой са ранени, след като шофьор врязва автомобила си във велоалея край река Хъдсън в Манхатан и продължава да кара, преди да се блъсне в друг автомобил, най-вероятно училищен автобус, съобщи в Туитър нюйоркската полиция.След това шофьорът излязъл от автомобила и извадил имитация на огнестрелно. После вади имитация на огнестрелно оръжие. Секунди по-късно е прострелян и задържан от полицията, се уточнява в съобщението, пише БТА. Той е на 29 години. Случаят е поет от ФБР. Очевидци твърдят, че пикапът се е движил много бързо. Чути са били и викове \"Аллах Акбар\" и \"Бог е велик\". Кметът на Ню Йорк Бил де Блазио нарече нападението \"терористичен акт\".Инцидентът е станал в Долен Манхатън, близо до кметството на Ню Йорк.Първоначално световнните агенции разпространиха информация за стрелба в Долен Манхатън. Сега става ясно, че оръжията на извършителя са били с имитиращ характер. Зоната на инцидента е недалеч от Световния търговски център. Сега мястото е отцепено от полицейски коли.Инцидентът е бил пред елитната държавна гимназия Суивъсант. Очевидци разказват за тела, лежащи отвън училището, предаде Ройтерс. Велоалеята, на която са били ударени хората, преди стрелбата, е покрай високоскоростната магистрала Уестсайд в Манхатън.", "date": "2017.10.31", "title": "Пикап се вряза в минувачи в Манхатън, 8 са загинали, десетки са ранени (обновена)"}
{"url": "https://offnews.bg/sviat/moskva-preporacha-na-sasht-da-tarsiat-ukrainska-sleda-v-deloto-za-na-668422.html", "text": "Руският външен министър Сергей Лавров препоръча на САЩ да търсят \"украинска следа\" в делото за намеса в президентските избори. По думите му делото срещу бившия шеф на предизборния щаб на Доналд Тръмп Пол Манафорт може да бъде разследвано \"през Украйна\". \"Ето, намериха украинска следа по отношение на г-н Манафорт и някакъв сътрудник. Вероятно украинската следа трябва да се разследва през Украйна. Те също има какво да разкажат за това каква позиция са заемали в предизборната кампания на президента на САЩ\", каза днес Лавров, цитиран от РИА Новости и БТА.На Манафорт и бизнес партньора му Рик Гейтс бяха повдигнати вчера обвинения в 12 точки в рамките на разследването за руска намеса в президентските избори. Според обвинението двамата са работили за бившия президент на Украйна Виктор Янукович и неговата Партия на регионите срещу хонорари за десетки милиони долара, за които не са платили данъци.Белият дом и Кремъл отричат да е имало руска намеса в американските избори.", "date": "2017.10.31", "title": "Москва препоръча на САЩ да търсят 'украинска следа' в делото за намеса в изборите"}
{"url": "https://offnews.bg/sviat/ofitcialno-8-zaginali-v-manhatan-kmetat-na-niu-jork-govori-za-terori-668436.html", "text": "Най-малко 8 са загиналите в Манхатън, след като автомобил се вряза в пешеходци на велоалея, повече от дузина са ранени, пише Си Ен Ен.Кметът на града Бил де Блазио нарече случилото се \"акт на тероризъм\". \"Това е много тъжен ден за нас\", добави той, \"жителите на Ню Йорк няма да се дадат пред лицето на такива действия, ще реагираме както винаги. Знаем, че това действие иска да разруши духът ни, но също така знаем, че нюйоркчани са силни и устойчиви\".По информация на медията нападателят е на 29 години, а всички загинали са мъже. Няколко свидетели са казали, че са чули викове \"Аллах Акбар\" и \"Бог е велик\".Заподозреният нападател е прострелян от полицията и задържан. Той се вряза в пишеходци и колоездачи на велоалея в Долен Манхатън. После е слязъл и издавил имитация на огнестрелно оръжие.Твърди се, че се е ударил в училищен автобус, след което извадил и имитацията на оръжие.", "date": "2017.10.31", "title": "Официално: 8 загинали в Манхатън, кметът на Ню Йорк говори за терористичен акт"}
{"url": "https://offnews.bg/bojni/travmata-na-kobrata-mozhe-da-se-okazhe-po-seriozna-668435.html", "text": "Контузията на Кубрат Пулев може да се окаже по-тежка от очакваното и той да бъде извън ринга между четири и шест месеца, заявиха лекарите, прегледали боксьора ни в България пред \"Нова телевизия\".Пулев получи травма на гръден мускул дни преди мача за световната титла, в който трябваше да се изправи срещу Антъни Джошуа на 28 ноември в Кардиф. След отпадането му на ринга срещу световния шампион се качи французина с камерунски корени Карлос Такам, който загуби след технически нокаут в 10-ия рунд.Прегледите на Пулев са показали 30% разкъсване на горния гръден мускул, хематом с обем от 30 куб. см и подутина с диаметър от 7-8 см в дясната гръдна половина.\"Знаете, че ударите са ъперкът, кроше и прав. Ако той беше играл с тази травма, нямаше да може да ползва изобщо дясната си ръка\", заяви д-р Иван Пидакев от клиниката по хирургия към Медицинския институт на МВР.\"Всяко по-голямо усилие и в момента е свързано със силна болка. Той не може да натисне, не може да вдигне, това причинява много силна болка за него\", каза доц. Илия Лозев от същата клиника.До пълното си възстановяване Пулев ще трябва да почива, като е възможно да се наложи и операция.Българинът призна, че се водят разговори за евентуален мач за титла на Световната боксова асоциация (WBA) в Чикаго. Идеята беше мачът да бъде в началото на следващата година, но проблемите с травмата могат да повлияят на плановете на Кобрата.", "date": "2017.10.31", "title": "Травмата на Кобрата може да се окаже по-сериозна"}
{"url": "https://offnews.bg/sviat/2-godini-po-kasno-prekratiavat-izvanrednoto-polozhenie-vav-frantcia-668420.html", "text": "Действието на извънредното положение във Франция ще бъде отменено на 1 ноември, съобщи днес френският президент Еманюел Макрон, цитиран от ТАСС и БТА.Той направи това на пресконференция след срещата си в Страсбург с генералния секретар на Съвета на Европа Турбьорн Ягланд.Макрон припомни, че вчера е подписал новия закон за вътрешната сигурност, който предвижда въвеждането на постоянни мерки за борба с терористичната заплаха. \"Набелязахме ефективни мерки и и същевременно сложихме край на режима на извънредното положение\", каза той. По думите му двамата с Ягланд са разговаряли предимно за тероризма и за необходимостта за защита на Европа.", "date": "2017.10.31", "title": "2 години по-късно: Прекратяват извънредното положение във Франция"}
{"url": "https://offnews.bg/obshtestvo/shestvie-na-natcionalisti-v-zashtita-na-balgarskite-praznitci-tazi-vec-668415.html", "text": "Днес от 19 часа пред Народната библиотека ще се проведе шествие в защита на българските празници, организирано от Национално движение \"Хан Кубрат\". Неговият представител Веселин Костов, който е основен инициатор на мероприятието, разказа пред OFFNews какви са мотивите за събирането.Какво ви накара да организирате това събитие?Причината да организираме подобно събитие е следната: утре е Денят на народните будители, но за децата този празник значи само един неучебен ден, а това е абсурдно. Довечера те ще се облекат в кървави костюми и няма да отбележат истинския празник. Не искаме да правим разделение „за“ и „против“ Хелоуин, а да покажем, че България има достатъчно важни и хубави празници и обичаи, които сме длъжни да почитаме и да предаваме на следващите поколения. Всеки има право да се радва на какъвто иска празник, но да не го допуска в сърцето си.Защо избрахте Народната библиотека и колко хора очаквате да дойдат?За нас Народната библиотека е едно духовно извисено място. Там ние ще бъдем около 30 човека. През това време от НДК ще започне шествие, което ще дойде при нас. Искаме да се извие едно голямо българско хоро и да покажем, че в България все още има хора, който почитат своя бит и култура.Какво да очакват хората от вас в бъдеще?Тази година събирането стана спонтанно. От догодина искаме да даваме месец толеранс с цел колкото се може повече хора да дойдат и да носят със себе си български одежди – кукерски, нестинарски, коледарски. Искаме да съживим българските празници. Ние сме народът с една от най-богатите култури в света и не сме чуждопоклонници, не е редно да се внасят чужди празници и традиции. В бъдеще искаме във всеки град, в който тупти сърце на родолюбец, да се провежда такова шествие. Искаме да успеем да си върнем българския дух и ако го постигнем, това ще бъде национална победа.Искате да влезете в българските училища и по-конкретно в часове по история. Защо?Искаме да припомним на българските ученици светлите личности в историята ни. Засега едно столично училище ни е поканило да го посетим, скоро ще имаме дискусия със Столичния общински съвет, за да можем да формулираме по-ясно какво искаме да постигнем. Учениците имат нужда да си спомнят за великите български личности. И не само те. Знаете ли, че когато отбелязвахме деня, в който се е родил нашият апостол – 18 юли, хората масово не знаеха какво празнуваме? А както знаете, народ без минало, е народ без бъдеще.", "date": "2017.10.31", "title": "Шествие на националисти в защита на българските празници тази вечер"}
{"url": "https://offnews.bg/sviat/pobediteliat-na-izborite-v-chehia-shte-pravi-pravitelstvo-na-maltcinst-668424.html", "text": "Лидерът на партия АНО, спечелила най-много гласове на изборите в Чехия, Андрей Бабиш ще се опита да направи правителство на малцинството, след като останалите партии отказаха преговори за коалиция. За това съобщи самият Бабиш след среща с президента Милош Земан, цитиран от Ройтерс и БТА. Земан обяви, че ще даде на Бабиш втори мандат за съставяне на правителство, ако първият му опит е неуспешен при вота на доверие в парламента. Бабиш пък изрази надежда Чехия да има ново правителство до края на годината. 63-годишният милиардер, медиен магнат и бивш министър на финансите спечели над 30% от гласовете. Партията му ще има 78 депутати в 200-местната Камара на депутатите.В парламента влизат още осем партии, но нито една от тях не поиска да се коалира с АНО с мотива, че Андрей Бабиш не е подходящ за премиер заради обвиненията в злоупотреба с европари. ", "date": "2017.10.31", "title": "Победителят на изборите в Чехия ще прави правителство на малцинството"}
{"url": "https://offnews.bg/futbol/vsichki-rezultati-i-golmajstori-ot-shampionskata-liga-668437.html", "text": "Два отбора си осигуриха участие в плейофите на Шампионската лита след изиграването на мачовете от 4-ия кръг. Това са Пари Сен Жермен и Байерн (Мюнхен).ПСЖ разби с 5:0 Андерлехт и е с пълен актив от 12 точки в своята група \"В\". Байерн пък записа втора победа над Селтик с 2:1 и също е сигурен за следващата фаза, като остава единствено двата тима да определят победителя в групата.Манчестър Юнайтед също е с пълен актив от 12 точки в група \"А\" след успеха си с 2:0 над Бенфика, но все още не е сигурен, че ще играе на 1/8-финал.Доста интересен резултат се получи в срещата между Рома и Челси, като домакините на \"Олимпико\" се наложиха с 3:0 и така върнаха с пълна сила интригата в група \"С\".В група \"D\" интригата се запази жива, след като и двата мача завършиха без победител.Шампионска лига, групова фаза, 4 кръг:Група “А”Манчестър Юнайтед - Бенфика 2:01:0 Свилар (45) авт.2:0 Блинд (78) дуз.Базел - ЦСКА (Москва) 1:21:0 Дзуфи (32)1:1 Дзагоев (65)1:2 Вернблум (79)Група “В”Пари Сен Жермен - Андерлехт 5:01:0 Верати (30)2:0 Неймар (45)3:0 Курзава (52)4:0 Курзава (72)5:0 Курзава (78)Селтик - Байерн (Мюнхен) 1:20:1 Коман (22)1:1 Макгрегър (74)1:2 Мартинес (77)Група “С”Рома - Челси 3:01:0 Ел Шаарауи (1)2:0 Ел Шаарауи (36)3:0 Пероти (63)Атлетико Мадрид - Карабах 1:10:1 Мичел (40)1:1 Партей (56)Група “D”Спортинг (Лисабон) - Ювентус 1:11:0 Сезар (20)1:1 Игуаин (79)Олимпиакос - Барселона 0:0", "date": "2017.10.31", "title": "Всички резултати и голмайстори от Шампионската лига"}
{"url": "https://offnews.bg/sviat/samolet-ot-moskva-za-turtcia-katcna-avarijno-v-odesa-zaradi-samnenie-z-668427.html", "text": "Самолет от Москва за Турция кацна аварийно в Одеса заради съмнение за бомба на борда, съобщи РИА Новости. По време на полета един от пътниците се оплакал, че се чувства зле, след което се заключил в тоалетната за дълго време. Заради подозрителното поведение на мъжа екипажът проверил внимателно тоалетната след излизането му. В помещението била открита подозрителна чанта. Самолетът кацнал аварийно на международното летище в Одеса. Самолетът бил обстойно претърсен. В чантата не било открито нищо подозрително. Пътникът, който предизвикал паниката, е гражданин на Литва. Той е задържан и с него разговарят служители на Службата за сигурност на Украйна. ", "date": "2017.10.31", "title": "Самолет от Москва за Турция кацна аварийно в Одеса заради съмнение за бомба на борда"}
{"url": "https://offnews.bg/112/katastrofa-mezhdu-tramvaj-i-kola-v-druzhba-prati-chovek-v-bolnitca-668428.html", "text": "Трамвай и лек автомобил са катастрофирали в столичния квартал „Дружба“.Инцидентът е станал на улица „Туше Делииванов“ и бул. „Искърско шосе“. Трамваят се е движил по линия 23, предава \"Фокус\".По информация на БНР шофьорът на лекия автомобил се е опитал да изпревари трамвая, но е изгубил контрол над колата. Той е откаран в Окръжна болница за изследвания. За щастие няма други ранени.", "date": "2017.10.31", "title": "Катастрофа между трамвай и кола в Дружба прати човек в болница"}
{"url": "https://offnews.bg/izvan-terena/kakav-helouin-istinata-e-v-spasiteli-na-plazha-668430.html", "text": "Канадската тенисистка Южени Бушар може и да се смъкна на 81-о място в световната ранглиста, но води \"потресаващ живот\" според собствените й думи.Тя даде поредно доказателство за това в навечерието на Хелоуин. Вместо да се дегизира като чудовище, вампир или нещо друго толкова банално, очарователната сънародничка на Памела Андерсън влезе в ролята на спасителка на плажа.Бушар, за която дълго време се говореше, че въздиша по нашия Григор Димитров, качи снимки от преобразяването си и определено ролята на спасителка й подхожда.", "date": "2017.10.31", "title": "Какъв Хелоуин, истината е в \"Спасители на плажа\""}
{"url": "https://offnews.bg/sport/grandiozno-koloezdachi-i-begachi-minavat-1000-km-v-imeto-na-dobra-kau-668425.html", "text": "Да караш колело и тичаш над 1000 километра - това е целта на група спортисти, които участват в в най-големия благотворителен ултрамаратон на Балканите, за да подпомогнат три социални каузи - против дискриминацията, за децата, лишени от родителски грижи, и за семейния център за недоносени деца и техните родители.На 28 октомври от Букурещ тръгват група колоездачи, които за 4 дни изминават разстоянието от 600 км до София на колела. Те пристигнаха днес на пл. \"Света Неделя\" и ще си починат в София до утре в 8 сутринта, когато ще тръгнат обратно за Румъния. Само че ще бягат - по 60 км всеки ден в рамките на една седмица. Ултрамаратонът е мощно средство за набиране на дарения за благотворителни социални каузи в двете страни, твърдят организаторите, а само в рамките на тазгодишното издание вече са събрани 5000 евро. Спортистите се надяват да наберат дарения в размер на 15-20 хил. евро до края на събитието. \"За пет години събрахме близо 170 хил. евро за нашите каузи в Румъния и България\", каза организаторът на ултрамаратона Станислав Георгиев. Той разказва, че заедно с колоездачите пътува специален екип от доброволци, който подкрепя спортистите по време на изпитанието. На всеки 30 км пък спират, за да отдъхнат, допълва той. Когато го питаме какво го кара да застане зад нещо толкова мащабно, той споделя: \"Нарочно направихме трансграничен маратон, защото със съпругата ми живяхме в Румъния 7-8 години. Едва ли всички хора си харесват ежедневието, на мен ми идва в повечко. Откъсваме се за 11 дни и правим нещо хубаво заедно\", допълни Станислав, който ще кара и тича грандиозното разстояние, за да събере средства за три каузи на три бълграски организации: ,  и .С  организаторите се надяват и да запалят все повече хора по спорта на открито и да покажат, че заедно хората могат да правят грандиозни неща - от това да карат и тичат 1000 км до това да събират грандиозни суми за добри каузи.Те канят и всеки желаещ да се присъедини към тях по пътя им - с каране на колело или с тичане, и да премине разстояние по свой избор.А всеки, който иска да дари, може да го направи .", "date": "2017.10.31", "title": "Грандиозно: Колоездачи и бегачи минават 1000 км в името на добра кауза"}
{"url": "https://offnews.bg/politika/denitca-zlateva-ako-lobita-sa-svalili-zdravnia-ministar-borisov-na-t-668412.html", "text": "„Оставката на здравния министър поражда два вида въпроси към премиера. Първият е, ако е знаел за изнесените факти от разследването на една от националните телевизии, защо не е реагирал своевременно и защо проф. Николай Петров е бил назначен за министър? И още - ако са верни твърденията, че професорът е станал жертва на лобита в здравеопазването, то приемайки оставката му, Борисов заема ли страната на тези лобита?”. Това заяви зам.-председателят на Националния съвет на БСП Деница Златева на пресконференция в централата на партията.Златева коментира още, че сектор здравеопазване е в хронична и управленска криза, страда от недофинансиране, а областни и общински болници са изправени пред фалит. „Дали тази поредна за сектора оставка не е израз на управленската немощ на ГЕРБ в здравеопазването”, попита тя.Деница Златева определи темата за фалшивите новини, като основна мантра на ГЕРБ и попита:Златева добави, че изброените въпроси категорично отхвърлят тезата, че БСП е партията, която произвежда фалшивите новини и добави:", "date": "2017.10.31", "title": "Деница Златева: Ако лобита сa свалили здравния министър, Борисов на тяхна страна ли застана?"}
{"url": "https://offnews.bg/112/4-detca-v-speshnoto-sled-kato-hapnali-shnitcel-668433.html", "text": "Четири деца са приети в Спешното отделение на ямболска болница със симптоми на хранително отравяне, предава БНТ.Те са ученици в основно училище, на възраст 7-8 години. Всички деца на обяд са яли шницел.Според близките на децата обядът им е причина за състоянието им. Родителите на пострадалите ученици твърдят, че има още близо 10 деца, които се лекуват в домашни условия. Д-р Панайот Диманов, директор на МБАЛ \"Св. Пантелеймон\", където са настанени децата, заяви, че хлапетата трябва да останат за няколко дни в болница, след като се приключи със всички вливания, които им правят. Децата са обезводнени и повръщат, а болестта е в развитие, казва докторът.", "date": "2017.10.31", "title": "4 деца в Спешното, след като хапнали шницел"}
{"url": "https://offnews.bg/temida/voennata-prokuratura-proveriava-zdravnia-ministar-nikolaj-petrov-668401.html", "text": "Военно-апелативната прокуратура е започнала проверка по случая със здравния министър Николай Петров. Прокурорите са изискали преписката по от Военно-окръжната прокуратура в София, която е отказала да образува разследване.Одитния доклад на ВМА е постъпил в прокуратурата през март 2017 г., който включвал оценка на законосъобразността и управлението на бюджетните средства за периода 01.01.2014г. – 31.01.2017г., изготвен от Дирекция „Вътрешен одит“ при Министерство на отбраната.В доклада се съдържат констатации както за нарушения на Закона за обществените поръчки (ЗОП), така и за реализиране на значителни икономии през одитирания период от страна на ръководството на ВМА.От прокуратурата обаче уточняват, че в доклада липсват констатации, че поръчките са печелени от лица, свързани с директора на ВМА по това време проф. Петров.Чрез програмата за случайно разпределение, за наблюдаващ прокурор е определен майор Адалберт Живков Кръстев – военен прокурор при ВОП-София. Възложена е проверка, която е извършена от военен следовател.Военният следовател е приключил проверката с мнение да бъде отказано образуването на досъдебно производство, поради това, че няма данни за осъществен състав на престъпление от общ характер.На 07.06.2017г. военният прокурор майор Живков е отказал да образува наказателно производство, поради липса на данни за извършено престъпление от общ характер. На 08.06.2017г. постановлението е изпратено на Министъра на отбраната и на Началника на ВМА. Постановлението не е обжалвано по съответния ред.Поради появилите се в медиите коментари относно съдържанието на одитния доклад, Военно-апелативна прокуратура е изискала преписката за служебна проверка над законосъобразността на постановения от ВОП - София пъроинстанционен прокурорски акт.За резултатите от осъществения служебен контрол от Военно-апелативна прокуратура, обществеността ще бъде информирана своевременно.", "date": "2017.10.31", "title": "Военната прокуратура проверява здравния министър Николай Петров"}
{"url": "https://offnews.bg/sviat/omazhena-nasila-zhena-ubi-12-dushi-predi-da-uspee-da-umori-i-sapruga-668421.html", "text": "Насила омъжена наскоро жена уби най-малко 12 души, преди да успее да отрови и съпруга си. Тя първо опитала да избяга от мъжа и да се върне при родителите си, но не успяла и решила да го убие.За шокиращия случай от Пакистан разказаха местни медии, цитирани от Би Би Си и AFP днес.Жената е арестувана за убийството на съпруга си и на 12 негови роднини с отровно мляко.Асия Биби - омъжена против волята си през септември в с. Валвати, Пенджаб - приготвила отровата за мъжа си миналата седмица и я смесила с мляко, но той не го изпил. Вместо от млякото приготвили местния айран ласси, от който пили и негови роднини, и той.Срещу Асия са повдигнати обвинения за убийство. Задържан е и мъж, за когото се смята, че е неин любовник, както и негова леля. Предполага се, че замисълът бил е неин.Жертвите на Биби и съучастниците ѝ са 13, а още 14 са в болница, пише Би Би Си. Пакистанската Geo TV съобщава за 15 жертви, сред които има и деца.Принудителните бракове, включително на малолетни, са често срещани в Пакистан, особено в бедните селски райони на страната, където всяка година са убивани стотици жени в \"престъпления на честта\", отбелязва АФП.", "date": "2017.10.31", "title": "Омъжена насила жена уби 12 души, преди да успее да умори и съпруга си"}
{"url": "https://offnews.bg/obshtestvo/balgarshtinata-e-opazena-zabraniha-helouin-v-elin-pelin-668399.html", "text": "Кметът на община Елин Пелин Ивайло Симеонов забрани за втора поредна година със заповед празнуването на Хелоуин в детските градини, училищата и читалищата в града. Той обяснява решението си с това, че празникът, който е по-популярен в САЩ и Западна Европа, засенчва българския Ден на будителите. Кметът се възмути, че миналата година децата дори не знаели защо почиват на 1 ноември и мислели, че е заради Хелоуин, а не заради Деня на будителите.Градоначалникът на Елин Пелин се прояви като бранител на българщината и православието по-рано тази година, когато отказа да издаде документи и да настани сирийско семейство с получен хуманитарен бежански статут.", "date": "2017.10.31", "title": "Българщината е опазена, забраниха Хелоуин в Елин Пелин"}
{"url": "https://offnews.bg/sviat/kitaj-obmislia-da-nakazva-s-3-g-zatvor-za-neuvazhenie-kam-himna-668417.html", "text": "В китайския парламент е внесено предложението неуважение към националния химн да се наказва с до 3 години затвор, съобщиха Асошиейтед прес и БТА, позовавайки се на държавните медии.В момента наказателният кодекс предвижда наказания за обида към националното знаме и символи. През септември беше приет отделен закон за националния химн, според който тези, които пародират химна, или го изпълняват по неподходящи поводи като погребения или за търговски реклами, могат да бъдат задържани за срок до 15 дни.Новият закон за химна ще важи и за специалните административни райони Хонконг и Макао, предвиждат два разглеждани от парламента законопроекта.Жителите на Хонконг изразиха несъгласие с поправката, тъй като пародиите са популярен начин на изразяване и протест в района.", "date": "2017.10.31", "title": "Китай обмисля да наказва с 3 г. затвор за неуважение към химна"}
{"url": "https://offnews.bg/obshtestvo/oshte-edna-zhertva-na-navodneniata-v-oblast-burgas-668397.html", "text": "Един от пострадалите при тежките наводнения през миналата седмица е починал. 71 – годишният Димитър от с. Черни връх, Община Камено, е издъхнал в бургаска болница, след като близо седмица лекарите се бориха за живота му. С него, загиналите стават четирима, а съпругата на Димитър все още не е открита, като шансовете тя да е жива са почти нулеви. 71 – годишният мъж бе намерен на стотина метра от дома си, влачен от водата. Той бе в тежко състояние, с вътрешни наранявания и фрактури, прекаран инсулт и хипотермия, заради студената вода, в която е престоял часове наред.От Окръжната прокуратура в Бургас са образували четвърто досъдебно производство. То е за убийство и се води срещу неизвестен извършител.Все още не е намерено и тялото на жената на починалия мъж, Стоянка, която е отнесена от стихията. Водолазите ще възстановят издирването в езерото Мандра от утре, защото и днес метеорологичните условия не го позволяват.Община Бургас пък отпусна допълнителни средства за пострадалите от водната стихия. Общата сума днес бе увеличена на 168 000 лв. след решение на местните общински съветници.", "date": "2017.10.31", "title": "Още една жертва на наводненията в област Бургас"}
{"url": "https://offnews.bg/obshtestvo/vavezhdat-trimesechni-vinetki-za-lekite-koli-ot-2018-g-668426.html", "text": "Въвеждане на тримесечна винетка за леките автомобили от 2018 г. предвижда проект за промяна на Наредбата за условията и реда за събиране на таксите за ползване на пътната инфраструктура. Цената на винетката ще е 54 лева. Сумата е определена от Института за икономически изследвания към БАН.Цените на останалите винетни стикери за леки автомобили се запазват - 97 лева за годишна винетка, 30 лева за месечна, 15 лева за седмична.С промените се определя и нов срок за действие на годишните винетки – една година от датата на купуване, а не както досега - за календарна година. Това ще важи за всички автомобили, независимо от категорията и държавата на регистрация.Проектът за промяна на наредбата е публикуван в портала за обществени консултации и на сайта на Министерството на регионалното развитие и благоустройството. ", "date": "2017.10.31", "title": "Въвеждат тримесечни винетки за леките коли от 2018 г."}
{"url": "https://offnews.bg/tehnologii/telenor-predlaga-nov-telefon-vsiaka-godina-sreshtu-7-leva-na-mesetc-668398.html", "text": "Мобилният оператор \"Теленор\" пуска от 1 ноември нова услуга, наречена UPGRADE.Тя ще позволява на клиентите да подменят своя телефон всяка година с нов. Таксата ще бъде 6.99 лв. на месец, като задължително условие е клиентът да има сключен двугодишен договор с \"Теленор\", а върнатият телефон да не бъде в лошо състояние.93% от потребителите на мобилните оператори у нас използват своя смартфон за общуване в социалните мрежи. Това показват резултатите от национално представително проучване на потребителските навици в България, Унгария, Сърбия и Черна гора по поръчка на \"Теленор\".89% от участниците в допитването казват още, че се информират посредством телефона си.Само 11% от българските потребители, които ползват мобилни приложения, са плащали за сваляне на някои от тях. Девет от всеки десет избират безплатните приложения. Проучването сочи още, че едва 7% от анкетираните у нас, предпочитат да плащат стоки и услуги онлайн.96% от българите са фенове на издължаването в брой.", "date": "2017.10.31", "title": "'Теленор' предлага нов телефон всяка година срещу 7 лева на месец"}
{"url": "https://offnews.bg/zimni/lindzi-von-razkriva-pette-naj-vazhni-momenta-v-zhivota-i-karierata-si-668400.html", "text": "За да отбележи 100-те дни до началото на Игрите в Пьончан 2018, Евроспорт 1 ще посвети програмата си през целия ден на 1 ноември (сряда) на олимпийски предавания.Част от телевизионното съдържание на Евроспорт за Зимните олимпийски игри е рубриката „Тези, които следиш“, която представя звездите, които ще блестят по време на състезанията.Те си припомнят хората и събитията, които са вдъхновили кариерата им. Първата участничка в предаването е , която застава пред камерата на Евроспорт, за да разкаже кои са петте най-важни момента от нейната кариера и с какво са повлияли те за нейното развитие като спортист и израстване като личност.Ето кои са ключовите събития в живота на Линдзи Вон, какво си спомня тя за тях и какви кадри е запазила:    •    Олимпийската титла през 2010 г.Това със сигурност беше най-емоционалното ми състезание и най-емоционалната ми победа, заради голямата подкрепа, която получих от семейството си. Не мога да ви опиша колко бях развълнувана, когато прекосих финала. Чувството беше невероятно.    •    СемействотоРодителите ни много обичаха да обличат всички ни в коледни пуловери.Тази снимкa винаги ми припомня за детството и за многото радостни мигове, които сме преживели заедно.    •    Операцията на колянотоОсинових кучето си Лео след втората операция на коляното. Бях много тъжна, защото пропусках Олимпиадата и имах нужда от приятел. Той също имаше травма в коляното, така че веднага намерихме много общо.    •    Подобряването на рекордаКогато подобрих рекорда с 63 победи за Световната купа на състезанието в Кортина д'Ампецо пръсках шампанско дълго време и навсякъде около мен. Никога не съм вярвала, че ще успея да го постигна, просто се случи. Тренирах здраво и се стремях да спечеля възможно най-много състезания, както правя винаги. Невероятно е, че успях да счупя този рекорд. Като изключим олимпийската титла, това е най-голямата ми професионална гордост.    •    НаследствотоКогато си скиор, не гледаш на себе си като на писател, но аз научих много неща в хода на кариерата си и исках да ги споделя с хората. Излизането на автобиографията ми на пазара беше наистина специален момент за мен. Работата по нея беше тежка и ми костваше много време и усилия. Надявам се, че с нея ще успея да помогна на хората да повярват в себе си и да се стремят да станат по-силни от всякога.\n", "date": "2017.10.31", "title": "Линдзи Вон разкрива петте най-важни момента в живота и кариерата си"}
{"url": "https://offnews.bg/dw/bratovchedi-zetiove-kumove-a-drugite-nashi-hora-668405.html", "text": "Лично на мен \"нашите хора\" ми се виждат по-опасни от роднините. Казвам го като човек, прекарал половината си живот при комунизма, пише Ивайло Дичев по повод аферата, предизвикала оставката на министър Николай Петров.Най-сетне опозиция, журналисти и гражданско общество напипаха слабото място на ГЕРБ: оплитането на роднинство и власт. В някои случаи като този с уличения министър на здравеопазването, реакцията е мигновена и достойна оставка. В други като този с г-н Добрев, издигнал свои хора в Хасково, се развихри една психодрама, в чийто край парламентарната група отказа да го пусне. Трети просто остават извън интереса на медиите - твърде малко хора се заинтересуваха например от това, че Божидар Димитров, сам издигнат за музеен директор без конкурс, назначи зет си. Едно обаче можем да кажем със сигурност: сериалът ще продължи.Що е то \"непотизъм\"Защо всъщност роднинската тема е така чувствителна? Роднинството е най-разбираемият художествен образ на злоупотребата с власт. Под „наши хора\" разбираме деца, зетьове, племенници (думата за връзкарство „непотизъм“ идва от латинското nepotem, племенник). Говорим за страна, която десетилетия наред опитва да се модернизира, тоест - да изравни гражданите пред закона, като обезсили племенните, местнически, родови връзки. Комунизмът уж се бореше срещу тях, но те непрестанно избиваха отдолу. А най-тежкия идеологически удар режимът си нанесе сам, когато допусна до върха децата на Живков, Чаушеску или Ким Ир Сен. И ето, че днес травмите от недоведената докрай модернизация отново е на дневен ред: всички сме равни, но някои са по-равни (по Оруел).Около темата се завъртяха любопитни дебати. Г-н Добрев се оправдаваше, че няма откъде да намериш кадърни не-роднини в едно Хасково, където неговото поколение били 200 човека. Други обявиха роднините за жертви, защото какво да правят едни талантливи братовчеди в подобна малка държава. Да не се ли явяват на конкурси при своите чичовци? Ами къде другаде да търсят работа?Проф. Петров пък наблегна в защитата си на чистата форма: законът бил спазен, нямало престъпление, имало най-много укоримо деяние. Оставката му значи не била признание за вина, а морален жест. Когато стигнем до моралните неща, аз лично губя интерес и прещраквам канала, защото очаквам да ми говорят не за лично достойнство, а как да прекратим подобни явления.Ето как законодателят определя понятието за свързани лица при евентуален конфликт на интереси: „Съпрузите или лицата, които се намират във фактическо съжителство; роднините по права линия, по съребрена линия - до четвърта степен включително; и роднините по сватовство - до втора степен включително\". Звучи архаично, нали? Забранява ти се да работиш с братовчеда (когото не си виждал от години), но спокойно можеш да назначиш приятел, с когото пиеш всяка вечер. Не бива да даваш обществена поръчка на зет си, можеш обаче да я предоставиш на любовницата, при положение, че не живееш „фактически“ (а само сексуално) с нея.Не казвам това, за да обезсиля критиките към сегашната власт, а напротив - за да ги разширя. Няма съмнение, че е престъпление да облагодетелстваш лице, с което имате общо домакинство (жена ти, детето ти) или което ще ти върне част от припечеленото. Това, разбира се, трябва да се докаже от съответното разследване, а не от етнолози и специалисти по родствените отношения. Подозрението към роднините е, че между тях има интимна връзка на доверие: по-лесно е да се разберете с учинайката как да заобиколите закона, отколкото със случаен кандидат за обществена поръчка. Но не е ли същото със съученика, с члена на ловно-рибарската дружинка, със съселянина? Подобно доверие си имат хора от престъпния свят, които знаят компрометиращи неща един за друг. Или пък мигрантите, маргинализирани в чуждата страна. Ако помислим за всички тези видове връзки, ще си дадем сметка, че роднинството определено е сериозен повод за подозрение и проверки, но съвсем не е единственият.Завръщането на партийносттаВпрочем, най-лошото, което доведе дългото управление на ГЕРБ, е връщането на партийността в разпределението на властта. Връщане, защото и този момент го помним добре от времето на социализма. Нашият човек трябва да е верен на партията, да повтаря дисциплинирано едни идеологически дивотии, да бъде беззаветно верен, да изпълнява задачите, та дори и когато става дума за подаване на оставка. Как го държат - с подписана предварително оставка, с компрометиращи обстоятелства, с обещания за минаване на друга работа - не знам. Може би партийността се преплита с роднинство, може би с ловна дружинка, левскарство, общо присвоени средства. Но връзката съвсем не отстъпва по сила на братовчедството или кумството.При политическите назначения така и трябва да бъде - назначават се именно партийни. Бедата е, че този принцип се е разпрострял из цялото общество: от магистралите до администрациите, от санирането до културата. Може да не си ничий шурей, но маршируваш ли в строя, няма как да те махнат, ако ще да си най-големият некадърник. Но ако изневиделица се появи някой кадърен шурей, веднага ще го разобличат дружно. А на мен партиецът ми се вижда по-опасен от роднината. Казвам го като човек, прекарал половината си живот при стария режим.На всички вече е омръзнало да дрънкаме за прозрачност и публичност при назначенията. И си мисля, че по-сериозният въпрос е разделянето (отново!) на партия от държава. Може би тук трябва да измислим структурни решения за самоограничение на властта: определени позиции да бъдат отстъпвани на непартийни кадри например. Експерти, комисии, рецензенти - това трябва да са независими хора. Другото следва да е обществен скандал. За бизнеса да не говорим, нелепо е да съществуват фирми на едните и фирми на другите. Може пък след задаващия се край на еврофондовете най-сетне да навлязат истински (не офшорни) чужди инвеститори и така поне този проблем да започне да се решава от само себе си.", "date": "2017.10.31", "title": "Братовчеди, зетьове, кумове. А другите 'наши хора'?"}
{"url": "https://offnews.bg/ikonomika/superhosting-bg-otchita-19-rast-pri-instalatciite-na-onlajn-magazini-668423.html", "text": "През последните дванадесет месеца броят на онлайн магазините, хоствани от най-голямата българска хостинг компания , е нараснал с 19% спрямо предходния период. Компанията представи актуални данни за развитието на този сегмент на българския пазар, базирани на статистика от нейните сървъри. Статистиката обхваща седемте най-популярни платформи за онлайн магазини и не включва т.нар. къстъм разработени проекти, както и някои по-малки платформи с пренебрежимо малък брой инсталации. Общият ръст при броя на инсталациите през последните три години пък е 37 процента.Към момента на първо място сред най-популярните платформи с осезаемо предимство е OpenCart с 37.2% дял. На второ място за същия период се нарежда Woo Commerce, което представлява разширение (т.нар. плъгин) за системата WordPress. Тя е с 29.5% дял на инсталациите, но е лидер по друг важен показател – най-висок растеж за последните три години от малко над 50 процента. На трета позиция по общ дял към момента се нарежда Prestashop с 11.7%, следвана от Joomla Virtuemart с 8.4%, а челната петица се допълва от системата Magento с 5.7 процента.Към момента в световен мащаб безапелационен лидер е WooCommerce. Онлайн магазините, базирани на нея, са над 31 000 000, което е 28% от всички проекти в света.„Броят на онлайн магазините в България расте устойчиво и отчитаме засилен интерес както от страна на утвърдени компании, търсещи нови канали за продажби, така и от стартиращи предприемачи, чиито бизнес още в началото е изцяло онлайн базиран. Безспорно от ключово значение за позитивната тенденция е наличието на отворени платформи, позволяващи лесно изграждане и поддържане на интернет магазини“ - споделя Методи Дреновски, управител на СуперХостинг.БГ.Компанията отчита и устойчив ръст в броя на клиентите на своята платформа Shopiko, предлагана като услуга, които вече са над 3000. С нея всеки желаещ може да си създаде пълноценен онлайн магазин за броени часове, без да има технически познания, а заплащането става чрез достъпен месечен абонамент.“Напоследък наблюдаваме засилен интерес към платформите от типа „софтуер като услуга“. Нашият екип се стреми да улесни по всички възможни начини уеб предприемачите. Освен, че предлагаме една от най-лесните и достъпни платформи от типа SaaS, сме улеснили и работата с всички останали популярни системи за онлайн магазини. Те могат да бъдат инсталирани от клиентите с няколко клика направо в нашия хостинг панел, а в добавка сме създали и допълнителни инструменти за по-лесното им управление като WP Manager by SuperHosting”, добавя още ръководителят на българската хостинг компания.", "date": "2017.10.31", "title": "СуперХостинг.БГ отчита 19% ръст при инсталациите на онлайн магазини у нас през последните дванадесет месеца"}
{"url": "https://offnews.bg/sviat/puchdemon-niama-da-iska-ubezhishte-v-briuksel-no-shte-se-varne-samo-s-668404.html", "text": "Каталунският премиер Карлес Пучдемон обяви, че няма да иска убежище в Брюксел, но ще се върне в Каталуния, само ако получи гаранции от Мадрид за справедливо правосъдие. Пучдемон замина за Брюксел, след като беше уволнен от испанския премиер Мариано Рахой след обявяването на независимостта на Каталуния и задействането веднага след това на чл. 155 от испанската конституция, с което Мадрид пое управлението на областта. Каталунският премиер беше обвинен в бунт, подбудителство към неподчинение, разхищение на държавни средства. Пучдемон обяви, че няма да се крие от правосъдието и заедно с петимата министри, които са с него в Брюксел, ще се изправят пред съда, дори заплашени от 30-годишна присъда, но само при справедлив процес. Испанската прокуратура търси отмъщение, а не правосъдие. Докато тази заплаха съществува, няма да има условия за обективен процес, заяви Пучдемон и съобщи, че е научил за подготвяни насилствени действия срещу него, а в последните дни охраната му е била намалена по решение на испанската полиция.Той подчерта, че като европейски гражданин има право да пътува свободно и с идването си в Брюксел не нарушава закона, а като причина за идването си посочи желанието да постави въпроса за проблемите на Каталуния в сърцето на Европа. По думите му заедно с министрите не са търсили помощ от белгийски партии, защото случващото се няма общо с Белгия. В изявлението Пучдемон подчерта няколко пъти, че каталунското правителство е поискало нееднократно диалог от Мадрид, но не го е получило, а вместо това испанското правителство е тръгнало с насилие срещу Каталуния и не е уважило демокрацията.Той припомни сблъсъците с полицията по време на референдума за независимост. \"Не искахме повече сблъсъци, не можем да построим република чрез насилие – ако испанското правителство иска да действа така, не можем да им попречим, но не могат да ни въвлекат в това\", каза Пучдемон. Той увери, че заедно с петимата министри не са изоставили каталунското правителство, поддържат връзка и ще продължат от Брюксел да се борят за независимостта на Каталуния, което е тяхната цел. Пучдемон се обърна и към Рахой, като го попита дали ще уважи резултата от референдума и обяви, че той ще уважи резултатите от предстоящите избори. ", "date": "2017.10.31", "title": "Пучдемон няма да иска убежище в Брюксел, но ще се върне само след гаранции от Мадрид"}
{"url": "https://offnews.bg/tenis/grigor-dimitrov-zaradva-fenovete-si-v-balgaria-668408.html", "text": "Най-добрият ни тенисист Григор Димитров записа специално видеообръщение към българските си фенове, което беше излъчено на първата официална пресконференция за турнира от АТР 250 Garanti Koza Sofia Open в началото на 2018 година. Българинът спечели миналогодишното издание и ще защитава титлата си, увериха организаторите.\"Здравей, България. Много се радвам да споделя с Вас, че и следващата година ще играя в зала „Арена Армеец“, за да вземем още една титла. До края на сезона остават още няколко турнира и след това здрава подготовка. Благодаря Ви за подкрепата и до нови срещи“, каза Григор в обръщението си.Продажбата на билети за Garanti Koza Sofia Open стартира от утре, като пропуските може да се закупят в мрежата на Еventim.Също утре Григор стартира участието си на турнира Мастърс 1000 в Париж, като негов първи съперник ще бъде французинът Ришар Гаске.Той е един от доста неудобните съперници за Гришо. До момента Димитров има само 2 успеха и цели 5 поражения от него, но добрата новина е, че Димитров е в серия от две поредни победи. През този сезон те се срещнаха веднъж на Откритото първенство на Австралия и българинът записа убедителен успех с 6:3, 6:2, 6:4.", "date": "2017.10.31", "title": "Григор Димитров зарадва феновете си в България"}
{"url": "https://offnews.bg/kultura/religia-shamanizam-i-spiritualizam-na-festivala-na-etnografskia-film-668409.html", "text": "Светът на спиритуализма се разкрива в Международния фестивал на етнографския филм, който ще се проведе между 14 и 18 ноември.Религия, шаманизъм, спиритуализъм, хора, учещи се да летят, и птици, които предпочитат да останат в клетките си – това са част от темите, които тазгодишното издание на Международен фестивал на етнографския филм ще засегне.Зрителите ще имат възможност да се насладят на уникални за света етнографски кинопродукции, както и вълнуващи дискусии с преподаватели и автори на филми от страната и чужбина .От 14 до 18 ноември, в Конферентната зала на Софийския университет “Св. Климент Охридски” и кино “Влайкова” ще се проведе 6-тото издание на Международния фестивал на етнографския филм.Тази година фестивалът предлага 18 уникални филмови заглавия от етнографския киножанр и поредица лекции, които ще въведат зрителите в интригуващи теми като религия, съвременен шаманизъм, спиритуалност, древни ритуали, живот след смъртта.Опознаването на този свят, далеч от рационалното и изцяло посветен на духовните практики, изисква задълбочени проучвания, с които ще ни запознаят гостите на фестивала, сред които са Владимир Боцев – доктор по етнология и куратор в Националния музей на Македония, Слободан Наумович – доцент по етнология и антропология от Белградския университет, Горан Благоев – доктор по етнология, преподавател и водещ, Давор Борич – режисьор на множество документални филми за Хърватската телевизия и др.Фестивалът на етнографския филм за пореден път ще ни докаже, че има много неща, които все още не сме научили за заобикалящия ни свят. Започвайки от нашата страна, ще се запознаем с православните традиции, с класическата и фолклорната религиозност на територията на Асеновград. Недалеч от там, в Родопите, се празнува Курбан-байрям или “Празникът на жертвата”, за който ще ни разкажат повече жителите на едно българо-мохамеданско село.Освен с кукерите от с. Веселиново (Шуменско) и джоломарите от района на Тиквеш (Македония), ще имаме възможността да опознаем и маскираните в Швейцария или как в село Хундвил празнуват Нова година.Ако някога сте се питали “Дали съществуват духове?”, фестивалът на етнографския филм ще ни даде истински интересна алтернатива, отговаряща на този въпрос. Ще разберем повече за афро-бразилската религия кандомбле, за церемониите по обладаване от духове в Южен Тайланд и за начина, по който в някои региони на Камерун “празнуват” погребенията.Международният фестивал на етнографския филм 2017 ще ни отведе и до бреговете на Амазонка, където ще опознаем духовната вселена на народа шипибо, до Куба, където ще разберем повече за боговете, прекосили океана, за да създадат една нова религия с богинята Йемая.Също така ще ни разкрие вярванията на каталунските граждани, а техните разкази ще ни представят подробна картина на религията, традицията и култа им към богинята на природата Мария Лионса. Началото на всичко това ще бъде поставено с българския документален филм за Алекс Орбито, смятан за най-големия лечител на ХХI век – „Човек на вярата“.", "date": "2017.10.31", "title": "Религия, шаманизъм и спиритуализъм на фестивала на етнографския филм"}
{"url": "https://offnews.bg/interviu/dimitar-karagegov-narkopolitikata-ni-se-kove-ot-lelki-v-pensionna-vaz-668407.html", "text": "- Случаят с \"Пирогов\" и нападението над медик е пореден, но този път повече се говореше за причината - \"злоупотреба с марихуана\". Известно е, че тревата може да отключи шизофренични състояния, но подобна агресия? Какво е вашето мнение за първоначално съобщената информация и предрусването с трева?Тревата се превръща в любимата изтривалка в подобен род ситуации, защото е най-лесна за откриване. Десетки са случаите, в които е много трудно да определим как е настъпило дадено ПТП с фатален край, например. Когато няма кой да разкаже за случката, най-лесното нещо е да вземем проба кръв и когато в нея се открие канабис, да заключим, че точно той е виновника за трагедията. Токсиколозите удобно пропускат да отбележат, че с техниката, с която разполагат, могат да открият следи от употреба на канабис до 30 дни назад. Крайно несериозно е обаче да виним употреба от месец по-рано за всичко, което се е случило на този човек. Моето предположение за конкретния случай е, че младежът е отключил маниакално разстройство, шизофренично или друго психическо състояние след употреба на наркотични вещества. Да, има възможност веществото, което го е отключило, да е марихуана, но това е много малко вероятно и изисква младежът да е бил генетично предразположен към шизофрения. Ако това беше така, родителите може би вече щяха да са се досетили за онзи роднина, братовчед, чичо и т.н. , който някога е имал същите проблеми, вместо да развиват историята за секта. Най-вероятно говорим за психоза, отключена от употреба на стимуланти. Щом тези стимуланти не са били открити в кръвта му при постъпване в „Пирогов“, значи най-вероятно говорим за някое от новото поколение наркотици, наричани в България „дизайнерска дрога“. За съжаление, това е трагичен случай, който можеше да бъде избегнат с адекватна работа на институциите. - Дизайнерска дрога - темата не е нова, но сякаш всеки път, когато стане дума за нея, хората реагират като за първи път. Какво трябва да знаем за не и защо младите я предпочитат? Дизайнерската дрога е феномен на Войната срещу дрогата. Единствената причина на улицата да се търсят екзотични вещества като flakka, мефедрон, „билка“, пара-метоксиамфетамин, известен като „Др. Смърт“ е, че по този начин можеш да избегнеш проблеми с родителите си или държавата. Вместо да пушиш трева, която тати ще открие лесно с уринния тест, който ти прави всяка седмица, ти ще пушиш синтетична трева – “чай”, която не се открива. Вместо да взимаш амфетамин, ще взимаш Flakka и т.н. Освен това аналозите са по-евтини от традиционните улични наркотици, а понякога дори са и законни (тоест още не са забранени). Тази комбинация от „предимства“ подтиква все повече младежи и възрастни хора да посягат към „дизайнерската дрога“ и да се подлагат на смъртен риск. Колкото и да не одобряваме ефектите на тревата, алкохола и амфетамините като общество, то поне медицината е наясно с проблемите, които могат да възникнат от употребата на тези вещества, защото ги познаваме от десетки години и сме правили стотици изследвания.При дизайнерските наркотици нещата стоят по много по-страшен начин. Там никой си няма идея как действат на организма, какви са нежеланите ефекти, как да се справим с тях. Това са вещества, които никога не са минавали тестване върху хора, а единствената им цел е да заобикалят анти-дрога законодателството по света…и успяват.Не се говори по тази тема в обществото и държавата, защото вторите буквално не знаят какво да правят. Наркополитиката ни се кове от лели в предпенсионна възраст, за които е спорно, че са чели нещо, издавано двадесет и първи век. Държавата ни все още говори за хероин и спринцовки в ерата на интернет борсите за покупка на наркотици, Erowid и „Др. Смърт“В момента мащаба на проблема с „дизайнерската дрога“ се прикрива умишлено, за да се замаскира провала на държавната политика. Дори при смъртни случаи докторите пишат като причини „инфаркт“ (за 20-годишно момиче), „бъбречна недостатъчност“ и всякакви други диагнози, само и само да не се разчуе, че някой е взимал наркотици и родителите да си спестят обществения срам. - Как тези наркотици влизат на родния пазар и защо властите правят фундаментални пропуски в тази насока?Вече е изключително лесно да си набавиш наркотици на едро, буквално до входната ти врата. Употребяващите придобиха естествени навици да се опазват от полицията. Чатовете станаха криптирани, плащането става с анонимни криптовалути, контролът по качеството стана децентрализиран, информацията стана всеобща и достъпна. Интернет промени изоснови наркокултурата на няколко поколения. Един 16-годишен младеж знае много повече за наркотиците от 61-годишната нарко-чиновничка в министерство. Най-малкото той знае английски, а тя не. Там са и фундаменталните пропуски на държавата. В цяла Европа наркополитиката се определя от същия тип лели, но за разлика от нашите, те са осъзнали, че вече не разбират материята и са си поканили за партньори гражданското общество и експертите от НПО сектора, за да може те да им обяснят как се прави по света. България е единствената държава, в която държим експертите и гражданите извън темата с наркотиците и сме я оставили на политиците. Когато лятото, по време на заседание на Транспортна комисия, предупреждавах депутатите за точно това, което се случи онзи ден, се смееха в залата. Това е нивото. Затова си сърбаме и последиците. Ако искате да видите какво ще се случва с България, погледнете Полша. Там в рамките на един следобед 500 човека потърсиха помощ след употреба на „дизайнерска дрога“ в градче с размерите на Перник. Представете си „Пирогов“ препълнен до дупка с припадащи тийнейджъри – това е мрачното бъдеще, ако не започнем да преосмисляме какво правим. - Занимавате се активно с разяснителни кампании за употребата на наркотици, вашата организация Liberty 420 прави и тестове на дрога за своя сметка. На какви случаи сте попадали?Отново извън прожекторите остана едно момиче, което прекара 3 дни в кома в „Пирогов“ след като някой й е дал GHB (Гамахидроксибутират) – популярен rape drug (наркотик, който хората използват, за да свалят задръжките у парньора и да се възползват от него) по време на едно от тиражните хаус партита в София. Освен това сме намирали 4-хлорометамфетамин, за който посветих седмици на търсене какво точно му е приложението и открих единствено, че учените го ползват, когато искат да изпържат напълно нервната система на опитна мишка. Спомняте ли си прессъобщението на агенция „Митници“ от този месец, че открили „нов наркотик“ на улицата – Фенталнил? Е, ние го засякохме по софийските улици още преди 2 години. Преди цели 6 години го откриха колеги от друго НПО, защото 5-ма от клиентите им предозираха още първата вечер откакто е на пазара. Това е скоростта, с която работи държавата в дигиталната епоха. Абсурдно е.Затова решихме, че най-важната ни цел трябва да бъде да се опитваме да опазим живота на употребяващите наркотици. Не да се опитваме да коригираме поведението им и да ги сочим с пръст, а просто да ги опазим живи. Затова вложихме доста усилия в изработването на протоколи, които ако следваш, намаляваш значително вредите, които даден наркотик нанася на тялото ти. Оказваме ти и каква честота на употреба може да ти предизвика проблеми и точно какви, за да можеш да прецениш дали искаш да поемаш по този път. Мога съвсем смело да заявя, че сме помогнали на стотици столичани, голяма част от тях – младежи. С нищо подобно не може да се похвали столичната институция, която получава 100 000 лева годишен бюджет, за да не прави това, което ние правим със 100. - Къде можем да потърсим верния път за това да няма повече такива случаи? Повече контрол или повече свобода?Верният път започва с осъзнаване на допуснати грешки от страна на институциите. Това е най-страшното. Те се усещат заплашени от това, което се случва на Запад и тоталното преосмисляне на политиката на „нулева толерантност към наркотиците“, която се изповядва в България. Затова и не смеят да направят нищо по темата и си защитават статуквото, в което са се настанили удобно. Западна Европа неслучайно вече не пълни затворите с хора за по една цигара трева, само тук се случва. В момента ние сме с най-остарялото, най-кръвожадното и най-неефективното наркозаконодателство в ЕС. И от ЕС постоянно ни дърпат ушите по тази тема. Само в България органът, който трябва да кове наркополитиката е затворен орган. В него нито журналисти, нито граждани могат да гледат какво става и да се опитват да влияят на процеса. Например, в момента 70-годишната Янка Такева се води експерт, който съветва и преценява дали канабисът може да лекува заболявания или не. Трябва ни революция в мисленето и нарколелите, които са овладели този сектор да осъзнаят, че действията им се мерят в младежки животи и дори най-безобидни на пръв поглед политики като „тестуване на всички автомобилни водачи“ или „задължително тестуване на всички ученици за наркотици“ могат да имат пагубен ефект и отражение върху пазара, наводнявайки го със смъртоносна „дизайнерска дрога“ . Това е най-трудното – признаване на грешки и поставяне на ново начало. Да поканят експертите и да започнем да мислим как да опазим младите хора най-добре.", "date": "2017.10.31", "title": "Димитър Карагегов: Наркополитиката ни се кове от лелки в пенсионна възраст"}
{"url": "https://offnews.bg/sviat/iaponska-televizia-srutvane-na-tunel-sled-iadren-test-na-phenian-e-vz-668411.html", "text": "Тунел в зоната за ядрени тестове в Северна Корея се е срутил след шестия ядрен опит на Пхенян през септември, твърди японската телевизия TV Asahi, позовавайки се на свои източници, цитирана от Ройтерс. Агенцията посочва, че не е успяла да потвърди информацията чрез други източници. Според телевизията при инцидента вероятно са загинал над 200 души. При първоначалното срутване на 10 септември около 100 работници са останали блокирани в тунела. По време на спасителната акция е последвало второ срутване, при което са загинали работниците и спасители, уточнява телевизията. Пхенян потвърди, че е извършил шести ядрен опит на 3 септември. Той беше последван от две големи земетресения. Първото - с магнитуд 6.3 по скалата на Рихтер, беше последвано от трус със сила 4,6 по скалата на Рихтер минути по-късно. Смята се, че второто земетресение е причинено от \"експлозия\", предизвикана умишлено от Пхенян.", "date": "2017.10.31", "title": "Японска телевизия: Срутване на тунел след ядрен тест на Пхенян е взело над 200 жертви"}
{"url": "https://offnews.bg/sviat/moshten-vzriv-s-mnogo-zhertvi-i-raneni-v-kabul-668402.html", "text": "Мощен взрив разтърси дипломатическия квартал в центъра на афганистанската столица Кабул, предадоха Ройтерс и Би Би Си.Има много жертви и ранени, но все още информацията за броя им не е окончателна.Българското Външно министерство съобщи, че няма българи сред загиналите и пострадалите, а по тяхна информация починалите са 13, а ранените - 17 души. Няма данни за щети по сградата на българската мисия.Телевизионен екип на Ройтерс на мястото на взрива е преброил 8 трупа.Официалната информация от властите, цитирана от Би Би Си, е, че са загинали \"най-малко трима\" и са ранени други 13.На мястото са изпратени линейки, които извозват жертвите и ранените до болница.Ислямска държава пое отговорност за случилото се.", "date": "2017.10.31", "title": "Мощен взрив с много жертви и ранени в Кабул"}
{"url": "https://offnews.bg/zimni/bode-milar-slozhi-kraj-na-karierata-si-668432.html", "text": "Американската звезда в алпийските ски Боде Милър обяви, че прекратява кариерата си. Той обяви официално решението си в интервю пред сайта на международната федерация по ски.\"Приключих. Имах дълга кариера като състезател, но вече не усещам жажда да карам\", казва Милър, който е олимпийски шампион от Ванкувър 2010, като има още три сребърни и два бронзови медала от олимпийски игри.Освен това има четири златни отличия от световни първенства.Той също така е двукратен победител за Световната купа (2005 и 2008 г.), а с 33-те си победи в състезания от Световната купа се нарежда на осмото място в ранглистата.Той е и сред малкото състезатели, спечелили стартове във всички дисциплини - спускане (8), супергигантски слалом (5), алпийска комбинация (6), гигантски слалом (9) и слалом (5). Американецът беше любимец на публиката и феновете с освободеното си държане и агресивния стил на каране.Бъдещето му също е ясно. Милър ще работи като телевизионен анализатор по време на зимните олимпийски игри в Пьончан през февруари 2018 година.Шесткратният олимпийски медалист в алпийските ски ще бъде коментатор на NBC заедно с Дан Хикс.", "date": "2017.10.31", "title": "Боде Милър сложи край на кариерата си"}
{"url": "https://offnews.bg/politika/pet-golemi-blokadi-ochakvat-sofia-zaradi-predsedatelstvoto-668406.html", "text": "Пет големи блокади в рамките на шестмесечното председателство на Съвета на ЕС очакват София. От МВР обявиха, че в рамките на първата половин година, особено в района на НДК, ще има зона за сигурност, която ще ограничи движението на хора и автомобили.\"Хората трябва да свикнат с ограниченията по време на българското председателство на ЕС. Молим ги за разбиране и да спазват указанията. Около НДК ще има зона за сигурност, постоянно полицейско присъствие, физически бариери. Трябва да свикнем и да приемем тези ограничения\", каза министърът на вътрешните работи Валентин Радев по време на редовен месечен брифинг. В охраната ще се включи и жандармерията.Блокади ще има също в района на бул. \"Цариградско шосе\" заради планирани събития в София Тех Парк, както и в района на хотел \"Маринела\", където основно ще бъдат настанени гостите. 1.29 млрд. лв. ще е бюджетът на МВР за 2018 г., а 57% от тези пари са предвидени за борба с престъпността, обобщи вътрешният министър. Той обясни, че от заделените 55 млн. лв. очаква по-добър \"продукт\" и проява на съвест от служителите.", "date": "2017.10.31", "title": "Пет големи блокади очакват София заради председателството"}
{"url": "https://offnews.bg/ikonomika/zeleniat-kvadrat-e-v-osnovata-na-badeshtia-svetoven-energobalans-668413.html", "text": "„Зеленият квадрат“ е в основата на бъдещия световен енергобаланс. Това обяви в изказването си генералният директор на руската корпорация „Росатом“ Алексей Лихачов по време на Министерската среща на Международната агенция за атомна енергия, която се провежда в Абу Даби (ОАЕ) и е на тема „Ядрената енергетика на XXI век“.Атомната енергетика има ключова роля за осигуряване на устойчиво развитие и глобален преход към нисковъглеродни производства. Тя е източник на стабилна и екологично чиста енергия, която се получава на икономически привлекателна цена, заяви Лихачов.Сред приоритетите пред мирния атом в близко време Лихачов очерта още затварянето на ядрения горивен цикъл и намаляване на обемите от отработено ядрено гориво. „Убедени сме, че бъдещето на световната атомна енергетика е неразривно свързано със затварянето на ядрения горивен цикъл. Неотменна част от него са „бързите“ реакторни технологии. Затварянето на горивния цикъл ще позволи на мирния атом да стане екологично безопасен източник на енергия с практически неизчерпаем ресурс за много десетилетия. И, което е важно, това вече не е далечна перспектива - отчитайки научното и технологично ниво на развитие, имаме всички основания да предполагаме, че комплексен продукт в тази сфера ще бъде предложен на пазара в близките 10-12 години. По мерките на атомната индустрия – това са технологиите на утрешния ден.“„Росатом“ днес създава производствени мощности за преработка на отработено ядрено гориво на територията на Русия, разработва ново уран-плутониево гориво за връщане на продуктите от преработката в ядрения горивен цикъл. Всичко това ще позволи да се осигури търсенето на атомната енергетика за много десетилетия напред. В тази връзка ние призоваваме всички заинтересовани страни кардинално да активизират сътрудничеството си в областта на бързите реактори и затварянето на ядрения горивен цикъл“, добави Лихачов.", "date": "2017.10.31", "title": "Зеленият квадрат е в основата на бъдещия световен енергобаланс"}
{"url": "https://offnews.bg/obshtestvo/prezidentat-za-postradalite-ot-navodnenieto-325-lv-pomosht-sa-nedost-668416.html", "text": "Финансовата помощ за пострадалите от наводненията в област Бургас, която се отпуска по линия на държавата, е недостатъчна. Това коментира в региона президентът Румен Радев. Той пристигна на изненадваща визита в Бургаско, която не бе обявена предварително.Първото село, което Радев посети бе бургаското Равнец. Именно от него започва и кариерата му като летец. Държавният глава се срещна с жители на селото, пострадали от наводнението преди седмица. Той посочи, че е получил уверение, че инфраструктурата ще бъде възстановена, но еднократната помощ, която се отпуска на пострадалите, в размер на 325 лв. е недостатъчна и трябва да се търсят допълнителни механизми. Румен Радев похвали работата и на властите, и на доброволците, за отстраняване на щетите от бедствието. Дейността на кризисните щабове е помогнала да няма повече жертви, посочи държавния глава при среща с пострадалите в Община Камено.„, коментира Румен Радев.При посещението на Радев в с. Ливада, Община Камено, стана известна и една по-нетрадиционна молба на пострадалите. Местните поискали баячка, която да им лее куршум, заради стреса, преживян от потопа. В селото, президентът се срещна и с доброволци от Организацията за закрила на българските граждани и техни съмишленици, които помагат с почистването на селата, организираха и дарителска акция за нуждаещите се.", "date": "2017.10.31", "title": "Президентът за пострадалите от наводнението: 325 лв. помощ са недостатъчни"}
{"url": "https://offnews.bg/kultura/v-ratcete-na-nik-kejv-668372.html", "text": "29 октомври, 9,30 часа, центъра на Белград.Ходим с жена ми, Лазар (концерта на чичо Ник Кейв беше част от моят подарък за рожденият му ден), както и Рашо и Яна – приятели от квартала, Рашо се занимава с продуциране на една млада пънк банда – Toy Letters, непременно ги чуйте.На една от централните улици виждам входа на философския факултет и се замислям дали Вук Драшкович не беше именно философ, но кратките ми размисли срещат зловещ вой на акордеон.Виждам дете на около 8 години. Пред него кутия, в която хората хвърлят монети.Детето няма никаква представа какво е акордеон, камо ли да може да върже два тона един след друг. Но въпреки това то седи и свири съсредоточено.Звукът напомня микс от Джорджано, скърцане на врата, реч на подпийнал преподавател по латински и стомашни колики.Започвам да се чудя дали снощният концерт не ме е повредил, но само 500 метра по – нагоре по улицата второ дете, този път момиче, отново е застанало с акордеон и свири също толкова зловеща канонада от звуци, но по някакъв друг, далеч по – умозрителен начин.Купувам си баничка от пекарната, вземам и йогурт, както и още някакви печива и сядам в едно кафене, оставяйки жена ми и синът ми да се разхождат.Не ми се разхожда особено много – мрачно е, духа тънък ветрец...Гледам какво съм снимал предишната вечер.Не е много. Няколко снимки на публиката – (в залата имаше по мои скромни изчисления около 15 000 души, не знам дали има официална статистика, за да ме опровергае.Отпивам от кафето и се опитвам да си спомня името на бившия премиер на Сърбия, който беше хладнокръвно разстрелян.Зоран Джинджич.Паметта ми става все по – неуслужлива с времето...28 октомври, Калотина...Часът е около 11 българско време.На границата изненадващо има много автомобили.„Ха, виж колко фенове на Ник Кейв има” – казвам аз на спътниците ми, без да си давам сметка, че няколко часа по – късно ще се окаже, че е точно така.На сръбската граница митничаря пита – „По каква работа в Сърбия”.„На концерт на Ник Кейв” – казвам аз.„На Цеца Величкович ли?” – ухилва се митничаря и ни връща паспортите.„Не, на Ник Кейв, Цеца идва редовно и в София” – отвръщам аз и ми иде да му разкажа, че най – големия концерт в кариерата на Лепа Брена е бил в София, на националния ни стадион, но ме става срам и му спестявам тази информация.И поемаме по пътя.Смеем се, че таксата, която се плаща за магистралата се нарича „путарина” и въобще, близоста на двата езика поражда комични коментари.В Белград сме някъде около 15,30 местно време (сърбите са с един час назад).След това следва настаняване в култовия някога хотел Югославия (напомнящ на голям панелен блок в Младост 4), след това хапване (как без плескавица и дюлова ракия).В заведенията се пуши, всички пафкат а сервитьорите носят пепелници.Усещам, че съм започнал да възприемам това като екзотика (а само ден по – късно един пич от Крушовац ще ми каже в прав текст, че не са много убедени, че искат в ЕС именно заради правилата като това да не се пуши в заведенията).Пред залата сме около 19 часа.Зала „Комбанк Арена” е почти като нашата „Арена Армеец” . Предназначена за концерти, но преди всичко за спорт.Виждам плакат, че месец след Ник Кейв ще гостуват „Скорпиънс”.Казвам някакъв виц – „Представяте ли си сега да сме се объркали и вместо на Бед Сийдс да попаднем на немските естрадни хевиметъли”, а синът ми ми казва – „А представяш ли си вместо за Ник Кейв да си купил билети за Весна” и в такива шеги изакачки влизаме в залата.Нашите места не са от скъпите.Седим отдясно на сцената, но доста височко.Ако не са двата големи екрана, опънати отляво и отдясно, няма да виждаме добре.Правя няколко снимки.Виждам някакъв чичка, който обикаля публиката с бидонче с местната бира „Jelen” на гърба и налива в пластмасови чаши, продавайки биричка на хората в залата.На сцената няма нищо особено.Инструментите и беклайна са подредени, отззад няма нито винил, нито някакви специални ефекти.Нищо.Само плат, спуснат като завеси на класически концерт.Носи се тихо някаква минималистична музика. Падове от аналогови синтезатори, чат – пат по някой откъслечен тон от роял „Стейнуей”, размазан от reverb и лек атмосферен шум.Музика, която по – скоро действа релаксиращо и успокояващо, отколкото да повдига настроението на хората.В 20.00 часа, за колкото е обявен концерта залата все още е пълна на около една трета от капацитета си.В 20.10 минути залата се пълни до половината, а в 20,20 часа залата е пълна догоре.И в този момент светлините гаснат, тихата фонова музика се усилва и започва пеене на триглас без думи.Мрачно, меланхолично интро.Светват светлини и групата излиза на сцената.Всички са в черни костюми.Ник Кейв е с характерната си бяла риза с яка тип „лястовица”, извадена над ревера на елегантното сако (тоя човек как издържа два часа и половина с костюм само той си знае, аз бих получил инфаркт на 15 – тата минута).И се започва.Инструментариума на сцената е по –подходящ за концерт в класическа музикална зала.Да, има комплект барабани, има електрически китари, има бас китари.Но освен това има вибрафон, тръбни камбани, симфонични чинели, цигулка,Докато върви първото парче някой ме тупа по рамото.Обръщам се и виждам Ели Белобрадова (Летящата Коза Ерато), която, по ирония на съдбата се намира точно до мен в залата.С радост си казваме няколко думи и се вторачваме в сцената.Ник свири предимно по – нови парчета.На практика от нещата, които слушах аз, когато бях на 25 той изсвири само няколко песни - Weeping song, From her to eternity, Mercy Seat и разбира се Into My Arms.Сега малко за атмосферата в залата.Публиката на Ник Кейв не е обикновената рок публика.На такъв концерт няма да видите хора, които ще отидат на AC/DC или пък, не дай си боже на Europe или на Bon Jovi.Публиката на Кейв е от маниакално предани фенове, които са (сме) нещо като секта.Песен след песен публиката поема спектакъла почти в транс.Тя живее с всяка отделна рима, с всеки отделен стих, с всяка стъпка на чичо Ник и с всяка нота на бенда.Усещането е за една общност, която диша и живее с музиката, която се лее в залата.Иначе концерта се движи извън всякаква логика.Първите няколко парчета са бавни. Протяжни, тежки, пронизващи.Ник Кейв не пее. Той проповядва.Акцента на следящите го камери е в ръцете му – изящни ръце на пианист (той свири някои от клавирните партии и на самия концерт).Аранжиментите на Бед Сийдс са странни и също извън всякаква логика.Китарните партии размазват в средния регистър.Доминантните звуци са на особено настроените барабани, сякаш повече напомнящи джазов сет.Хамонд орган заедно с Микро Корг, престроен по – ниско бас – целият инструментариум сякаш клокочи, за да изригне в някакъв момент и да създаде истински апокалипсис от индустриални звуци на сцената.Бандата обаче изключително добре борави с тишината.Зверски слините избухвания се редуват от пианисимо, което те кара почти до болка да притихнеш.Сякаш болката и истерията са на една ръка разстояние – разбрахме го, когато след няколко бавни парчета Бед Сийдс изведнъж засвириха песента от 1984 година From her to eternity.Тук изведнъж осъзнах, че дългото присъствие на Бликса Баргелд в групата е белязало завинаги стилът и.На припевите, които са „силовите” моменти в парчето Ник Кейв и Бед Сийдс звучаха като Айнщюрценде Нойебаутен и си бяха чист европейски индъстриъл.В този момент „изгря” и звездата на човека, който замести Бликса в групата - Уорън Елис.Дълга коса, дълга брада, мултиинструменталист и певец.В бандата свири ту на цигулка, ту на синтезатор, ту на китара, ту на пиано.А сценичното му поведение е на предозирал с ЛСД робот съветско производство.Този човек се грижеше както за бек вокалите, така и за създаване на шум, ползвайки въздесъщата си цигулка като уред за мъчения.Малко след ударните парчета се случи и гаф – роудитата бяха пропуснали да настроят китарата на мистър Елис и той започна една баладична песен (простете ме, но не мога да се сетя името и), в която има остинатен мотив на китара до края.Китарата обаче не беше настроена и когато пианото удари първия акорд заедно с нея, се чу четвърттонова пулсация.Това не стресна никого от бандата.Те продължиха да свирят невъзмутимо. Само аз забелязах, че кийбордиста намигна на Елис и се подсмихна лекичко.Впрочем това беше единствената усмивка в тоя концерт.Веднага след това осветлението лекинко загасна и Ник Кейв седна на пианото, за да изсвири Into my arms, а аз снимах малко от песента.Около минута. Мисля, и че лекинко си поревах именно на тая песен, но в залата бе тъмно и никой не разбра.", "date": "2017.10.31", "title": "В ръцете на Ник Кейв"}
{"url": "https://offnews.bg/ikonomika/nepravitelstvena-organizatcia-bdzh-kupuva-na-tamno-novi-vlakove-668374.html", "text": "Гражданската инициатива за обществен и релсов транспорт внесе до премиера Бойко Борисов искане за провеждане на обществено обсъждане на процедурата за закупуване на нов подвижен състав за БДЖ. Неправителствената организация изразява и несъгласие с предпоставянето на решението за закупуване на мотрисни влакове, въпреки откровено негативния опит със закупените мотриси „Сименс Дезиро”.Ето и основните искания на организацията:1. Да бъдат публично представени резултатите от досегашните проучвания на серия събития в няколко основни гари в страната (София, Пловдив, Стара Загора, Варна, Бургас, Шумен, Русе, Плевен, Горна Оряховица, Мездра, Благоевград, Карлово/Казанлък.) с необходимото широко разгласяване, гарантиращо участието на обществеността.2. Да се изясни механизмът на финансиране на проекта, включително предвижда ли се използването на европейско финансиране.3. Да се представи цялостната схема за закупуване, гаранционни срокове, поддръжка, ремонтен капацитет, амортизационни отчисления и т.н. за периода на експлоатация на влаковете, както и по кои дестинации биха се движили новите влакове.4. Да се обясни дали са били разглеждани различни други концепции за подвижен състав (включително „пуш-пул” състави и в какъв обем е било проучването) и каква ще бъде концепцията за нощните влакове на БДЖ.5. Да се изясни дали е проучен опитът на различни европейски страни по темата, включително на германските държавни железници Deutsche Bahn, които наскоро закупиха именно двуетажни „пуш-пул” състави за своите „intercity” влакове.6. Граждани и експерти да могат да изразят своите становища след като се запознаят с проекта/концепцията.", "date": "2017.10.31", "title": "Неправителствена организация: БДЖ купува на тъмно нови влакове"}
{"url": "https://offnews.bg/obshtestvo/veganite-se-natazhiha-che-obshtestvoto-ne-gi-razbira-668403.html", "text": "Организацията \"Независими български вегани\" се оплака от факта, че идеите им не се споделят от голяма част от обществото и медиите.Утре, 1 ноември, е \"професионалният\" празник на хората, които хрупат само зарзават и бягат като дявол от тамян от всички храни с месен произход.Веганите се самоопределят като \"движение за социална справедливост\" и се разграничават от безсмислени вандалски прояви. Вероятно от организацията имат предвид скорошния погром срещу барбекюта в пловдивски парк, извършен от следовници на идеологията им. Ето и цялата позиция на веганската организация:", "date": "2017.10.31", "title": "Веганите се натъжиха, че обществото не ги разбира"}
{"url": "https://offnews.bg/obshtestvo/dondukov-gotov-iztcialo-do-20-dni-puskat-dvizhenieto-668396.html", "text": "До 20 ноември ще бъде възстановено изцяло движението по столичния булевард \"Дондуков\". Това съобщи кметът на София Йорданка Фандъкова, която провери днес ремонта по бул. „Тодор Каблешков“. Участъкът от бул. „Бъкстон“ до Кауфланд ще бъде готов около тази дата, каза още Фандъкова. За следващото лято ще остане частта до бул. „Цар Борис III“ с цялостна реконструкция на кръстовището.Ако е необходимо и има да се доработва по \"Дондуков\", това ще се извършва допълнително, важно е да се пусне движението, подчерта Фандъкова. През следващата година един от най-големите обекти ще бъде бул. „Граф Игнатиев“, подготвя се и проекта за преместване на трамвайната линия на бул. \"Скобелев\" между новата сграда на Районния съд и НДК. „Започваме с реконструкциите на трамвайните линии по бул. „Цар Борис Трети“ и по ул. „Каменоделска“. В момента текат обществените поръчки за това, обясни кметът. „Ще правим всичко възможно, за осигуряване на по-чист въздух в София. През последните години сме изградили над 20 км мрежа и сме осигурили спестяване на около 70 хил. тона годишно вредни емисии“, заяви кметът.До участие в търгове за големите инфраструктурни проекти няма да се допускат фирми, чиито договор е бил прекратяван заради некачествена работа, включени в списъка в Агенцията за обществените поръчки, каза още Фандъкова.Тя увери, че  По думите на кмета за последните 2-3 години са наложени санкции за над 2 млн. лева. Фандъкова гарантира, че не се плаща за лошо и некачествено свършена дейност. ", "date": "2017.10.31", "title": "Дондуков готов изцяло до 20 дни, пускат движението"}
{"url": "https://offnews.bg/politika/lobita-ili-glupost-svaliha-zdravnia-ministar-668373.html", "text": "Подалият оставка като министър на здравеопазването проф. Николай Петров \"със сигурност е очернен\", а причината са подготвяните от него промени, които засягат много интереси, например на фармацевтичния бизнес. Такъв извод направи директорът на болница \"Света Екатерина\" проф. Генчо Начев в студиото на Нова тв тази сутрин.В здравеопазването има много пари - това е третият по големина бюджет в държавата, но \"това са укорими деяния и няма как да бъдат оправдани\", заяви обаче Мими Виткова, бивш министър, а сега в един от здравните фондовете, също в коментар за телевизията. от времето, по което той беше директор на ВМА. Парите - над 1.6 милиона лева, отишли при бащата на внука му Явор Цонев. Това разкрива одитен доклад на Министерството на отбраната, резултатите от който бяха огласени от bTV и който е бил пратен на прокуратурата, но тя е отказала да образува досъдебно производство. Оказва се обаче, че има фрапиращо нарушение, заради което консорциум \"Ортопедие-Инвекс\" не само не е трябвало да спечели поръчката, а е трябвало да бъде отстранен още на най-ранния етап - в документацията липсва БУЛСТАТ или ЕИК на изпълнителя.Днес и Генчо Начев, и Мими Виткова поставиха въпроса къде е комисията във ВМА, която е допуснала това.В нея има финансист, юрист, специалисти от съответната област, технически лица - при липса на Булстат и ЕИК те е трябвало да не допуснат отварянето на втория плик с ценовата оферта на дадената фирма. Освен това директорът, който няма право да ръководи комисията, носи цялата отговорност за решенията ѝ и трябва да е \"много глупав човек\", ако съзнателно поиска нарушаване на закона - а проф. Петров не е такъв.Мими Виткова\"Тази комисия, която е допуснала това дружество, свършила ли си е работата? Там има юристи, как е възможно фирма без данъчна регистрация - тя няма Булстат, няма ЕИК, да участва въобще? И на всичкото отгоре да спечели. Проф. Петров правилно се обръща и казва: \"Това е комисията, която е казала, че всичко е законно и аз, съответно, съм избрал най-ниската цена\", но от морална гледна точка това е укоримо и няма как да бъде оправдано\", коментира Виткова.Според директора на \"Св. Екатерина\" цялата работа е \"скроена\". \"100 на 100 има нарушени интереси. Ценните хора, като професионалисти и стойностни като хора, не са толкова много, а ние правим всичко възможно да ги очерним\", заключи той. Мирише ми на сценарий, каза той и все пак допълни, че не може да каже доколко проф. Петров има вина.На въпрос чии може да са нарушените интереси, той отговори, че в здравеопазването се въртят милиарди - \"само НЗОК върти 3.825 млрд., да не говорим за още 400 млн. в здравеопазването\", а интересите можели да бъдат например във фармацевтичната индустрия. \"Готвеха се промени в търговете за лекарства. Подготвяха се правила за контрол на качеството на медицинската дейност, каквито няма в България - това ще наруши много интереси\".\"Цялата история е кокошкарска. Няма как пред очите на толкова хора да вкараш зет си в изпълнение на две обществени поръчки. В края на краищата се стига до публичното огласяване. На фона на тежките проблеми в здравеопазването се занимаваме с поредните безумия\", коментира пък Виткова и подчерта, че \"в системата има много интереси - това е третият по големина бюджет в държавата след републиканския и на НОИ\".\"Доведохме здравната система не до пазар, това е вече някаква сергия\", допълни тя.Според проф. Начев сега министър на здравеопазването трябва да стане човек от екипа на Николай Петров, за да не \"започнем отначало, защото това би означавало здравеопазването да остане в същата ситуация.", "date": "2017.10.31", "title": "Лобита или глупост свалиха здравния министър"}
{"url": "https://offnews.bg/112/edin-i-sasht-shofior-karal-i-na-otivane-i-na-vrashtane-katastrofiralia-668369.html", "text": "Един и същ шофьор е возил пътниците и на отиване от Бургас за София сутринта и на връщане от столицата до морския град вечерта в автобуса на \"Юнион Ивкони\", който „Пътувах сутринта от Поморие със същия шофьор, караше само той, и на връщане също беше сам”, заяви Галя Василева, една от пострадалите при обръщането на автобуса.Катастрофата стана между Зимница и Карнобат.При инцидента пострадаха 10 от общо 31 пасажери. За късмет при пропадането на возилото в канавката няма тежко ранени и загинали.Според управителя на \"Юнион Ивкони\" Георги Атанасов по документи шофьорът е трябвало да кара само по курса от София за Бургас, но не изключи възможността шофьорите на фирмата да са се споразумели да са се разменили и въпросният служител да е поел два дълги курса в рамките на един ден.", "date": "2017.10.31", "title": "Един и същ шофьор карал и на отиване и на връщане катастрофиралия автобус"}
{"url": "https://offnews.bg/obshtestvo/ryanair-veche-leti-ot-plovdiv-do-briuksel-8-evro-bileti-do-2-noemvri-668377.html", "text": "Нискобюджетната авиокомпания Ryanair вече изпълнява полети от Пловдив до Брюксел. На 30 октомври официално бе даден старт на новия маршрут.Всяка седмица от летището в Пловдив може да летите до общо 4 дестинации с Rynair - Милано, Франкфурт, Брюксел и Лондон.За да отпразнува новата си дестинация, авиокомпанията пусна билети Пловдив-Брюксел за 7.99 евро за пътувания през ноември и декември. Тези цени са валидни до 2-ри ноември.Пловдив-Брюксел ще се изпълнява два пъти седмично, като билети на горепосочената цена може да си купите от сайта на компанията.", "date": "2017.10.31", "title": "Ryаnair вече лети от Пловдив до Брюксел, 8 евро билети до 2 ноември"}
{"url": "https://offnews.bg/obshtestvo/ne-sekta-a-dizajnerska-droga-uvredila-momcheto-koeto-prebi-meditcins-668371.html", "text": "Ново поколение наркотици най-вероятно стои в основата на промяната в поведението на момчето, което преби медицинска сестра в Пирогов, избяга от болницата и след това се самоуби. Това заяви Димитър Карагегов от Българското либертарианско общество пред бТВ.Вчера бащата на 18-годишния Калоян Милев допусна, че синът му е започнал да се държи неадекватно заради влиянието на секта. Така той обясни, че детето му спряло да тренира бокс, да се вижда с приятелката си и това че започнал да говори за демони, дяволи и че на небето го очаква златна каляска.Според Карагегов обаче това е малко вероятно докато през последната година у нас е навлязла масово т. нар. дизайнерска дрога.Според него изследванията на младежа са установили само наличие на канабис, защото употребата на тревата може да бъде засечена дълго време след употребата ѝ.Според него на пазара у нас се предлагал масово много опасен синтетичен канабис. Белият прах се разтварял във вода и с него се обработвали цигари с чай. Влиянието му обаче нямало нищо общо с тази на растението - водела до маниакално поведение и тежки увреждания.", "date": "2017.10.31", "title": "Не секта, а дизайнерска дрога увредила момчето, което преби медицинска сестра и се самоуби"}
{"url": "https://offnews.bg/ikonomika/bivsh-ministar-na-oresharski-si-kupi-tetc-varna-668414.html", "text": "Чешката компания ЧЕЗ избра за купувач на ТЕЦ \"Варна\" компанията \"Сигда\" ООД.Варненското дружество е предложило най-висока цена за топлоцентралата, която е с инсталирана мощност от 1260 мегавата. Сигда е собственост на бившия министър на транспорта, съобщенията и информационните технологии в правителството на Пламен Орешарски Данаил Папазов. В компанията той е съдружник с дъщеря си Ивелина Папазова, а синът му Станислав Папазов е съуправител. Финализирането на сделката ще чака одобрение от КЗК.На миналогодишните президентски избори Папазов бе кандидат за вицепрезидент в тандем именно с Орешарски, а двойката им получи подкрепата на ДПС.ТЕЦ Варна не работи от 2015 г. заради неизпълнени екоизисквания.ЧЕЗ планираше да продаде централата заедно с електроразпределителния си бизнес, но после се отказа от сделка в пакет.  Все още не се знае дали ще има и втора продажба. От чешката компания на няколко пъти обявиха, че нямат планове да продават бизнеса си у нас на всяка цена.", "date": "2017.10.31", "title": "Бивш министър на Орешарски си купи ТЕЦ Варна"}
{"url": "https://offnews.bg/nashite-avtori/res-xli-tikvizatcia-668378.html", "text": "Докато Македония в момента се отказва от “антиквизацията”, ние продължаваме напред с “тиквизацията”.***Властта у нас: mostly harmful. Средна класа на държавна заплата? Seriously?!***Опитът за закон “КТБ”: толкова е просто, че чак е болезнено. Опит за втори грабеж, и всъщност трябва да му викаме “Законът Дунарит”. Вместо държавата да вземе, каквото е останало, Дебелия иска да догепи през синдиците. И досега няма справка кой какво и на кого дължи, какви активи и на каква цена – само разправия между “котараците” и Пеевски.***Но правосъдието в момента е работа само за богати хора.***Антикорупционният закон: нищо, nihil. Той няма дори да понечи да посегне на компрадорския “елит”, който ви управлява.***Пропаганда с елемент на истина: стар номер, още от Протагор. И пробутване на хипотези като факти.***ГЕРБ се опитаха чрез “подводници” като Паргов да съборят Нинова (но най-вече чрез свинаря Гергов, клиент на ББР, който вече никак не крие, че е “гербаджия”).***А всъщност всичко това е БКП, по един или друг начин. Накратко, БКП е на власт от 1946 насам, буквално.***Макар останал сам срещу себе си, да попитам: искате ли и децата ви да живеят в тази корупция, в тупанската държава на Пеевски и на БКП? Къде е отпорът на премазания от ГЕРБ-БСП-ДПС бизнес, защо нe се говори за принудата? И вие ли чакате Тупанбаши да умре (досущ както “десните”), за да си спомните за развитието, за благоденствието на другите бивши “варшавски” държави?***Или просто сме се нагласили към статуквото, живеем си и, само от време на време, скърцаме със зъби? Къде са мъжете, къде е нашият капитан Михалис? Argumentum ad misericordiam?***Въпрос и към “десните”: знаете ли нещо за българите, които не могат да си позволят нищо? Извън домашната ракия и хляба? Аз имах възможността да обиколя днешна България, особено северна, покрай предната парламентарна кампания, и се ужасих.***Десни, леви, център – идете да видите тези хора, премазани от крайната бедност на гербаджийско-бесепарския модел, при който “закусва” само местният деребей и неговите “honchos”.***And you know what? Вярвам, че може да се живее и другояче, че от втория свят можем да прекрачим, поне донякъде, в първия. Без да слугуваш на дебелите. На вниманието на единия дебел, помпиеринът: България на ГЕРБ е най-бедната и най-корумпирана държава според ЕС; най-несвободната (109 място по свобода на словото, токуу по средата от 200 и кусур държави), най-изостаналата като инфраструктура, особено по отношение на пътищата (там сме горе-долу като Свазиленд, известна единствено с това, че местният крал има десетки черни съпруги).***България при правешкия “калъп ГЕРБ” е критерий за дъно – докато ви обясняват, че всичко е повече от наред.***Да парафразираме Еко: националпопулизмът е последното убежище на обидените от живота. И печелят не привържениците, а брокерчетата на тая “стокица” като Валери.***Валери и ОП: мы не утописты. Мы знаем, что любой чернорабочий и любая кухарка и т.н. Но ето че се оказахме утописти – и нашата готвачка се оказа пожарник. Или имате когнитивни проблеми?***Валери, впрочем, си отива буквално – ще бъде “похарчен” като бушон. Иначе ДПС няма да продължават да подкрепят тихо. Т.е. Валери е тръгнал up shit creek without a paddle.***Понеже все пак съм ентомолог, а не бръмбар: у нас царува антисинергичният ефект. Защо? Защото разказвачът от традиционните вътрешни групи е заменен от телевизора. (Индивидуалистично настроените отдавна са емигрирали.)***Но: смесването на нивото на индивида с нивото на общественото ниво на мислене е познато в антропологията като “великолепната, екологична грешка”; това е просто смесване на личността с културата.***Няма щастливи философи. Хеле пък аз, незаконният син на Парменид.NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2017.10.31", "title": "Res XLI: Тиквизация"}
{"url": "https://offnews.bg/politika/gerb-otgovoria-na-kiril-dobrev-nevazmozhno-e-da-upravliavame-s-bsp-668387.html", "text": "Изпълнителната комисия на ГЕРБ ще продължи да опровергава лъжите на БСП за възможно коалиционно управление между двете партии, съобщиха от партията на Бойко Борисов.Повод за реакцията на ГЕРБ са думите на заместник-председателя на Националния съвет на БСП Кирил Добрев за възможно съвместно управление. Няколкократно в интервюто му по Би Ти Ви на 30.10.2017 г., Добрев заяви („Нормално е, ако БСП бъде първа политическа сила, да покани ГЕРБ. Нормално е, ако ГЕРБ се съгласи, да търсим начини за решаване.“; „Днес се разминаваме, пак казвам – днес се разминаваме, след три години може да се съберем.“), цитират думи на Добрев от ГЕРБ. За пореден път заявяваме категорично, че за ГЕРБ е невъзможно и неприемливо да управлява заедно с БСП. Никога и под никаква форма подобна коалиция не е била обсъждана нито вътре в ГЕРБ, нито с представители на БСП. Припомняме, че ИК на ГЕРБ реши да предложи на Националното събрание на 26.11.2017 г. да приеме изрична декларация, в която се казва, че партията няма да управлява заедно с БСП.", "date": "2017.10.31", "title": "ГЕРБ отговоря на Кирил Добрев: Невъзможно е да управляваме с БСП"}
{"url": "https://offnews.bg/zimni/v-shvetcia-se-izgavriha-s-tereza-johaug-668385.html", "text": "На шега с вкус на балсам за устни стана жертва олимпийската и седемкратна световна шампионка в ски бягането Тереза Йохауг от Норвегия.Тя изтърпява наказание от 18 месеца заради положителна допинг проба за анаболния стероид клостебол.По думите й веществото е попаднало в организма чрез балсам за устни, даден й от лекаря на тима.Именно за това се хванаха съседите от Швеция, където при представянето на отбора по ски бягане за новия сезон и целите пред него на журналистите бяха раздавани именно балсами за устни от един от спонсорите - компанията Vattenfall.Всички присъстващи веднага направиха връзка с Йохауг, а от федерацията се опитаха да замажат гафа, като казаха, че всичко е плод на случайност.\"Хаха, чиста случайност. Няма нищо общо с Норвегия и Йохауг\", коментира пресаташето на федерацията Лота Ернберг.Спортният директор на отбора Юхан Сарес явно няма същото чувство за хумор, защото изрази съмнения, че това е случайно.\"Със сигурност от страна на шведските спортисти няма задна мисъл. Не смятам, че станалото е забавно\", казва Сарес.От компанията казаха, че просто са им останали много рекламни бройки и са ги раздали като жест към пресата.\"Извиняваме се на всички засегнати. Тези, които си взеха от балсама могат да са спокойни за своите допинг проби. Със сигурност продуктът не съдържа клостебол\", коментира представителката на фирмата Емили Нурлун.Все пак кошът с подаръчни балсами е бил прибран, след като предизвикал такова внимание.", "date": "2017.10.31", "title": "В Швеция се изгавриха с Тереза Йохауг"}
{"url": "https://offnews.bg/analizi/biudzhet-2018-riskuva-dalgosrochnoto-fiskalno-zdrave-na-darzhavata-668410.html", "text": "На практика Бюджет 2018 е просто една влошена версия на Бюджет 2017. Правителството продължава с прилагането на същите порочни практики на по-високи разходи в отсъствието на структурни реформи и увеличения в данъчната тежест, които ще влошат бизнес средата и ще ударят доходите на работещите. И, разбира се, най-голямото разочарование на новия бюджет е, че той отново не е балансиран, въпреки че е налице идеална възможност това да бъде осъществено.Икономиката тази година расте с най-високите си темпове от 2009 г. насам, което сериозно повиши данъчната събирателност и вдигна приходите повече от очакваното. Освен това, в разходната част също бе отбелязано изненадващо подобрение – реалните разходи на правителството през тази година ще се окажат доста под първоначално планираната сума, според последните изчисления на МФ. Поради това, в крайна сметка 2017 година няма да завърши с бюджетен дефицит, освен ако правителството отново не измисли някакъв огромен капиталов разход, в който да налее няколкостотин милиона през декември.Защо отново се планира дефицит?Но въпреки тази идилична фискална ситуация, министерството на финансите отново планира дефицит през следващата година и дори годината след нея. Защо? Ами явно просто защото може. Спомнете си, че и през 2016 г., когато се обсъждаше бюджета за 2017 г. Забележете, че Бюджет 2018 залага дефицит в условията както на най-високия икономически растеж от 2009 г. насам, така и на повишение в данъците и осигуровките. Това е един крайно безотговорен подход, който може да ни вкара във фискална криза в дългосрочен план, когато трендът се обърне и настоящият икономически бум намери своя край.Основната причина, поради която фискалната позиция на България не се влоши твърде много, когато настъпи кризата след 2009 г. бе, че в годините непосредствено преди това бюджетът трупаше излишъци. Бюджетът разполагаше с буфер, който го защити от силно отрицателния ефект, който резкият спад в икономическия растеж имаше върху данъчната събирателност. Именно поради това докато други държави бяха изправени на ръба на фискална криза, България беше една от страните с най-добри фискални показатели в ЕС.Нито се заделят пари за \"черни дни\", нито се погасява дългСега обаче такъв буфер нямаме и явно няма да имаме. Към момента данъчната събирателност бива значително подсилена от факта, че икономиката расте на рекордни за последното десетилетие нива. И въпреки това, фискалната политика на правителството е такава, че бюджетът ще продължи да е в дефицит. Представете си какво ще се случи, ако тази данъчна събирателност падне до кризисните нива. Тогава, ако правителството продължи да поддържа настоящото ниво на разходи, не говорим просто за по-големи дефицити, а за рекордно високи дефицити.Обръщайки поглед към политиката по дълга виждаме, че според проектобюджета, нивото на държавния дълг привидно ще се подобри през 2018 г. МФ очаква понижение в съотношението на държавния дълг към БВП до 22,3%. Това обаче ще се дължи на по-високия растеж на БВП, а не на съкращаване в размера на самия дълг. Номиналната стойност на държавния дълг се прогнозира да е 23,5 млрд. лв. към края на 2018 г., което на практика е същото ниво като настоящото – разликата спрямо сегашното ниво е с около 0,1 млрд. лева надолу.Тоест, в крайна сметка, в условията на икономически бум и изненадващи бюджетни излишъци, правителството нито заделя спестявания за \"черни дни\", нито погасява държавен дълг. Точно обратното. Разходите се вдигат толкова много, че дори въпреки парарелното увеличение на данъчната тежест, бюджетът пак се планира да е на дефицит в идните няколко години до 2020 г.Безразборно се наливат пари в нереформирани секториПравителството планира да увеличи разходите с общо над 4 млрд. лв. до 39,3 млрд. лв. И ако хвърлим поглед върху по-високите разходи, разписани в дискреционните мерки в бюджета (тези мерки, които въздействат върху основните фискални показатели), виждаме, че те ще отидат за по-високи заплати, пенсии и други социални помощи. Проблемът е че мащабно увеличение на разходите се планира в отсъствието на необходимите структурни реформи в съответните сектори.Образованието и пенсионната система са два сектора, които имат спешна нужда от структурна реформа. Заплатите на учителите са на нивото на средните за страната и растат парарелно с тях година след година. Въпреки това, качеството на образованието продължава да се влошава. Как точно правителството се надява, че ако заплатите започнат да се увеличават, тази тенденция магически ще се обърне? Да правиш едно и също нещо и да очакваш различен резултат е дефиницията на лудост. Това, което трябва да се направи в сферата на образованието, е да се проведе структурна реформа, която да стимулира по-ефикасното усвояване на финансиране в образованието и да доведе до повишаване на качеството на образованието.Сходна е и ситуацията в пенсионната система, само че още по-лоша. Пенсионната система е на практика фалирала – дефицитът във фонд \"Пенсии\" е по-висок от приходите, според данните на НОИ. Причината е, че разходопокривният модел, който характеризира държавното обществено осигуряване, е абсолютно нерентабилен в дългосрочен план. С постоянното увеличение на съотношението на пенсионери към работещи този дефицит ще продължи да се влошава – наливането на повече пари няма да промени това. Именно затова и този сектор има нужда от фундаментална структурна реформа. В противен случай в дългосрочен план влошаващото се финансово състояние на фонд \"Пенсии\" е способно да причини фискална криза само по себе си.Приходната политика вдига данъци и отблъсква инвестицииС това обаче разочарованията от Бюджет 2018 не се изчерпват. Вместо да предприеме някаква по-сериозна политика за стимулиране на спестявания и инвестиции чрез дерегулация и съкращаване на данъци, правителството прави обратното – вдига данъчната тежест. Увеличават се както минималните осигурителни доходи (МОД) с 3,9%, така и ставката по вноските към фонд \"Пенсии\" с 1%. С това се цели да се вдигнат осигурителните приходи и да се замаскира плачевното финансово състояние на държавното обществено осигуряване, за което споменах горе. Както и, разбира се, да се забави, поне в краткосрочен план, влошаването на неговото финансово състояние вследствие на увеличението на пенсиите.За всички, които са обнадеждени от вдигането на пенсиите, помнете, че то се осъществява само благодарение на по-висока данъчна тежест. Младото и работещо поколение ще плати за това увеличение – с по-ниски нетни доходи и по-малко работни места, отколкото иначе, заради повишението в разходите на бизнесите. Данъчната тежест върху труда в България вече се е повиши веднъж през 2017 г. и явно ще се повиши отново през 2018-а.  на белгийския институт Молинари, реалната данъчна тежест върху труда у нас се е покачила от 37,57% през 2016 г. на 38,39% през 2017-а. А в Бюджет 2017 бяха вдигнати само осигурителните вноски, без МОД, т.е. сега ефектът ще е още по-голям.Вместо да стимулира инвестиции, подобна политика прави точно обратното – отблъсква ги. А не е като в момента да има наличен сериозен наплив на преки чуждестранни инвестиции. През последните години те всъщност намаляват и нивата им са по-ниски от тези преди кризата. Вместо обаче да мисли как да обърне тази тенденция, чрез подобна политика на увеличаване на данъците върху труда (защото \"осигуровките\" са си точно това), правителството само ще я засили.Новият бюджет е просто един по-лош ремикс на предишнияВъпреки че за момента това не е очевидно, фискалната политика, която се следва в този Бюджет 2018, е изключително рискована. Вместо да спестява, за да предпази фиска от евентуална бъдеща криза и да съкращава данъци, за да привлече инвестиции, правителството увеличава държавните разходи напълно безразборно. Без да провежда каквито и да е реформи с цел оптимизация на тези разходи. Не се заблуждавайте. С такава бюджетна рамка една евентуална икономическа криза със сигурност ще бъде последвана и от фискална такава.", "date": "2017.10.31", "title": "Бюджет 2018 рискува дългосрочното фискално здраве на държавата"}
{"url": "https://offnews.bg/nashite-avtori/9-deviza-za-helouin-ot-ventci-mitcov-668352.html", "text": "Понеже наближава Хелоуин и са нужни различни девизи, да дам малко идеи, а вие ще си ги доразвиете според убеждения, идеали и партийна принадлежност:1. (умерено националистически девиз) \"Когато американците започнат да ядат таратор и да пият джанковица, аз ще започна да празнувам Хелоуин\".2. (либерален девиз - Да, България) \"Хелоуин ни прави по - добри и по - умни и по - красиви! Да сме Халоуин, да сме да!!!\".3. (консервативен девиз) \"Тоя празник го празнуват само членовете на демократическата партия в САЩ! Удри, бай Тръмпе!\".4. (радикално националистически девиз) \"Започнахте ни с Ран - Ът, удавихте ни в Кеймтрейлс, разбихте ни с Хаарп а сега искате да ни довършите с Хелоуин! Не на НАТО, да на мартениците и баницата с праз!\".5. (БХК девиз) \"Подадохме доклад до НАТО да удари България, защото в Джъмбо няма трансджендър маски за Хелоуин!\".6. (екологичен девиз) \"Да на Хелоуин, не на застрояването на Корал!\".7. (либертариански девиз) \"Да на Хелоуин, не на данък Хелоуин!\".8. (социалистически девиз) \"Не на ограбването на бедните за маски на Хелоуин! Искаме повече държава в празниците! Искаме данък \"западни празници\" за богатите и 3 процента облекчение за купуване на сладкиши за бедните по време на празника! Искаме и Орешарски, но това е за друг празник!\"9. (ДСБ девиз) \"ВСИЧКИ СТЕ КОМУНИСТИ!\" (тука не се говори за Хелоуин, но няма значение)...", "date": "2017.10.31", "title": "9 девиза за Хелоуин от Венци Мицов"}
{"url": "https://offnews.bg/futbol/ludogoretc-e-naj-niskiat-otbor-v-evropa-668366.html", "text": "Играчите на Лудогорец са с най-нисък среден ръст във всички европейски първенства. Това изчисли швейцарската обсерватория “CIES”, цитирана от \"Меридиан Мач\".Подопечните на Димитър Димитров са с общ ръст 176,98 см и оглавяват класирането, изпреварвайки словашкият Жилина, чийто футболисти са високи общо 178,51 см, както и кипърския АЕК (Ларнака) със 178,54 см.На четвърто място тази класация се нарежда друг български тим - Ботев (Пловдив). Играчите на Николай Киров са високи средно 178,59 см. Съвсем малко по-ръстови са футболистите на градския съперник Локомотив - 178,89 см, което нарежда “Смърфовете” на деветото място в цяла Европа.Най-ниският играч на Лудогорец е левият защитник Натанаел със своите 166 см. Един сантиметър по-висок е Вандерсон (167 см), а два - Жуниор Кишада (168 см). Само шест футболисти на родния шампион са с ръст над 182 см.Топ 5 на първенствата имат само двама представители при най-ниските - Селта е пети (178,63 см), а лидерът в Премиър лийг Манчестър Сити е осми със своите 178,97 см.Най-високият отбор в Европа е миналогодишният палач на Лудогорец в Лига Европа - Копенхаген. Датчаните са със среден ръст 186,21 см. Следват полския Краковия (186,61 см) и германския Шалке 04 (186,15 см).", "date": "2017.10.31", "title": "Лудогорец е най-ниският отбор в Европа"}
{"url": "https://offnews.bg/sviat/rejtingat-na-tramp-dostigna-nov-minimum-668365.html", "text": "Популярността на американския президент Доналд Тръмп достигна нов минимум - само 33 процента от американците одобряват дейността му. Това показват нови данни от социологическо проучване на агенция Галъп.Според данните от проучването на 29 октомври 33 процента от участниците се изказват в подкрепа на Тръмп, а 62 процента дават на неговата работа незадоволителна оценка.В анкетата са участвали 1500 души, а процентът на грешка е три на сто.В периода 26-28 октомври подкрепата за Тръмп се запази на равнище от 35 процента. През целия октомври този показател не превиши 39 на сто.Предишният \"антирекорд\" бе регистриран на 14 август, когато Тръмп събра подкрепа от едва 34 процента от американците, докато 61 на сто бяха против него.Пик в подкрепата за американския президент, без да се брои първата му седмица в Белия дом, бе регистриран на 11 март, когато 45 процента от американците одобряваха дейността му. На обратното мнение бяха 49 на сто.Рейтингът на демократите Барак Обама и Бил Клинтън - предшественици на Тръмп, никога не са падали съответно под 38 процента и под 37 на сто.Нивото на подкрепа за президента Джордж Уокър Буш веднъж падна до 25 процента.", "date": "2017.10.31", "title": "Рейтингът на Тръмп  достигна нов  минимум"}
{"url": "https://offnews.bg/obshtestvo/niama-da-ima-voda-na-chetiri-mesta-v-stolitcata-668320.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Монтаж на спирателен кран на ул. „Река Осъм“, жк. „Яворов“, налага спиране на водоподаването от 9:30 до 18:30 часа на ул. „Николай Ракитин“ от ул. „Цар Иван Асен II“ до ул. „Лакатница“; ул. „Река Осъм“ от ул. „Николай Ракитин“ до ул. „Светослав Тертер“, блокове: №68, 77, 78.Заради монтаж на спирателни кранове на ул. „Цар Симеон“, жк. „Илинден“, се налага спиране на водоподаването от 9:00 до 21:00 часа на ул.„Цар Симеон“ от ул. „Вита“ до бул. „Константин Величков“; по ул. „Насте Стоянов“ от ул. „Цар Симеон“ до ул. „Цар Иван Александър“; по ул. „Зографски манастир“ от ул. „Цар Симеон“ до бул. „Тодор Александров“ и бл.127. Изместване на пожарен хидрант на ул. „Ген. Асен Николов“ , жк. „Люлин“ 9, налага спиране на водоподаването от 9:30 до 16:30 часа на бл. 961, бл. 962, бл. 963, бл. 964. Във връзка с реконструкция на уличен водопровод на ул. 185, вилна зона „Американски колеж“, се налага спиране на водоподаването от 10:00 до 20:00 часа на Вилна зона „Американски колеж“. ", "date": "2017.10.31", "title": "Няма да има вода на четири места в столицата"}
{"url": "https://offnews.bg/obshtestvo/polovinata-balgari-smiatat-che-zhiveiat-v-demokratichna-strana-668383.html", "text": "Малко повече от половината от българските граждани смятат, че България е демократична страна, докато 41% са на обратното мнение. Това показват данните от проучването на изследователски център „Тренд“, възложено от Института за дясна политика.Изследването е проведено между 3 и 10 октомври 2017 г. сред 1004 пълнолетни български граждани по метода „лице в лице“.Според данните се наблюдават различия по възраст и тип населено място. Най-младите и живеещите в столицата са по-убедени, че България е демократична страна спрямо общата картина, докато в селата например преобладава мнението, че България не е демократична страна.55% от всички български граждани смятат, че демокрацията е добра форма на управление за България, докато 29% са на обратното мнение. Тук отново личат подобни демографски зависимости сред най-младите и живеещите в столицата.Проява на демократичен инстинкт са и данните относно твърдението дали в България е добре всичко да се решава от един човек или властта трябва да бъде разпределена между множество хора.Една трета от всички анкетирани споделят, че е най-добре начело на страната да има един човек, който да решава всичко, докато 54% смятат, че е по-добре властта да бъде разпределена между множество хора.Данните от предишните въпроси намират и още едно потвърждение в резултатите от следното питане „Вие лично смятате или не смятате, че изборите са най-добрият механизъм за определяне на властта?“, като 67% отговарят утвърдително, докато 19% са на обратното мнение.", "date": "2017.10.31", "title": "Половината българи смятат, че живеят в демократична страна"}
{"url": "https://offnews.bg/112/moskovski-naredi-proverka-na-iunion-ivkoni-sled-avtobusnata-katastrofa-668382.html", "text": "Министърът на транспорта Ивайло Московски разпореди незабавна комплексна проверка на фирма \"Юнион Инкони\" след . При нея пострадаха най-малко 10 души, когато автобус, пътуващ от София към Слънчев бряг с 31 пътници, се преобърна на магистрала \"Тракия\", между Зимница и Карнобат. Според управителя на фирмата Георги Атанасов инцидентът станал, когато кола засякла автобуса.За няколко дни инспекторите на Изпълнителна агенция „Автомобилна администрация“ ще проверят цялостната дейност на превозвача, като ще обърнат специално внимание на организацията на превозите, графиците и спазването на изискванията за почивките на водачите, както и всички необходими документи за осъществяването на транспортната услуга, се казва в прессъобщение на министерството.Според една от пострадалите - Галя Василева, .Резултатите от проверката ще бъдат предоставени на разследващите органи, уверяват от министерството.Оттам допълват, че екипите на \"Автомобилна администрация\" ще проверят в какво състояние са автобусите за обществен транспорт на пътници и товари на всички фирми, като обърнат специално внимание на състоянието на гумите, спирачните системи, светлините и общото техническо състояние. Инспекторите ще следят за спазването на времената за управление и почивка на водачите, както и за наличието на всички необходими документи.", "date": "2017.10.31", "title": "Московски нареди проверка на Юнион Ивкони след автобусната катастрофа"}
{"url": "https://offnews.bg/tehnologii/superhosting-bg-otchita-19-rast-pri-instalatciite-na-onlajn-magazini-668384.html", "text": "През последните дванадесет месеца броят на онлайн магазините, хоствани от най-голямата българска хостинг компания , е нараснал с 19% спрямо предходния период. Компанията представи актуални данни за развитието на този сегмент на българския пазар, базирани на статистика от нейните сървъри. Статистиката обхваща седемте най-популярни платформи за онлайн магазини и не включва т.нар. къстъм разработени проекти, както и някои по-малки платформи с пренебрежимо малък брой инсталации. Общият ръст при броя на инсталациите през последните три години пък е 37 процента.Към момента на първо място сред най-популярните платформи с осезаемо предимство е OpenCart с 37.2% дял. На второ място за същия период се нарежда Woo Commerce, което представлява разширение (т.нар. плъгин) за системата WordPress. Тя е с 29.5% дял на инсталациите, но е лидер по друг важен показател – най-висок растеж за последните три години от малко над 50 процента. На трета позиция по общ дял към момента се нарежда Prestashop с 11.7%, следвана от Joomla Virtuemart с 8.4%, а челната петица се допълва от системата Magento с 5.7 процента.Към момента в световен мащаб безапелационен лидер е WooCommerce. Онлайн магазините, базирани на нея, са над 31 000 000, което е 28% от всички проекти в света.„Броят на онлайн магазините в България расте устойчиво и отчитаме засилен интерес както от страна на утвърдени компании, търсещи нови канали за продажби, така и от стартиращи предприемачи, чиито бизнес още в началото е изцяло онлайн базиран. Безспорно от ключово значение за позитивната тенденция е наличието на отворени платформи, позволяващи лесно изграждане и поддържане на интернет магазини“ - споделя Методи Дреновски, управител на СуперХостинг.БГ.Компанията отчита и устойчив ръст в броя на клиентите на своята платформа Shopiko, предлагана като услуга, които вече са над 3000. С нея всеки желаещ може да си създаде пълноценен онлайн магазин за броени часове, без да има технически познания, а заплащането става чрез достъпен месечен абонамент.“Напоследък наблюдаваме засилен интерес към платформите от типа „софтуер като услуга“. Нашият екип се стреми да улесни по всички възможни начини уеб предприемачите. Освен че предлагаме една от най-лесните и достъпни платформи от типа SaaS, сме улеснили и работата с всички останали популярни системи за онлайн магазини. Те могат да бъдат инсталирани от клиентите с няколко клика направо в нашия хостинг панел, а в добавка сме създали и допълнителни инструменти за по-лесното им управление като WP Manager by SuperHosting” - добавя още ръководителят на българската хостинг компания.", "date": "2017.10.31", "title": "СуперХостинг.БГ отчита 19% ръст при инсталациите на онлайн магазини у нас през последните дванадесет месеца"}
{"url": "https://offnews.bg/bojni/istoricheski-medali-za-nashi-karateki-na-svetovnoto-v-ispania-668370.html", "text": "Блестящо представяне на националния ни отбор по карате на 10-ото световното първенство по олимпийско карате в Испания донесе на България два сребърни медала.Престижният турнир за младежи и девойки от 14 до 21 години се състоя от 25-и до 29-и октомври в Тенерифе. В него участваха 1743 състезатели от 109 държави.За среброто се пребориха Ивана Каменова, в категория 54 кг при кадетките /14-15г./ и европейската ни шампионка от тази година - Ивет Горанова, която се представи отлично в категория 59 кг при девойките /16-17г./. За първи път нашите каратистки се връщат с два сребърни медала от първенство от такъв ранг.По пътя към грандиозния си успех, световната вицешампионка Ивана Каменова преодоля 5 състезателки. Тя буквално разгроми представителките на Украйна /3-1/, Швейцария /5-2/, Египет /2-1/, Швеция /1-1, съдийско решение/, Канада /1-0/.На финала отстъпи пред сръбкинята Ивана Перович.Златното момиче на родното карате Ивет Горанова записа 5 победи срещу представителките на Испания /1-ви кръг, резултат 1-0/, Унгария /2-ри кръг, резултат 4-2/, Франция /3-ти кръг, резултат 5-4/, Мексико /четвъртфинал, резултат 4-2/ и Англия /полуфинал, резултат 3-0/.Съдийско решение препъна Ивет на финала и борбата й за златото. С 3:2 гласа медалът бе присъден на Кимбърли Нелтинг от Люксембург, а нашето момиче остана второ.Със силното си представяне на Световното първенство националите ни, водени от старши треньора Роксанда Атанасов, направиха силна заявка за първите места на Младежката олимпиада през 2018 в Буенос Айрес, както и за Олимпийските игри в Токио 2020.", "date": "2017.10.31", "title": "Исторически медали за наши каратеки на световното в Испания"}
{"url": "https://offnews.bg/obshtestvo/62-ot-balgarite-tvardiat-che-viarvat-v-bog-no-ne-iskat-tcarkvata-da-668375.html", "text": "62% от българите заявяват, че вярват в Бог. Това показват данните от изследване на агенция \"Тренд\".Според проучването жените са по-религиозни от мъжете, като три четвърти от анкетираните дами заявяват, че вярват в Бог, докато само половината от мъжете споделят същото мнение.При най-младите (18-29 г.) също личат по-ниски стойности на въпроса дали вярват в Бог. Най-религиозни се оказват живеещите в селата като близо три четвърти от тях вярват в Бог. В столицата дяловете на вярващите и невярващите са относително равни.Въпреки високите стойности на вяра в Бога, повече от половината от всички анкетирани посещават религиозни храмове само по празници.Светският характер на държавата не се подлага на съмнение. 60% от всички запитани не са съгласни религиозните институции да играят роля в управлението на държавата. Едва една четвърт са на обратното мнение.Тук отново отчитаме динамика при различните демографски групи, като живеещите в столицата са най-скептични към по-сериозната роля на църквата в държавните дела, докато една трета от живеещите в селата подкрепят това. Въпреки различията, във всички демографски групи преобладава несъгласието Църквата да играе роля в управлението на държавата.Близо една трета от всички респонденти споделят мнението, че религията е много важна част от живота им, а 58% са на обратното мнение.", "date": "2017.10.31", "title": "62% от българите твърдят, че вярват в Бог, но не искат църквата да се меси"}
{"url": "https://offnews.bg/ikonomika/sas-zakona-si-peevski-se-domogva-do-emko-petrol-i-drugi-aktivi-pisha-668381.html", "text": "Законопроектът на Делян Пеевски за КТБ е опит за домогване до апетитни парчета от масата на несъстоятелността на КТБ. Вносителите искат да вкарат ЕМКО, \"Петрол\" и други активи в обсега на лично преданите им синдици. Това се казва в становище на \"Да, България\", внесено в Парламента по повод проекта за изменения на Закона за банковата несъстоятелност, предложени от депутатите от ДПС Пеевски, Йордан Цонев и Хамид Хамид на 44-то Народно събрание.Проектът противоречи на конституционните принципи на правовата държава. Той ще доведе до правен хаос, тъй като нарушава правната сигурност, предвидимостта и стабилността на правния ред, смятат от \"Да, България\" и настояват за ефективни действия за търсене на отговорност на конкретни лица и стриктно прилагане на закона, \"вместо да се приема законодателство в нарушение на фундаменталните принципи на правовата държава\".Ето какво още се казва в становището:\"Редакционни забележки\" по текстовете имаше и избягалия от България мажоритарен собственик на КТБ (н.) Цветан Василев. Какви са те вижте .", "date": "2017.10.31", "title": "Със закона си Пеевски се домогва до ЕМКО, Петрол и други активи, пишат Да, България до депутатите"}
{"url": "https://offnews.bg/izvan-terena/priateliat-na-ronaldo-ot-maroko-izliza-ot-zatvora-668379.html", "text": "Един от най-добрите приятели на Кристиано Роналдо - мароканския кикбоксьор Бадр Хари ще излезе съвсем скоро от затвора. Новината е на вестник \"Марка\".32-годишният здравеняк беше вкаран зад решетките през февруари тази година. Той беше осъден на две години за нападения през 2011-а и 2012-а. Според представител на бившата звезда на К-1 той няма да се върне към тренировките в скоро време.Новината със сигурност е вдигнала настроението на Роналдо, който прекарваше доста време в компанията на Хари. Честите му посещения в Мароко накараха злите езици да говорят, че помежду им има нещо повече от мъжка дружба.Междувременно шефът на най-популярната ММА организация в света UFC Дейна Уайт обяви, че компанията влиза в бокса през 2018-а. Той е останал впечатлен от приходите, които бяха инкасирани от сблъсъка между Флойд Мейуедър и Конър Макгрегър.\"Очевидно е, че в момента изучаваме боксовия бизнес и той ни интересува - сподели Уайт, цитиран от Спортал. - Може да подпиша с няколко бойци, за да видим какво ще се получи. Имаме интерес това да се случи в следващата година.\"", "date": "2017.10.31", "title": "Приятелят на Роналдо от Мароко излиза от затвора"}
{"url": "https://offnews.bg/sviat/11-6-mln-bebeta-rodeni-v-kitaj-za-8-mesetca-sled-kato-pekin-pozvoli-668388.html", "text": "11,6 млн. бебета са родени в Китай между януари и август тази година, като 52% от бебетата са втори деца в семействата, съобщи агенция Синхуа, цитирана от Франс прес и БТА. Заради застаряването на населението Китай през последните години прекрати политиката на едно дете на семейство, която бе въведена в края на 70-те години.Правото на второ дете беше върнато през 2013 г. за семействата с едно дете. От 1 януари 2016 г. тази възможност е върната за всички семейни двойки, отбелязва агенцията. За цялата 2016 г. делът на вторите деца е бил 45 процента от новородените.През 2016 г. Китай отчете най-високата раждаемост от 2000 г. насам. През миналата година в страната са се родили 17,6 млн. бебета, което е с около 1,4 млн. повече в сравнение с предишните четири години. ", "date": "2017.10.31", "title": "11,6 млн. бебета родени в Китай за 8 месеца, след като Пекин позволи второ дете"}
{"url": "https://offnews.bg/temida/sadiat-zadochno-turchina-faruk-bektash-kojto-ubi-semejstvo-motoristi-668392.html", "text": "Софийската окръжна прокуратура внесе за разглеждане в съда обвинителен акт срещу турския гражданин Фарук Бекташ, който уби семейството мотористи Таня и Бойко Бойкови. Тежката катастрофа стана на 24 юли 2016 г., когато Бойкови бяха тръгнали с мотор за Австрия, за да видят внука си, и бяха прегазени от Бекташ край Драгоман. Той избяга от правосъдието, след като бе пуснат под домашен арест с мотива, че има адрес в София. Той обаче изчезна от квартирата, която беше взел под наем. Бекташ се издирваше от „Интерпол” с червена бюлетина и бе открит в Германия, властите в Берлин обаче отказаха да го върнат у нас. За това съобщи през октомври миналата година тогавашният вътрешен министър Румяна Бъчварова. Случилото се предизвика вълна от протести на мотористи. Част от тях се проведоха пред Съдебната палата в София, а в един пред турското посолство дипломатите от южната ни съседка обявиха, че е имало опит за щурм на мисията им. Посланик Сюлейман Гьокче беше категоричен, че страната му няма общо с бягството на Фарук Бекташ.Днес прокуратурата съобщава, че предстои разглеждане на делото от Софийски окръжен съд. Подсъдимият Бекташ обаче най-вероятно ще бъде съден задочно.  ", "date": "2017.10.31", "title": "Съдят задочно турчина Фарук Бекташ, който уби семейство мотористи и избяга"}
{"url": "https://offnews.bg/politika/bsp-sofia-chestva-denia-na-buditelite-s-kniga-v-raka-i-film-s-lambo-668394.html", "text": "Градският съвет на Софийската организация на БСП и Обединението на жените социалистки в БСП - София организират шествие с книга в ръка и честване на Деня на народните будители утре. Шествието с книга в ръка ще започне в 16.30 ч. с поднасяне на цветя на паметника на Иван Вазов, ще премине покрай храм-паметника \"Александър Невски\", Народната библиотека \"Св. Св. Кирил и Методий\" до статуите на Евлоги и Христо Георгиеви на централния вход на СУ \"Св. Климент Охридски\" и ще завърши в градината \"Св. Климент Охридски\" между Народното събрание и Софийския университет.В 17.00 часа, пред паметника на Св. Климент Охридски ще има кратко тържество с участието на културни и просветни дейци.След това, от 18.00 часа, в салона на ул. \"Позитано\" №20 ще бъде показан филма \"Борис I – Слово за буквите\" по сценарий на Анжел Вагенщайн с участието на Стефан Данаилов в главната роля.Книгите, които ще носят участниците в шествието, ще бъдат дарени на социален дом в София.Заповядайте заедно да отбележим Деня на народните будители и носете книга, която искате да дарите!, призовават от БСП-София. ", "date": "2017.10.31", "title": "БСП-София чества Деня на будителите с книга в ръка и филм с Ламбо"}
{"url": "https://offnews.bg/sviat/nameriha-razfasovani-naj-malko-9-dushi-v-doma-na-iaponetc-668367.html", "text": "Млад мъж бе арестуван днес, след като в апартамента му близо до Токио бяха намерени части от най-малко девет души, предаде ДПА, като се позова на местни медии.Полицията открила в понеделник следобед части от разчленено тяло в апартамента на 27-годишния мъж в град Зама, на 40 км южно от Токио.Силите на реда са разследвали изчезването на 23-годишна жена в Токио.След това полицаите намерили в апартамента му още човешки останки, за които се предполага, че принадлежат на девет души, съобщават японски медии.Наскоро в руския град Казан бе арестувано семейство канибали, които са убили, нарязали на части и изяли около 30 души.Месото, което семейната двойка не могло да изконсумира в прясно състояние, се консервирало в буркани за зимата.Ужасяващата история бе разкрита от полицията в Краснодарския край съвсем случайно. На улицата бил намерен смартфонът на един от канибалите. Там имало шокиращи снимки. Руското семейство си правело селфита с части от човешки тела.", "date": "2017.10.31", "title": "Намериха разфасовани най-малко 9 души в дома на японец"}
{"url": "https://offnews.bg/izvan-terena/gadzheto-na-grisho-varti-pedali-s-bekam-668389.html", "text": "Приятелката на Григор Димитров Никол Шерцингер сподели, че тренира заедно с футболната легенда Дейвид Бекъм.39-годишната певица разкри пред списание Hello!, че поддържа великолепната си форма с класове по сайклинг или както е популярно у нас - спининг, в Лос Анджелис.Тя и бившият капитан на английския национален отбор имат един и същ любим инструктор във фитнес центъра SoulCycle, където дори представи част от новия си албум на 2 октомври.Сайклингът е групово занимание на велоергометри, което е изключително популярно и дава добри резултати.Приятелката на Григор Димитров разкрива още, че Италия е любимото й място, когато има нужда от релаксация.\"Италия има нещо специално във въздуха. Венеция, Флоренция, Портофино, Верона, Рим, Капри - обичам ги всички. Тя е дом на сърцето ми и духа ми\", споделя още Шерцингер.", "date": "2017.10.31", "title": "Гаджето на Гришо върти педали с Бекъм"}
{"url": "https://offnews.bg/futbol/holandski-futbolist-izbra-tcska-pred-filadelfia-668419.html", "text": "Отборът на ЦСКА се похвали с първи нов футболист. Това е 27-годишният холандец Роланд Алберг, който е юноша на АЗ Алкмаар. За идването му се знаеше отдавна, а днес вече стана, а новината беше разпространена от официалния сайт на червените.Халфът парафира за 2 години, а контрактът му влиза в сила от 1 януари 2018 година.Офанзивният футболист идва от американския Филаделфия Юнион, където за последните два сезона във Висшата лига на САЩ (МЛС) е записал 53 мача и 16 гола. Преди това Алберг играе успешно две години и половина за холандския АДО Ден Хааг, с който в 71 срещи в Ередивизие отбелязва също 16 попадения.27-годишният играч е висок 180 сантиметра и се изявява като плеймейкър. Той е юноша на АЗ Алкмаар, а във визитката му личи още престой с над 50 двубоя и 11 гола за местния Екселсиор, както и трансфер в елитния турски Елазигспор. Роланд Алберг е бивш юношески и младежки национал на „лалетата\".„Очаквам с нетърпение да се присъединя към новите си съотборници. Наясно съм в какъв клуб идвам - с богата история и традиции, с невероятна публика и атмосфера на стадиона.Аз съм темпераментен играч и всичко това напълно съвпада с моето желание да вървя напред и да печеля успехи\", бяха първите думи на Алберг пред CSKA.BG.", "date": "2017.10.31", "title": "Холандски футболист избра ЦСКА пред Филаделфия"}
{"url": "https://offnews.bg/obshtestvo/viatarat-otslabva-no-ostava-studeno-668364.html", "text": "Вятърът отслабва, но ще продължи да духа и ще донесе студен въздух. Жълт код е в сила за областите Добрич, Варна и Бургас.Денят обаче ще е слънчев. Максималните температури ще са между 7 и 12 градуса, според прогнозата на НИМХ. Слънце ще грее и край морето, в което ще се издигат вълни от 2-3 бала. Водата ще е с цели 7 градуса по-топла от въздуха. След обяд по Черноморието ще се заоблачи. Ураганен вятър ще брули в планините, който също по-късно ще отслабне. Температурите ще се понижат още и максималната на височина 1200 метра ще е около 1 градус, а на 2000 метра – около минус 6. ", "date": "2017.10.31", "title": "Вятърът отслабва, но остава студено"}
{"url": "https://offnews.bg/politika/vitceto-simeonov-btv-e-infantilen-debelak-s-mentalni-otklonenia-668393.html", "text": "бТВ се изявява като дебелак, инфантилен дебелак, с определени ментални отклонения, пуснат в порцеланов магазин, който не знае какво прави.Това е дословен цитат от днешно участие на вицепремиера Валери Симеонов в сутрешния блок на телевизия България он еър по повод разследването на телевизията, което завърши с първото уволнение на член на кабинета Борисов-3.Според него в основата на подадената оставка от здравния министър проф. Николай Петров стояли икономически интереси, а атаката срещу вече бившия министър била мероприятие на икономически засегнатите кръгове.Според него разследването срещу вече бившият министър било \"безпрецедентна измишльотина\" и цялата биография на този човек била \"хвърлена в мръсния канал\".Думите на Симеонов са по повод репортажа на бТВ за обществени поръчки на стойност 1,6 млн. лева, спечелени от фирмата на зетя на Николай Петров.Вицепремиерът обясни, че в тв материала имало редица неточности и че държавата не била ощетена дори с 1 лев.Според него имало и втора причина за оставката на министъра, а именно, че в последните години България се управлявала от две телевизии, които очернялиредица политически фигури.Симеонов вече бил подготвил жалби срещу тези медии и по неговото мнение те щели бъдат осъдени.Симеонов коментира и поисканата му оставка от ДПС и ДОСТ.Според него партия ДОСТ била \"уродливото изчадие на ДПС\", а двете политически сили \"се ръководят от едно и също място, знаем откъде\".Запитан за искането на лидера на ДОСТ Лютви Местан България да признае турското малцинство у нас, Валери Симеонов отговори:", "date": "2017.10.31", "title": "Вицето Симеонов: бТВ е инфантилен дебелак с ментални отклонения"}
{"url": "https://offnews.bg/ikonomika/brekzit-mozhe-da-struva-75-000-rabotni-mesta-na-velikobritania-668391.html", "text": "Брекзит може да струва до 75 000 работни места във финансовия сектор според прогноза на английската централна банка. Този сценарий изглежда основателен, особено ако няма споразумение за финансовите услуги между Великобритания и ЕС, коментира икономическият редактор Кемал Ахмед в текст за Би Би Си.Броят може да варира в зависимост от отношенията между Съюза и Великобритания след излизането ѝ от него. Но банката все още очаква значителна загуба на работни места. Много от тях ще се прехвърлят в други европейски страни.Английската централна банка поиска търговските банки и други финансови институции, като хедж фондове, да предоставят планове за действия при непредвидени ситуации в случай, че Великобритания търгува с ЕС съгласно правилата на Световната търговска организация - някои наричат това \"труден Брекзит\".Това би означавало банките, базирани във Великобритания, да загубят специалните си права да действат на територията на ЕС. А Съюзът може да наложи и други регулации, които да прехвърлят работните места в Париж или Франкфурт.Вече бяха проведени редица проучвания за ефекта от Брекзит върху заетостта. Допитване на \"Ройтерс\" сред повече от 100 финансови компании показва, че броят на загубените работни места може да бъде около 10 хил. непосредствено след излизането на Великобритания от ЕС. Според шефа на Лондонската стокова борса те може да са и над 200 хил., но за банките това число е прекалено голямо. Те смятат, че за три до пет години след излизането от ЕС ще бъдат загубени между 65 и 75 хил. места.Дори и при загуба от 75 000, Лондон ще продължи да бъде най-големият финансов център в Европа с повече от 1 милион наети във финансовия сектор, а Великобритания ще продължи да се радва на здравословен излишък от десетки милиарди паунда, смята анализаторът.", "date": "2017.10.31", "title": "Брекзит може да струва 75 000 работни места на Великобритания"}
