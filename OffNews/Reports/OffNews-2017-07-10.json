{"url": "https://m.offnews.bg/news/Futbol_18793/Koshta-ne-se-iavi-na-trenirovka-Chelsi-iska-Morata-za-negov-zamestnik_660191.html", "text": "Нападателят на Челси Диего Коща нe се яви на първата тренировка на лондонските шампиони от предсезонната им подготовка. През юни футболистът разкри, че е получил съобщение от Антонио Конте, в което мениджърът в прав текст му е заявил, че не влиза в плановете му за следващата кампания.Самият играч иска да се завърне в Атлетико Мадрид, въпреки че няма да може да играе за испанския тим до януари. Според \"Телеграф\", Атлетико ще се опита да финализира трансфера на нападателя до края на седмицата.Поради тази причина Челси подготвя ударна оферта в размер на 80 милиона евро за нападателя на Реал Мадрид Алваро Мората, пише вестник \"AS\".Испанецът вече е основната трансферна цел на Антонио Конте, след като лондончани не успяха да вземат Ромелу Лукаку, който предпочете Манчестър Юнайтед.Предложението ще бъде официално отправено в следващите няколко дни, но според AS от \"Сантиаго Бернабеу\" ще продължат да настояват за 90 милиона, колкото искаха и от \"червените дяволи\" по време на преговорите за Мората.На нападателя ще бъде предложен договор за четири или пет години, с по-високо възнаграждение от настоящото, което възлиза на 6 милиона евро годишно.Според \"AS\" Мората по всяка вероятност няма да пътува с Реал за САЩ и ще остане в Мадрид, за да изясни напълно бъдещето си.", "date": "2017.07.10", "title": " Коща не се яви на тренировка, Челси иска Мората за негов заместник"}
{"url": "https://m.offnews.bg/news/Sviat-_12/Anglijski-universitet-otvaria-sled-Brekzit-kampus-v-Germaniia_660187.html", "text": "Кралският колеж в Лондон работи в тясно сътрудничество с Техническия университет на Дрезден в продължение на много години. Сега връзката между двата университета е на път да се заздрави още повече, след като лондонският колеж обяви, че обмисля откриването на свой кампус в германския град, съобщи Си Ен Ен.Университетите в Обединеното кралство се опасяват, че броят на служителите и студентите им ще намалее след излизането на страната от ЕС. Говорител на Кралския колеж потвърди в понеделник, че проектът е в ранните етапи на планиране и заяви, че университетът оценява съществуващите си връзки с техническия университет на Дрезден, \"които показват успеха на междунационалните и институционалните връзки\".\"Планът е на изключително ранен етап\", каза Ханс Мюлер-Щайнхаген, зам. директор на университета в Дрезден, но \"има значителен интерес от висшето ръководство на университета в Лондон и от наша страна\".Мюлер-Щайнхаген е прекарал седем години от живота си в работа във Великобритания и е объркан от решението на страната да напусне ЕС. Той очаква да види предложения за \"сателитни кампуси\" в цяла Европа като резлутат от Брекзит. \"Ние не сме готови да оставим нашите силни кооперативни връзки с британските университети да страдат от политическите решения\", каза той.Мюлер-Щайнхаген вижда сателитните кампуси като едно от възможните решения на потенциалните проблеми, причинени от Брекзит за университетите в Обединеното кралство. През март тази година изтъкнати академици от Университета в Оксфорд предупредиха за потенциално изселване на персонал, ако гражданите на ЕС загубят правото си да работят в Обединеното кралство след излизането на страната от ЕС.Въпреки неотдавнашното предложение на правителството на Обединеното кралство да осигури правата на повече от три милиона граждани на ЕС, които понастоящем живеят във Великобритания, все още няма сключена сделка. Европейският парламент от своя страна предупреди, че може да наложи вето на предложенията на правителството.", "date": "2017.07.10", "title": " Английски университет отваря \"след Брекзит\" кампус в Германия"}
{"url": "https://m.offnews.bg/news/Analizi-i-Komentari_65/Ne-GDBOP-niama-da-vi-shpionira-chatovete_660196.html", "text": "Новината, чеСпоред софтуерния инженер Божидар Божанов, съветник за електронно управление на вицепремиера в кабинета \"Борисов-2\" Румяна Бъчварова, спекулациите в тази посока просто не отговарят на истината.Ето какво написа той на :Тези дни се пови новина, че „ГДБОП вече може да шпионира „Вайбър“, „Фейсбук“ и „Скайп““. Разбира се, това не е вярно. ГДБОП няма да може да шпионира нищо. Самата статия също отбелязва, че от спецификацията не става ясно дали става дума за иззети мобилни устройства, или за следенето им в реално време. Заглавието обаче е гръмко и предполага шпиониране.От спецификацията все пак става сравнително ясно, а когато разгледаме спечелилия софтуер (Oxygen Forensic), съвсем ясно, че става въпрос за извличане на информация от устройства, които са под физическия контрол на разследващите органи (т.е. иззети като доказателства). Софтуерът позволява извличане на контакти и съобщения (не е ясно с каква успеваемост, тъй като ФБР се затрудни доста в извличането на криптирани данни от iPhone наскоро).Следене на тази комуникация, без устройството да е физически под контрола на органите, е възможно единствено ако на него е инсталиран шпионски софтуер. Oxygen Forensics (както подсказва и името), не е такъв. А инсталирането на шпионски софтуер е по същество СРС и изисква съдебно решение. Т.е. дори съдът да ги подписва на килограм (както по времето на Цветанов), масово следене не може да има. Освен това няма гаранция, че ще телефонът ви ще бъде заразен, особено ако имате добра потребителска култура. Също така, шпионски софтуер не би бил купен с открита обществена поръчка, най-малкото защото Apple и Google веднага биха запушили евентуални дупки в сигурността като разберат, че е възможно устройствата да се „шпионират“.Четенето на съобщения „в движение“, т.е. чрез прихващане на комуникацията между устройствата и сървърите, е невъзможна, поне при най-популярните приложения. Всички използват криптирана връзка със сървъра, като някои (като Signal, WhatsApp и Telegram) криптират връзката „от край до край“ – т.е. дори сървърът, през който минават съобщенията, няма как да прочете какво пише в съобщенията. Единствено изпращачът и получателят могат. Защо да няма как? Защото математическите задачи, които са в основата на това криптиране (или „шифриране“), са нерешими със съвременните компютри (поне не в разумни периоди от време).Защо трябва да се явявам като пиар на ГДБОП, вместо те да разяснят случая с прессъобщение, е друга тема. Но темата за защитата на личното пространство е важна. От тази гледна точка е чудесно, че медиите я следят. От друга гледна точка, не е добре заглавието да е дезинформиращо.Та – ГДБОП няма да може да ни шпионира чатовете. Не че не биха искали – просто няма технологична възможност. Но е важно да следим както поръчките, така и законодателството – защото през годините имаше не един и два опита в Закона за електронните съобщения да бъдат прокарани текстове, с които органите и службите да могат да получават информация от мобилни и интернет доставчици. До момента тези опити без особен успех, но ще продължат, под претекста „национална сигурност“.Всъщност, миналата есен бяха приети изменения в Закона за защита при бедствия, които на практика бяха изменения на Закона за електронните съобщения и дадоха възможност на „Пожарна безопасност“ да изисква трафични данни в случай на бедстващо лице (например, ако се загуби в планината). Измененията бяха приети по бързата процедура (в рамките на едно пленарно заседание). На пръв поглед проблем няма, тъй като в такива случаи наистина би било животоспасяващо мобилните оператори да дадат бързо информация за последното местоположение на дадена SIM-карта. Въпросът, както винаги е, дали няма как да се злоупотреби.И накрая една препоръка – най-сигурните приложения за изпращане на съобщения са Signal и WhatsApp (който използва същия протокол като Signal), следвани от Telegram и Viber (макар при тях да има известни спорове (Telegram, Viber).", "date": "2017.07.10", "title": " Не, ГДБОП няма да ви шпионира чатовете"}
{"url": "https://m.offnews.bg/news/Politika_8/BSP-za-Sedmokriliia-Ne-sme-nie_660190.html", "text": "БСП се разграничи от внушенията, че именно активисти на Столетницата стоят зад опожаряването на крана, който разглобяваше паметника \"1300 години България\", по-известен като \"Седмокрилия петох....к\".Подобни съмнения се появиха веднага след като стана ясно, че строителното съоръжение е било атакувано с коктейли Молотов.Според бившия ни посланик в Русия Илиян Василев с акцията си по тъмна доба анархокомунистите \"загатват за \"бойните\" способности на паравоенните формирования, които се градят под надзора и с парите на Москва\". Той дори сравни подпалването на крана с тероризъм.Заради атаката срещу крана, демонтажът на Седмокрилия ще се забави поне с една седмица. ", "date": "2017.07.10", "title": " БСП за Седмокрилия: Не сме ние"}
{"url": "https://m.offnews.bg/news/Sviat-_12/Ukrajna-zapochva-razgovori-za-prisaediniavane-kam-NATO_660180.html", "text": "Украйна ще започне разговори за пътна карта за присъединяване към НАТО, съобщи украинският президент Петро Порошенко след среща с генералния секретар на НАТО Йенс Столтенберг, цитиран от Ройтерс и БТА. Порошенко подчерта, че Украйна ясно е дефинирала своето политическо бъдеще и бъдещето си в областта на сигурността, а днес ясно е заявила и позицията си за започване на разговори за план за действие за влизане в НАТО, като предложението е било прието. \"Нашият приоритет е интеграцията в евроатлантическото пространство за сигурност с оглед на придобиване на пълноправно членство в НАТО\", каза Порошенко.Той допълни, че сред приоритетите на страната е реформирането и модернизирането на украинската армия. Столтенберг, от своя страна, обяви, че Алиансът е приятел на Украйна и е солидарен с усилията ѝ да се изправи срещу агресията на Русия. \"Русия продължава с агресивните си действия срещу Украйна, но НАТО подкрепя Украйна и е на ваша страна\", каза Столтенберг и допълни, че е пристигнал в Киев, за да покаже солидарността на НАТО с Украйна и твърдата позиция на подкрепа за териториалната цялост на страната. Генералният секретар на НАТО обеща близо 40 млн. евро от 10 доверителни фонда на страни от Алианса да бъдат предоставени на Украйна за помощ в различни направления, включително киберотбрана. Столтенберг обеща на Киев и оборудване, което да помогне в разследването на скорошните кибератаки, засегнали страната.Той пристигна в Киев ден след посещението на американския държавен секретар Рекс Тилърсън. В отговор на новината за предстоящите разговори за членство на Украйна в НАТО Русия обяви, че потенциалното членство на страната в Алианса няма да увеличи стабилността и сигурността в Европа. Темата коментира говорителят на Кремъл Дмитрий Песков, който посочи, че плановете на Украйна да влезе в НАТО касаят Русия косвено, но те все пак я безпокоят. ", "date": "2017.07.10", "title": " Украйна започва разговори за присъединяване към НАТО"}
{"url": "https://m.offnews.bg/news/Kultura_33/Predstaviat-izlozhba-za-Kiril-Shivarov-sazdateliat-na-edni-ot-naj-em_660195.html", "text": "В Държавен архив – Варна на 14 юли от 18:00 часа се открива документалната изложба „За себе си Кирилъ Шиваровъ“. Нейни създатели, автори и куратори са \"Андари\" – Анатолий Радев и Дария Василева. Изложбата се организира по случай 130 години от рождението на големия български скулптор Кирил Шиваров (15.07.1887–26.03.1938), родом от Варна. Изложбата може да бъде посетена до 28 юли на ул. „Преслав“ 52.В програмата на изложбата на 15 юли – рождения ден на скулптора, от 09:00 часа ще се проведе пешеходна обиколка „Наследството на Кирил Шиваров в архитектурата на Стара Варна“ с краеведа Християн Облаков. Сборно място е паметника на Кирил Шиваров в градинката пред Градска художествена галерия.Изложбата съдържа тематична извадка от личния архив на Кирил Шиваров – неизвестни досега документи, портрети и фотографии. Изложбата показва образа на човека и скулптора Кирил Шиваров, разказващ за себе си чрез значими моменти от своя живот и работа.Изложбата е резултат от изследванията на кураторите и е част от цялостната им дейност за отбелязване паметта на варненския скулптор и опазване на неговото художествено наследство от пластични и монументални творби в цялата страна.Кирил Шиваров е пионер в синтеза на скулптурна пластика и архитектура в България. Известни негови работи са фигурите на братя Евлоги и Христо Георгиеви пред Софийски университет, лъвската фигура на паметника на връх Шипка. Негово дело са украсата на БНБ, Съдебната палата, картуша на БАН в София. Неповторимия облик на Варна придават Фонтана на сирените, украсите на Икономическия университет, Драматичния театър и Аквариума, Аспаруховия воин, Мемориала на 8-ми Приморски полк и много други.Документалната изложба „За себе си Кирилъ Шиваровъ“ е продължение на журналистическо изследване, започнало през 2012 г. и намерило отражение в многожанровата изложба “ArtExtreme 15” на \"Андари\", вдъхновена и посветена на Шиваров, показана през 2015-2016 г. в Мадрид, София и Варна.На 29 декември 2015 г. община Варна постави бюст-паметник на скулптора в родния му град, дело на проф. д-р Пламен Братанов.", "date": "2017.07.10", "title": " Представят изложба за Кирил Шиваров - създателят на едни от най-емблематичните паметници у нас"}
{"url": "https://m.offnews.bg/news/Kultura_33/Zabraneniiat-za-zheni-ostrov-vleze-v-spisaka-sas-svetovno-kulturno-nas_660160.html", "text": "Свещеният японски остров Окиношима, където присъствието на жени е забранено, а мъжете се събличат чисто голи, за да стъпят на брега, влезе в списъка със световно културно наследство.Комитетът към ръководената от Ирина Бокова Организация на ООН за образование, наука и култура ЮНЕСКО го включи, заедно с обекти в Дания, Франция, Германия, Иран, Полша, Руската федерация, Великобритания, Турция и др., по време на двудневна сесия в Краков.Островът е \"изключителен пример за традицията на поклонение на свещен остров\". Археологическите обекти на острова са запазени непокътнати и показват как ритуалите са се променяли от IV до IX век, допълват от комитета.Окошима - разположен в Японско море, на 60 км от западните брегове на о-в Кюшу, някога е бил място за молитвени ритуали за безопасността на моряците и център на отношенията с Китай и Корея.Площта на острова е 700 кв. метра. С него японските обекти в списъка стават 21.Там имат право да се покланят свещеници от традиционната японска религия Шинто. Допълнително острова могат да посетят до 200 мъже веднъж годишно, на 27 май, за да почетат загиналите моряци в Руско-японската война от 1904-1905.Преди да стъпят на брега, те трябва да спазят древни ритуали, включително да свалят всички дрехи и бельото си и да се изкъпят голи, за да се очистят от нечистотата. Забранено им е да вземат каквото и да е за спомен, включително клонки, камъчета и трева.Причината за забраната жени да стъпват на острова никога не е била казвана публично, но теория, която е в съгласие с японската култура, цитира убежението на Шинто, че менструацията на жената я прави нечиста. Окиношима е дом на огромна колекция артефакти, свидетелстващи за неговото значение за международния обмен в ранните векове. Около 80 000 предмета - приемани за национални съкровища - са открити на острова.Новият статут, даден му от ЮНЕСКО, осигурява достъп но Окиношима до фондове и финанси за поддръжката му, но някои японски жители се опасяват, че туристи биха могли да унищожат мястото. Затова японските власти са категорични, че няма да отворят острова за посещения - нито на туристи, нито на жени, дори и това да е изискване на ЮНЕСКО. Те са категорични, че там няма да стъпят хора, водени от любопитство.", "date": "2017.07.10", "title": " Забраненият за жени остров влезе в списъка със световно културно наследство"}
{"url": "https://m.offnews.bg/news/Sviat-_12/Biagaj-skrij-se-obadi-se-saveti-za-bezopasnost-pri-teroristichni-a_660171.html", "text": "В разгара на туристическия сезон британските полиция, министерство на външните работи (Форин офис) и туристическата индустрия съветват туристите да бъдат нащрек за терористични атаки в четириминутно видео. То инструктира летовниците да бягат, да се скрият и да се обадят за помощ в случай на атака (“run, hide, tell”) и дава още ценни съвети:За пръв път видеото беше публикувано от полицията в Обединеното кралство през декември 2015 г. след атентатите в Париж, в които загинаха 130 души.„Насърчавам хората да гледат този филм, преди да заминат на почивка. Макар да няма конкретна информация, че британските туристи ще бъдат цел на атентаторите, тя определя някои прости стъпки, които всички ние можем да предприемем, за да сведем до минимум въздействието на атаката“, заяви министърът по националната сигурност и противодействие на тероризма Лорд Ахмад.„Искаме хората да приемат видеото по начина, по който приемат инструкциите за безопасност на авиолиниите. Те не очакват нещо лошо да се случи, но това е разумна предпазна мярка, за да се покаже какво да правят“, казва Скот Уилсън, национален координатор на инициативата на правителството за защита и подготовка.", "date": "2017.07.10", "title": " Бягай, скрий се, обади се - съвети за безопасност при терористични атаки (видео)"}
{"url": "https://m.offnews.bg/news/Ikonomika_59/Fitch-Ratings-sashto-povishi-rejtinga-na-Fibank_660172.html", "text": "Международната рейтингова агенция Fitch Ratings повиши дългосрочния рейтинг на Първа инвестиционна банка от ‘B-’ на ‘B’, а рейтинга й за жизнеспособност от ‘b-’ на ‘b’.Перспективата по дългосрочния рейтинг на Fibank се запазва стабилна.Повишаването на рейтингите на банката се обуславя от стабилизирането на качеството на активите, подобряването на рентабилността и капитализацията й, и умерения рисков апетит.Повишаването на рейтинга за жизнеспособност на Fibank отразява стабилизирането на показателите за качество на активите на банката и подобренията в управление на риска, включително последователното прилагане на критериите за класификация на кредитите, в съответствие с най-високите международни стандартите в индустрията. В това отношение Първа инвестиционна банката развива дългосрочно партньорство с Международната финансова корпорация (IFC) за по-ефективно корпоративно управление и управление на риска.Рейтингът за жизнеспособност се подкрепя също и от стабилното финансиране на банката, базирано върху големия обем депозити на дребно, и добрата ликвидна позиция. Към края на първото тримесечие на годината банката е трета в сегмента с привлечени средства по депозити на физически лица в размер на 6,3 млрд. лв., а коефициентът на ликвидни активи възлиза на значителните 28%.От Fitch отбелязват, че през 2016 г. банката е реализирала оперативна печалба на база приходи от дейността, подкрепени от силния нетен лихвен марж, разумната ефективност на разходите (49% съотношение разходи/приходи), и намалението в разходите за обезценки. За 2016 г. Fibank отчита печалба от 266 млн. лв. преди провизии и данъци.Повишената рентабилност на банката е знак за анализаторите от Fitch, че тя ще продължи да подкрепя оперативната печалба посредством намалените разходи за обезценки, обуславяни от подобрената икономическа среда.Според предварителните отчетни данни към 30 юни 2017 г. печалбата на Първа инвестиционна банка преди обезценка и данъци е в размер на 82 млн. лв., а нетната печалба е 40 млн. лв. За първите шест месеца на 2017 г. нетният лихвен доход е в размер на 124 млн. лв. и нетният доход от такси и комисиони е 49 млн. лв.На 4 юли 2017 г. международната рейтингова агенция Moody's присъди дългосрочен рейтинг “B1” за депозити на Fibank със стабилна перспектива.", "date": "2017.07.10", "title": " Fitch Ratings също повиши рейтинга на Fibank"}
{"url": "https://m.offnews.bg/news/Evropa_18764/EK-otpuska-oshte-1-22-mln-evro-za-bezhantcite-v-Balgariia_660170.html", "text": "Европейската комисия отпуска на България още 1,22 млн. евро спешна помощ за бежанците у нас. Парите ще бъдат отпуснати в подкрепа на дейността на Агенцията на ООН за бежанците и ще отидат за подобряване на условията за търсещите убежище и бежанците, съобщи ЕК, цитирана от БТА.От ЕК допълват, че част от средствата ще отидат за наблюдение на процедурите за осигуряване на закрила на бежанците, както и осигуряване на правна и психологическа помощ, в това число и на децата мигранти. Така спешната помощ за справяне с миграцията и охрана на границите, предоставена ни от ЕК, достига 170 млн. евро. По националните програми до 2020 година трябва да получим още 91 млн. евро за бежанците. ", "date": "2017.07.10", "title": " ЕК отпуска още 1,22 млн. евро за бежанците в България"}
{"url": "https://m.offnews.bg/news/Zvezdi_18810/Nelsan-Elis-ot-Istinska-krav-pochina-na-39_660178.html", "text": "Американският актьор Нелсън Елис, който участва в популярния сериал True Blood (\"Истинска кръв\"), почина на 39 години, съобщи мениджърът му.Причината за смъртта са усложнения от сърдечна недостатъчност.„Той беше голям талант и присъствието му винаги ще ни липса“, заяви мениджърът му Емили Герсън Сайнес.В изявление HBO изказа своите съболезнования и коментира, че неговото участие в „семейството“ им ще бъде помнено вечно.Елис се появява за пръв път в сериала True Blood през 2008 година. Той изигра ролята на Лафайет Рейнолдс - харизматичен хомосексуален готвач, който има способността да комуникира с призраци. В книгата, по която е създаден сериалът, Лафайет умира. Но заради харизмата на актьора в тв поредицата готвачът оцелява цели 7 сезона.", "date": "2017.07.10", "title": " Нелсън Елис от Истинска кръв почина на 39"}
{"url": "https://m.offnews.bg/news/Futbol_18793/TcSKA-1948-privleche-dvama-ot-zvezdniia-otbor-na-TcSKA_660173.html", "text": "Двама играчи от ударния отбор на ЦСКА във \"В\" група, който спечели Купата на България през 2016 година, вече са футболисти на ЦСКА 1948. Единият от тях - Костадин Хазуров вече е парафирал договор с тима. 31-годишният Нападател се включи още днес в сутрешното занимание на тима.Милен Кикарин също може да се смята за ново попълнение на тима. Той се е разбрал с ръководството на ЦСКА 1948 и съвсем скоро ще подпише контракт.Бекът ще вземе участие в следобедното занимание на отбора в Герман, което стартира в 17:30 часа. Хазуров и Кикарин ще бъдат представени пред медиите в петък.Очаква се в близко бъдеще да бъдат привлечени още класни футболисти в клуба.Припомняме, че от клуба, избрал честния път към върха, обявиха и кастинг за набиране на таланти за Детско-юношеската школа на клуба. Родените през 1999 г., 2000 г., 2001 г., 2002 г., 2003 г. и 2004 г. могат да заповядат на 22 и 23 юли в спортен комплекс \"Бонсист\", където да покажат своите футболни умения.Кастингът започва в 09:00 часа, а участниците трябва да бъдат с подходяща екипировка и футболни обувки. Юношите ще бъдат селектирани от директора на школата на \"червените\" Георги Кьосев и неговите помощници.Ръководството на ЦСКА 1948 взе решение всички деца и юноши да бъдат освободени от такси и да им бъде осигурена безплатна екипировка. За предварително записване може да се обадите на телефон +359 898 357 829 (Георги Кьосев).", "date": "2017.07.10", "title": " ЦСКА 1948 привлече двама от звездния отбор на ЦСКА"}
{"url": "https://m.offnews.bg/news/Evropa_18764/Stanishev-Na-ES-mu-predstoi-uprazhnenie-po-solidarnost_660176.html", "text": "Европейските институции - парламент, съвет или други - те изглеждат далечно на обикновения европейски гражданин, но кохезионната политика е най-видимият израз за съществуването на Европейския съюз, който хората могат да я усетят. Затова Партията на европейските социалисти (ПЕС) ще се бори докрай за запазването на това финансиране.Това заяви президентът на ПЕС Сергей Станишев в Брюксел на първата от поредица конференции, посветена на бъдещето на кохезионната политика в Европа.С кофинансирането, кохезионните фондове възлизат на 480 млрд. - толкова средства са разпределени от създаването на този вид фондове за последните 30 години. Дискусията какво ще се случи с кохезионната политика след 2020 година вече е започнала, заяви Станишев, като добрите примери за това какво е свършено до момента далеч не са малко.\"Важно е кохезионната политика да бъде видима, за да може всички да усетят въздействието ѝ - това са инвестиции в работни места, образование, транспорт, медицина и много други\", каза Станишев.Това е политика, която работи, заяви президентът на ПЕС. \"Всеки може да даде пример - 1 млн. работни места са създадени чрез тези фондове. Подкрепени са 60 хил. научни проекта, над 100 хил. стартъп проекта, малки и средни предприятия\", каза още лидерът на ПЕС.За новите членове на ЕС от Централна и Източна Европа именно кохезионните фондове са най-видимият израз за съществуването на ЕС, каза Станишев. В същото време кохезионните фондове имат нужда от реформа, но всичко трябва да бъде справедливо разпределено.\"Това е упражнение по солидарност, всичко може да бъде по-устойчиво за нашите граждани. Трябва да отговорим на въпроса и очакванията, че ЕС трябва да прави повече дори с по-малкия бюджет след Брекзит\", каза Станишев.По думите му трябва да се \"изправим срещу консервативните сили\", които затегнаха колана на Европа, но и доказаха, че тази политика не работи.\"Солидарността е в криза. Изградената на база солидарност Европа е в криза и това се вижда. Проблемът обаче не е икономически или финансов. Проблемът е свързан с начина на мислене. Именно това е фундаментът, това е начинът да дойде промяната\", каза Станишев и допълни: \"Солидарността е с две страни - възползваш се, но и трябва да допринесеш\".Опасността кохезионните фондове да бъдат намалени и дори орязани ще доведе до неравенство, смята президентът на ПЕС.", "date": "2017.07.10", "title": " Станишев: На ЕС му предстои упражнение по солидарност"}
{"url": "https://m.offnews.bg/news/Obshtestvo_4/Uvolnenie-na-uchitel-ot-SMG-predizvika-roditelski-protest_660143.html", "text": "Дисциплинарното уволнение на учител от Софийската математическа гимназия в София предизвика протест на родители и ученици в двора на училището тази сутрин.Отстранена е Петя Тодорова - дългогодишен преподавател по математика и досега класен ръководител на X \"А\" клас.Протестиращите поискаха решението да бъде преразгледано.Родителите събират подписи и ще внесат становището си до директора и съответните институции.Те били шокирани, че учителката е уволнена за уронване престижа на училището, стана ясно от думите на майката.Уволнението на Тодорова не бе единственият повод за протест. Директорът Антони Стоянов не е продължил договора на младия учител по български Божидар Георгиев.В отговор на протеста на сайта на училището беше публикувана и позицията на директора Антони Стоянов. Ето какво се казва в нея:Каква е конкретната причина за дисциплинарното уволнение стана ясно малко по-късно от интервю на директора за БНТ. Причината е фактът, че като член на националната комисия за математическото състезание \"Европейско кенгуру\" тя се е подписала под решението, с което участвалите в него ученици на СМГ (около 130) не са класирани за националния кръг въпреки високите си резултати. При поисканото обяснение от директора е заявила, че стои зад подписа си.Той подчерта, че Петя Тодорова е добър учител, като останалите в СМГ, но в случая не става въпрос за професионални, а за \"личностни качества\":Неподновяването на договора на младия учител пък той коментира с думите: \"Доброто е враг на най-доброто\".Петя Тодорова преподаваше на голямата ми дъщеря пет години - изключителна е, безупречна - и като човек, и като професионалист. Тя имаше по-голям авторитет в очите на дъщеря ми от мен, разказа пред OFFNews Ганка Симеонова, която също е учител по математика в едно от най-престижните столични училища - Втора немска езикова гимназия (73 Средно училище). И тя, също като протестиращите родители, е изумена как е възможно такъв професионалист да бъде уволнен дисциплинарно, и то за уронване на престижа на училището. Класовете ѝ бяха изключителни, работеше с душа, с хъс, със сърце, казва още Ганка.", "date": "2017.07.10", "title": " Уволнение на учител от СМГ предизвика родителски протест"}
{"url": "https://m.offnews.bg/news/Obshtestvo_4/Otvoreno-pismo-do-BNR-Uvolnete-Volgin-pooshtriava-bezzakonieto_660150.html", "text": "Позицията на журналиста от БНР Петър Волгин, който защити палежа на демонтиращия кран край паметника \"1300 години България\" и го нарече \"легитимен акт на съпротива срещу престъпните действия на властите в София\", отприщи вълна от недоволство от политици и журналисти в социалната мрежа.Стените на политици и коментатори се напълниха с призиви Волгин да бъде уволнен, а новата дясна платформа \"Мисълъ\" написа отворено писмо до БНР с призив Волгин да бъде уволнен.Мотивите на всички: Не може публична личност от национална обществена медия да гази закона и да подкрепя нарушаване на законите. Ето и някои от реакциите, публикувани във Фейсбук: Чл. 164. (Изм. - ДВ, бр. 103 от 2004 г., в сила от 01.01.2005 г., изм. - ДВ, бр. 27 от 2009 г.) (1) (Доп. - ДВ, бр. 74 от 2015 г.) Който проповядва или подбужда към дискриминация, насилие или омраза на религиозна основа чрез слово, печат или други средства за масова информация, чрез електронни информационни системи или по друг начин, се наказва с лишаване от свобода до четири години или с пробация, както и с глоба от пет хиляди до десет хиляди лева.:Ето тук тече и  за отстраняване не Волгин, която досега е подписана от около 100-ина души. ", "date": "2017.07.10", "title": " Отворено писмо до БНР: Уволнете Волгин, поощрява беззаконието"}
{"url": "https://m.offnews.bg/news/Sviat-_12/Navodneniia-v-Parizh-zatvoriha-24-stantcii-na-metroto_660154.html", "text": "Проливните дъждове предизвикаха наводнения в Париж и принудиха властите да затворят 24 станции на метрото снощи, съобщи френската държавна телевизия, цитирана от БТА.Дъждовете само във вчерашния ден се равняват на 27 дни дъжд при нормални условия, отбелязва агенцията.Станциите са били затворени, за да се избегне опасността от токови удари.Пожарникарите в Париж и околните райони са получили близо 1700 обаждания и са се отзовали 87 пъти, главно за отводняване на мазета и други помещения и за ремонт на пропукани канализации.Най-засегнати са 13-и и 1-и район на Париж и департаментът Сена - Сен Дени.Наложила се е намеса на пожарникарите за наводнения в най-големия столичен подземен форум \"Халите\", в подземието на Министерството на културата - в зала с архиви, и в паркинг в 19-и район. Редица улици на западния град Нант също са били наводнени и движението по околовръстния булевард е било прекъснато за кратко.Метеоролозите обявиха оранжев код за опасно време заради очаквани бури в 12 департамента в Североизточна Франция за днес.", "date": "2017.07.10", "title": " Наводнения в Париж затвориха 24 станции на метрото"}
{"url": "https://m.offnews.bg/news/Volejbol_18779/Zapochva-SOFIA-BEACH-MASTERS-2017_660153.html", "text": "И това лято всички любители на плажния волейбол в столицата ще могат отново да станат част от лятно волейболно приключение.На 15 и 16 юли на плажния корт – Бонсист, ул. \"Професор Н. Генчев\" ще се проведе втория кръг от серията турнири по плажен волейбол SOFIA BEACH MASTERS 2017.В рамките на три месеца и четири турнирни кръга, ще се срещнат и насладят на лятната игра всички състезатели и фенове на този спорт.Надпреварата се провежда в категории мъже и жени в схема – квалификации и елиминации. Играе се по FIVB правилата за плажен волейбол.Входната такса за турнира e 10 EU на състезател (седмица преди турнир), 15 EU на състезател (до техническата конференция, четвъртък /преди турнира/ 20:00 часа на корта по плажен Бонсист) и 0 EU на състезател от U16 отбор (макс 3 отбора).Всеки, който иска да се включи в турнира, може да се регистрира, като подаде информация на следния мейл: beachvolley.bg@gmail.comВ състезанието нямат право да участват състезатели, представяли България в международни турнири по плажен волейбол в годините 2013-2017 година.Наградният фонд се определя като процент от входните такси и ще бъде раздаден за първите три места. Класирането ще се определи спрямо точките от най-добрите три постижения от възможните четири турнира.Той ще се връчи на 28 август 2017. При равен брой точки се гледат точките от четвъртия турнир, мачовете между отборите с еднакви точки и спечелени геймове.Организаторите осигуряват: вода, топки за игра Mikasa VLS 300, медали и купи, Livescore, Online tournament draw, Livestream, музика, награден фонд, Съдии за финалните фази на турнира, лекар.Състезателите осигуряват: такса участие, медицински документ, гарантиращ здравето на състезателя и доброто си настроение.В първия кръг на SOFIA BEACH MASTERS 2017 участие взеха над 30 състезатели от цялата страна – София, Варна, Русе, Стара Загора, Пловдив, Смолян, Плевен, Сливен и др. Първенци във всички категории станаха отборите от Варна. Последните два кръга от турнира ще се състоят през уикендите на: 12-13 август, 26-27 август.", "date": "2017.07.10", "title": " Започва SOFIA BEACH MASTERS 2017"}
{"url": "https://m.offnews.bg/news/Izvan-terena_18817/81-godishna-si-tatuira-emblemata-na-Arsenal_660152.html", "text": "Страстта към футбола не познава възраст и граници. Поредното доказателство на това твърдение даде 81-годишната австралийка Мери Ханън, която си татуира емблемата на Арсенал в чест на идването на \"артилеристите\" в Австралия.Жената е израснала в Англия и е посещавала редовно мачовете на \"Хайбъри\". От 1977 година насам обаче тя живее в Австралия и оттогава не е гледала на живо любимия си тим.След изиграването на мача с местния отбор Сидни преди два дни жената посетила студио за татуировки и си поръчала да й нарисуват емблемата на тима на дясното рамо.Историята се разчу и от ръководството на Арсенал подариха на фенката си ВИП-пропуск за следващата контрола на австралийска земя с тима на Уестърн Сидни на 15 юли.\"Малко ме беше страх и болеше, а татуистът реши да се пошегува с мен. Като свърши ми каза, че объркал името на Арсенал, но за щастие се оказа само майтап\", споделя жената пред \"Телеграф\".", "date": "2017.07.10", "title": " 81-годишна си татуира емблемата на Арсенал"}
{"url": "https://m.offnews.bg/news/Obshtestvo_4/GDBOP-mozhe-da-sledi-Vajbar-Mesindzhar-i-Skajp-i-da-nadnicha-vav-vsek_660149.html", "text": "Oxygen Forensic Analyst,Главната дирекция \"Борба с организираната престъпност\" (ГДБОП) ще може да наднича в разговорите ни в популярните мобилни приложения като \"Вайбър\", \"Фейсбук Месинджър\", \"УатсАп\", \"Скайп\", \"Уичат\", \"Лайн\", \"КакаоТолк\", \"Кик Месинджър\" и др. Това ще стане благодарение на нов софтуер, купен с обществена поръчка, информация за която е качена на сайта на службата.От поръчката не става ясно дали софтуерът ще се ползва само за сваляне на информация от мобилни устройства, иззети като веществени доказателства, или целта е събиране на информация чрез отдалечен достъп, т.е. под формата на СРС, отбелязва вестник \"Сега\". Във втория случай на ГДБОП със сигурност ще им трябва разрешение за прилагане на СРС. Може да чете същи SMS и MMS. \"Наднича\" и в записаните контакти, може да чете и клонира СИМ карти и карти памет, анализира наличните в телефона графични, видео, музикални, текстови и таблични файлове, както и анализиране на лог файлове. С две думи - следи почти всичко, което правите през мобилното си устройство.Софтуерът може да анализира над 10 хил. разновидности на мобилни устройства - мобилни телефони, таблети, модеми, сателитни навигационни устройства (GPS), преносими музикални плейъри. В поръчката е посочено, че програмата трябва да има функция за \"физическо и логическо копиране на данни от мобилни устройства\".Търгът е обявен в началото на годината и е приключен преди десетина дни. За продукта са платени близо 18 хил. лв. без ДДС. Парите идват по линия на Норвежкия финансов механизъм по проекта \"Съвместни усилия за борба с трансграничната организирана престъпност\".На търга се е явила само една фирма, става ясно от документацията. Тя е доставила продукта  за който е единственият официален представител в България. Търговското дружество е посочено като дистрибутор на официалния сайт на компанията производител, която се намира в САЩ, посочва \"Сега\".", "date": "2017.07.10", "title": " ГДБОП може да следи Вайбър, Месинджър и Скайп и да наднича във всеки телефон"}
{"url": "https://m.offnews.bg/news/Sport_18752/Sportat-v-efir-na-10-iuli_660131.html", "text": "Много тенис ще предложи ефирът на днешния 10 юли. На кортовете на \"Уимбълдън\" довечера излиза най-добрият ни тенисист Григор Димитров, който ще играе в 1/8-финалите с швейцарския маестро Роджър Федерер.Григор дълги години беше сравняван с Роджър, но през това време записа пет загуби от пет мача от него. Дали не е време да излезе от сянката му на най-добрия възможен форум? Отговорът ще научим след 19 часа в ефира на Евроспорт 2.11,30 ч Trans world sport Mtel sport 113,20 ч Тенис, „Денят c Матс\" Eufosport 213,30ч Тенис, „Уимбълдън\" Eurosport 2 (пряко)21,05 ч „Светът на голфа\" Mtel sport 223,30 ч Тенис, „Денят с Матс\" Eurosport 2", "date": "2017.07.10", "title": " Спортът в ефир на 10 юли"}
{"url": "https://m.offnews.bg/news/Obshtestvo_4/Vtori-ogled-na-zapaleniia-kran-kojto-demontirashe-pametnika-pred-NDK_660132.html", "text": "Днес ще бъде направен втори оглед на палежа на крана, който демонтираше паметника пред НДК \"1300 години България\".Очаква се от втория оглед на експерти да стане ясно каква е причината за пожара. Първоначалната версия е умишлен палеж. Вероятно е бил хвърлен коктейл \"Молотов\". Щетите са за 1 милион евро.На мястото ще бъде докаран нов кран, но това ще забави разрушаването на паметника с около седмица.", "date": "2017.07.10", "title": " Втори оглед на запаления кран, който демонтираше паметника пред НДК"}
{"url": "https://m.offnews.bg/news/Politika_8/Borisov-na-Petrolniia-kongres-po-pokana-na-Erdogan_660129.html", "text": "Премиерът Бойко Борисов заминава за Турция, където ще участва в 22-ия Световен петролен конгрес в Истанбул по покана на турския президент Реджеп Ердоган.На форума ще присъстват над 5000 делегати от цял свят. Той е под мотото „Мостове към нашето енергийно бъдеще“ и ще се обсъждат всички аспекти на индустрията - социално, икономическо и екологично въздействие.Световният петролен конгрес се организира от Световния петролен съвет, който е неправителствена организация към ООН. Тя цели да насърчава устойчивото използване и управление на петролните ресурси в полза на всички.", "date": "2017.07.10", "title": " Борисов на Петролния конгрес по покана на Ердоган"}
{"url": "https://m.offnews.bg/news/Zdrave_18753/Balgarski-lekar-izbran-v-upravata-na-Evropejskoto-obedinenie-po-gastro_660151.html", "text": "За първи път български лекар е избран в управата на Европейското обединение на гастроентеролозите. Д-р Радислав Наков ще отговаря за младите гастроентеролози под 40-годишна възраст във всички европейски и средиземноморски страни, като мандатът му ще е с продължителност две години, считано от 01 януари 2018 г. По време на предстоящата през октомври в Барселона Европейска седмица по гастроентерология д-р Наков ще получи официалните си назначения и задачи, към които ще спадат промотирането на гастроентерологията сред младите лекари и студенти в Европа, организирането на клинични и научни стажове, качество на специализация, продължаващо медицинско обучение, защитаване на правата на младите гастроентеролози и др. По време на събитието д-р Наков ще бъде и модератор на сесия за възпалителни чревни заболявания. Европейското обединение по гастроентерология обединява всички национални гастроентерологични асоциации в Европа и в Средиземноморието (Египет, Израел. Тунис, Мароко и др.). Това е официалният орган на гастроентеролозите в Европа, организиращ всяка година Европейската седмица по гастроентерология, събираща над 14 000 гастроентеролози от цял свят в рамките на пет дни.Това е най-важната медицинска среща в световен мащаб по отношение на заболяванията на храносмилателната система.На конференцията се обсъждат новости в лечението и поведението при пациенти със социално значими заболявания като хронични вирусни хепатити В и С, възпалителни чревни заболявания, синдром на раздразненото черво, колоректален карцином, гастроезофагиална рефлуксна болест и др.Д-р Радислав Наков е председател и съосновател на Асоциацията на младите хепатогастроентеролози в България. Той е специализант по ганстроентерология в УМБАЛ \"Царица Йоанна - ИСУЛ\". Усъвършенства се в диагностичната и терапевтична гастроинтестинална ендоскопия. Има защитена докторантура в сферата на възпалителните чревни заболявания - болест на Крон и улцерозен колит, като е разработил специален алгоритъм за проследяване на тези пациенти. През 2016 г. д-р Наков получи престижната награда International Scholar Award. От 2017 г. е модератор на UEG по отношение на възпалителните чревни заболявания.", "date": "2017.07.10", "title": " Български лекар избран в управата на Европейското обединение по гастроентерология"}
{"url": "https://m.offnews.bg/news/112_6/Momche-bez-knizhka-pomete-4-ma-kraj-Trigrad-i-izbiaga_660128.html", "text": "16-годишно момче без книжка блъсна четирима пешеходци край Триград и избяга от местопроизшествието.Момчето е обявено за общодържавно издирване.Пострадалите са туристи, които се прибирали от вечеря пеша по пътя към селото.При инцидента са пострадали трима възрастни и дете, които са настанени в смолянската болница без опасност за живота.След инцидента непълнолетният шофьор оставил колата и побягнал в гората, преди това си хвърлил телефона. Установено е, че автомобилът е бил на неговия баща. Образувано е досъдебно производство.", "date": "2017.07.10", "title": " Момче без книжка помете 4-ма край Триград и избяга"}
{"url": "https://m.offnews.bg/news/Na-tozi-den_18758/Balgariia-izhvarlia-Germaniia-ot-svetovnoto-parvenstvo-po-futbol_659106.html", "text": "На 10 юли се играе един от най-великите мачове в историята на футбола ни. България излиза срещу Германия в четвъртфинал от световното първенство в САЩ през 1994 г.Немците, действащ световен шампион тогава, са тотални фаворити на \"Джайънтс стейдиъм\" в Ню Йорк. В състава им личат икони като Лотар Матеус, Юрген Клинсман, Руди Фьорер, Матиас Замер.Стоичков и Лечков обаче не се впечатляват. Данчо, тогава звезда на Бундеслигата, прогнозира твърда победа за нас. Камата пък дава интервю от басейна на самия Франц Бекенбауер, в който изръсва знаменитото: \"Айн, цу цвайн, цу трайн. Дрън!\".  Нашите започнат настървено, Стоичков пробива и дава уникален пас, но Балъков цели гредата. Това води до лют скандал между двамата на почивката. Димитър Пенев ги отделя в една стаичка да се разберат.Германия обаче повежда с гол от дузпа на Матеус, нарушението е срещу Клинсман. После Фьолер вкарва пак топката в мрежата ни, но съдиите са вдигнали засада.Така идват най-лудите 180 секунди в историята на футбола ни. Първо Христо Стоичков бележи с феноменален удар от фаул. После идва и прочутото теме на Йордан лечков, който вкарва втори гол след гениален пас на Златко Янков.Светът не вярва, но светът ликува, защото симпатизира на малка България срещу световния шампион. София и останалите градове не спят. Лудостта на американското ни лято е достигнала връхната си точка.", "date": "2017.07.10", "title": " България изхвърля Германия от световното първенство по футбол"}
{"url": "https://m.offnews.bg/news/Obshtestvo_4/Zhalt-kod-za-zhega-v-18-oblasti-do-38-gradusa_660127.html", "text": "Гореща вълна обхваща страната от  началото на тази седмица. Първа степен за горещо време обявява днес НИМХ при БАН.Жълт код за високи температури е обявен за 18 области в страната. Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Кюстендил, Благоевград, Пазарджик, Пловдив, Стара Загора, Сливен, Кърджали, Ямбол и Хасково. Максималните температури ще бъдат от 31 до 36 градуса, за Югозападна България - до 38. В сряда се очакват температури до 39-40 градуса.В следобедните часове над планините ще се развива купеста облачност, но само на отделни места там ще превали краткотраен дъжд. Вятърът ще е слаб от изток-югоизток.На морето ще е слънчево, със слаб до умерен изток-югоизточен вятър. Максималните температури на въздуха ще са 24°-27°.Температурата на морската вода е 22°-25°. Вълнението на морето ще бъде около 2 бала.Над планините ще бъде предимно слънчево. Максималната температура на височина 1200 метра ще е около 25°, на 2000 метра – около 18°.В четвъртък започва захлаждане. През нощта на сряда срещу четвъртък ще започнат валежи, които на места ще са с гръмотевици. Температурата ще падне с до 10 градуса.Сериозни валежи и градушки се очакват в четвъртък и събота.", "date": "2017.07.10", "title": " Жълт код за жега в 18 области, до 38 градуса"}
{"url": "https://m.offnews.bg/news/Sviat-_12/Pak-pozhar-v-London-plamna-Kamdan-pazarat_660130.html", "text": "Голям пожар избухна в Лондон рано тази сутрин. Пожарът е избухнал на популярния в Англия пазар \"Камдън маркет\", съобщават английските медии. На мястото са десетки пожарникари, които се опитват да овладеят огъня. Пожарът е обхванал три етажа и покрива на една от сградите на пазара.Вследствие на голям пожар през 2008 г. пазарът в Камдън лок беше затворен няколко месеца. Причината за пожара от днес се разследва.По първоначална информация при инцидента няма пострадали.Това е пореден пожар в Лондон, преди месец при пожар в 24-етажен небостъргач загинаха най-малко 80 души.", "date": "2017.07.10", "title": " Пак пожар в Лондон, пламна Камдън пазарът"}
{"url": "https://m.offnews.bg/news/Futbol_18793/V-Levski-si-haresaha-igrach-na-Sutieska_660135.html", "text": "Спортно-техническият щаб на Левски е останал впечатлен от качествата на фланговия нападател на Сутиеска Стефан Денкович, твърди “Тема Спорт”.26-годишният футболист се представи много силно в сблъсъците срещу “сините” от първия квалификационен кръг на Лига Европа.Той започна и двата пъти като титуляр, като оставаше на терена по 90 минути. Денкович бе използван от треньора на Сутиеска Никола Ракойевич като ляво крило и се справи повече от успешно със задачите си.Именно от него идваха най-големите опасности пред вратата на Левски. Стефан тотално надиграваше десния бек на “сините” Милош Цветкович.Затова и сръбският защитник бе играчът в състава на Левски, който получи най-слаби оценки за представянето си.От “Герена” ще продължат да следят изявите на футболиста и ако той продължава да се справя на ниво, то през зимата може и да отправят оферта за него.", "date": "2017.07.10", "title": " В Левски си харесаха играч на Сутиеска"}
{"url": "https://m.offnews.bg/news/Kultura_33/Lili-Ivanova-dade-interviu-v-dvoretca-Vrana-tragva-na-turne-ot-septem_660134.html", "text": "Примата на българската естрада Лили Иванова ще изнесе поредица от концерти тази година.Тя даде интервю за бТВ в двореца Врана, за да разкаже за турнето си. То започва с началото на септември.Ето къде и кога примата ще изнесе концерти:Лили Иванова обяви още, че тази година е завършила новия си диск.: ::  : ", "date": "2017.07.10", "title": " Лили Иванова даде интервю в двореца Врана, тръгва на турне от септември"}
{"url": "https://m.offnews.bg/news/Tenis_18788/Grisho-sreshtu-Federer-na-tcentralniia-kort-na-Uimbaldan-dnes_660107.html", "text": "Григор Димитров излиза срещу Роджър Федерер в 1/8-финалния им мач на Уимбълдън днес.Двубоят между първата ни ракета и седемкратният носител на титлата на турнира от Големия шлем е на централния корт, трети в програмата му за деня и вероятно няма да започне преди 19 ч.Българинът и швейцарецът ще трябва да изчакат края на срещата между световния номер 1 Анди Мъри и френския му съперник Беноа Пер, преди да излязат на тревния корт на \"All England Club\".Първият мач  на централния корт започва в 15 ч. българско време. Той е между Винъс Уилямс и Ана Конюх.Рафаел Надал и Новак Джокович също ще бъдат на корта днес. И двамата ще играят на корт 1 в последователни мачове. Първи за битката си срещу Жил Мюлер ще излезе испанецът. Мачът му е втори в програмата, след женски двубой. Джокович ще спори с французина Адриан Манарино за място в 1/4-финалите.", "date": "2017.07.10", "title": " Гришо срещу Федерер на централния корт на Уимбълдън днес"}
{"url": "https://m.offnews.bg/news/Obshtestvo_4/Sastoianieto-prebitiia-v-Smolian-ostava-tezhko_660140.html", "text": "Състоянието на 27-годишния Георги Кадиев, който беше пребит в Смолян, остава непроменено и тежко. Той претърпя операция по спешност. Георги е с хематом в мозъка, съобщава БНТ.Роднини организираха кампания \"Ние сме Смолян\" за събиране на средства за лечението на младежа, тъй като той не е здравно осигурен.Срещу нападателите му са повдигнати обвинения за нанасяне на средна телесна повреда и хулиганство при изключителна дързост.В защита на Георги десетки жители на Смолян се събраха на мирно протестно бдение.", "date": "2017.07.10", "title": " Състоянието пребития в Смолян остава тежко"}
{"url": "https://m.offnews.bg/news/Izvan-terena_18817/Futbolna-legenda-stana-bashta-za-deveti-pat_660136.html", "text": "Доста плодовит се оказа бившият защитник на Реал Мадрид и Бразилия Роберто Карлос.Бразилецът се похвали в социалните мрежи, че е станал баща за девети път. Разбира се, децата не са от една майка.Последното отроче на легендата е момиченце, което ще носи името Марина, а майката е най-новата съпруга на Карлос Мариана. От нея Карлос има още една дъщеря - Мануела.Така Карлос вече има пет дъщери и четирима сина. Още малко остава на световния шампион от 2002 година да събере цял футболен отбор с неговите гени.", "date": "2017.07.10", "title": " Футболна легенда стана баща за девети път"}
{"url": "https://m.offnews.bg/news/Sviat-_12/Pozharat-v-Kamdan-market-izpepeli-tri-etazha-i-pokriva-na-londonskata_660137.html", "text": "10 противопожарни автомобила и над 70 пожарникари и полицаи се включиха в потушаването на пожара в една от забележителностите на Лондон - Камдън маркет. Той вече е овладян, но днес на мястото ще останат четири автомобила и 20 огнеборци, съобщи пожарната служба.Няма данни за загинали и ранени.Пазарът в Северен Лондон, който привлича десетки хиляди туристи всеки уикенд и в който има повече от 1000 магазинчета и сергии пламна малко преди полунощ в неделя, 9 юли. Горяха първият, вторият и третият етаж, както и покривът на сградата, в която е разположен пазарът. Трите етажа и покривът са сериозно повредени.Противопожарната служба е получила 37 обаждания за пожара, първото било от 23.57 ч. в неделя. Към 2.50 ч. в понеделник сутринта пожарът е бил овладян.Причината за него се разследва.", "date": "2017.07.10", "title": " Пожарът в Камдън маркет изпепели три етажа и покрива на лондонската забележителност (видео)"}
{"url": "https://m.offnews.bg/news/Temida_18762/Sadat-osvobodi-dvama-ot-biiachite-v-Asenovgrad_660141.html", "text": "Пловдивският окръжен съд остави в ареста седем от деветимата задържани за побоя над гребците в Асеновград и освободи двама от тях срещу парична гаранция от съответно 1000 и 3000 лева, съобщава БНТ.Обвиненията са за хулигански прояви с особена дързост и цинимизъм, като срещу двама от арестуваните има и обвинения за нанасяне на средни телесни повреди.В същото време Асеновградският районен съд остави в ареста с постоянна мярка задържане под стража още двама участници в масовия бой пред болницата, задържани седмица след инцидента.За постоянно в ареста остава и Петър Низамов - Перата, който по време на мащабния протест в неделя вечерта нападна оператор на БТВ.От Инициативния комитет на протестиращите в Асеновград обявиха, че протестите продължават, ако исканията им не бъдат чути. Представители на протестиращите ще се срещнат с вицепремиера Валери Симеонов.„Въпреки уверението на властите, че проблемът с ромските гета и незаконните постройки в Асеновград ще бъде трайно решен, на този етап, няма видими резултати и политическа воля за това“, коментира пред \"Фокус\" Йордан Тодоров, член на комитета. Той съобщи, че в парламента е внесена подписка, с подписите на над 10 хил. души.„Не сме видели някой да влиза в ромската махала и да изселва новодошлите роми, които по документи са около 5 300 души, а в момента в ромските квартали има над 15 хиляди.\"Единствено вицепремиерът Валери Симеонов дойде на място в Асеновград, когато стартирахме с протестите и от тогава никой не се е поинтересувал какво се случва, как са пострадалите деца, имат ли нужда от нещо“, поясни Йордан Тодоров.По думите му нападателите са спонсорирани отвън и получават най-добрите адвокати. \"как е възможно хора, който са на помощи да си позволят най-скъпите защитници в страната“, каза още той.", "date": "2017.07.10", "title": " Съдът освободи двама от биячите в Асеновград"}
{"url": "https://m.offnews.bg/news/Analizi-i-Komentari_65/Za-prilikite-i-razlikite-mezhdu-pametnika-pred-NDK-i-romite_660142.html", "text": "АсеновградГлавни герои на отминалата седмица бяха паметникът пред НДК и ромите. Интересното е, че си приличат. Не, не по това, че са грозни. Има много красиви циганки. И цигани. И много страстни. А и паметникът съвсем не може да бъде наречен грозен – той просто е продукт на по-трудна за разбиране модернистична естетика. Не е като триизмерна илюстрация със светещи очи от учебник за пети клас. Друг въпрос е доколко удачно естетиката му си партнираше с идеологическия монументализъм на соца.Паметникът и ромите си приличат по друго – оставени са от обществото сами да се срутят и то иска да се отърве от тях.Разбира се, разлика в отърваването има. За паметника е достатъчно да бъде съборен и толкова. Това е една възможна позиция със своите символни и материални аргументи. И тъкмо тя беше доминираща в дългогодишните дебати. Нищо че, когато тръгнаха багерите, повечето нейни защитници предпочетоха предпазливо да замълчат и дори да твърдят, че дебати въобще не е имало. Така или иначе, тази история е буря в чаша вода, която показва, че продължаваме да не знаем какво да правим с близкото си минало.Ромите обаче не са паметник, не са и документ, гласуван в парламента, а са живи хора, които изпитват човешко страдание и болка. Достатъчно е да видиш кадрите с тъй наречените им незаконни къщи между камарите с боклук, за да го усетиш.Отърваването от ромите досега ставаше със затварянето им в гета и договаряне с циганските барони да ги държат в подчинение, а и да ги карат да гласуват за когото трябва. Случаят в  и някои предхождащи го обаче показаха, че това работи все по-трудно. Примитивните задръжки от родово-кланов тип не удържат насилието и то започва да избива в междуетнически конфликти.Пък и веднага се намират политици, които да правят привидно национално загрижени изказвания, а всъщност да подтикват към саморазправа. И любители на юмручната справедливост се стичат от всички краища на страната.Но това не е най-опасното. Най-опасното е, че българинът в себе си вече се е отказал да живее с ромите в едно общество, внушено му е, че те са заплахата за нацията и ако не се справи с тях, ще го унищожат физически. Няма да го има повече.Ето тук някъде е краят на ромската интеграция, защото тя започва от главите на хората. И не от малцинството, а от мнозинството.Полицаи пак протестираха, че заплатите им са обидно малки, а униформите стари. Трогнаха обаче само властта, която гледа да си няма неприятности, но не и обществото. Защото нашата полиция ни пази само в кичозната песен на Веселин Маринов. Иначе хората, особено по селата, не усещат да ги пази, а още по-малко я приемат за „наша”.Тя в най-добрия случай си е създала репутация на държавна репресия, а в по-лошия – на свързана с криминалния контингент. Българският полицай днес наистина има сериозен проблем, но той е главно имиджов. За да се бори със злото, трябва да принадлежи на доброто. А това в конкретния случай значи на малките общности, подобно на учителя, свещеника или лекаря. Да стане част от мрежите на човешка солидарност, докато още ги има. Което вече не е въпрос на заплати и униформи, а на култура. И не само на редовите полицаи, а преди всичко на техните началници. Не знам как се е създало убеждението, че за силовите структури са подходящи по-семпли хора.Скандалът между , стигнал тази седмица и до парламентарната зала, е не толкова в това, че Жотева е изпуснала на нервна почва фраза, която Къдринова е разчела като заплаха, колкото че член на СЕМ си позволява политически квалификации. И така нарушава закона, който изисква от медийния регулатор независимост, включително и преди всичко политическа.Къдринова обаче трябва да е благодарна на Жотева, защото само спечели от скандала. Веднъж, че успя да се изкара невинна жертва, въпреки предпоставения отговор, който се съдържаше във въпроса й. И втори път, защото тъй нареченото закриване на Радио „България”, чийто пламенен защитник тя се явяваше в дебата, беше забравено. Никой повече не обели дума, че не можеш да закриеш радио, което от години не съществува, а се е превърнало в няколко сайта, почти без посещения. И че не е работа на БНР да поддържа сайтове, а да прави и излъчва програми. Никой повече не спомена и че програмите на Радио „България” на чужди езици са остатък от , създадени като пропаганден отговор на заглушаваните „вражески радиостанции” с емисии на български език.Днес тези програми не биха могли да имат нито аудитория, нито смисъл, но за тях продължава да се предвижда финансиране. Затова трябва час по-скоро лицензиите им да се заличат, а бюджетът им да се пренасочи към комуникативно ефективни дейности на БНР.Там вече могат да намерят ново място работещите в Радио „Българя”, според компетентността и желанията си, ако проблемът е тяхната защита, а не, както Жотева си позволи да изрече на глас, неизживени комунистически пристрастния.", "date": "2017.07.10", "title": " За приликите и разликите между паметника пред НДК и ромите"}
{"url": "https://m.offnews.bg/news/Sviat-_12/Belgiia-se-opasiava-ot-terorizam-na-natcionalniia-si-praznik-21-iuli_660144.html", "text": "два заговора за нападение. Белгийските специални служби са на крак заради опасения от възможен терористичен удар покрай предстоящия национален празник на 21 юли, съобщават местни медии, цитирани от БТА.В последните дни са били разкрити и предотвратени В Белгия, Франция и Италия са били заловени джихадисти, готови за действие. На трима задържани миналата седмица в Лил и Брюксел са повдигнати обвинения за участие в терористична група, след като е установено, че те са разполагали с автоматични огнестрелни оръжия и униформи на полицаи, на охранители и на служители на \"Гражданска защита\". Все още властите издирват третия от братята Саути, заловени в Брюксел.Според последни данни задържаният в събота в Италия чеченец Ели Бомбаталиев набирал желаещи за атентат в Белгия и бил свързан със съучастници в Лиеж. Белгийските власти продължават издирването на съучастниците - чеченци, сражавали се за \"Ислямска държава\". Покрай оповестяването на тези данни белгийската прокуратура предупреди, че има опасения за непосредствено предстоящ нов атентат.В края на юни макоранец взриви куфар на Централната гара в Брюксел и бе застрелян на място от военен патрул. При атентата нямаше жертви и ранени по щастлива случайност, след като бомбата, заложена в куфара, не избухна по очаквания от терориста начин.", "date": "2017.07.10", "title": " Белгия се опасява от тероризъм на националния си празник 21 юли"}
{"url": "https://m.offnews.bg/news/Politika_8/Kraj-na-prevartaneto-na-kilometrazhite_660147.html", "text": "Европейската комисия одобри предложената от българския евродепутат от ГЕРБ Андрей Новаков програма срещу манипулирането на километражите, съобщиха от пресцентъра на партията. Предложението на стойност 1.25 милиона евро, носещо името O.R.E.L, е получило оценка „B“ - с единица по-ниско от максималната възможна. Предстои програмата да бъде заложена в Бюджет 2018 на Европейския съюз и да започнат подготвителни действия за нейното прилагане.Програмата O.R.E.L предвижда създаването на единна информационна система, която да обединява данните, събирани по време на годишните технически прегледи на всички моторни превозни средства и да позволява тяхната обмяна в ЕС. Така показанията за пробег на всички употребявани коли, микробуси или камиони ще бъдат обновявани по време на ежегодния технически преглед и ще са достъпни на създаден за целта сайт.Това е второто поредно предложение от българския евродепутат Андрей Новаков, което получава одобрение и финансиране от ЕК. Първото бе програмата A.L.E.C.O, която финансира стажовете на млади предприемачи от България и останалите страни-членки, в САЩ, Сингапур и Израел.Манипулирането на километражите на автомобилите ще бъде криминализирано още през следващата година, каза пред агенция „Фокус“ Андрей Новаков. \"Възможно е и всеки месец човек да си превърта километражите, също така и служителите в сервизите да ги не въвеждат коректно. Тук обаче тяхната отговорност е персонална, включително и наказателна, защото това означава да изготвиш документ с невярно съдържания. Това е престъпление много по-сериозно, отколкото да превъртиш даден километраж“, коментира промяната той. ", "date": "2017.07.10", "title": " Край на превъртането на километражите"}
{"url": "https://m.offnews.bg/news/Sviat-_12/Sinat-na-Tramp-se-sreshtnal-s-ruska-advokatka-obeshtala-kompromat-sre_660146.html", "text": "Най-големият син на американския президент Доналд Тръмп - Доналд Тръмп-младши, се съгласил на среща със свързана с Кремъл адвокатка по време на кампанията за президентските избори, след като му била обещана компрометираща информация за Хилари Клинтън, съобщава в. \"Ню Йорк таймс\", като цитира трима съветници в Белия дом.Срещата е проведена на 9 юни 2016 г. в Тръмп тауър в Ню Йорк Сити. На нея присъствали и зетят на президента Джаред Кушнър и ръководителят на кампанията му Пол Манафорт. \"Ню Йорк таймс\" цитира изявление на Доналд Тръмп-младши, в което той признава, че се е срещнал с руската адвокатка Наталия Веселницкая. Тръмп-младши посочва, че човек, с когото се запознал по време на конкурса за красота Мис Вселена 2013, му препоръчал да се види с юристката, която можело да има \"полезна за кампанията информация\".След размяна на любезности, жената заявила, че притежава информация, според която свързани с Русия лица финансирали Националната комисия на Демократическата партия и подкрепяли г-жа Клинтън, кандидатката на демократите за Белия дом, добавя вестникът.\"Нейните изявления бяха неясни и двусмислени. Не бяха предоставени, нито дори обещани, никакви детайли или подкрепяща информация. Бързо стана ясно, че тя нямаше никаква смислена информация\", се посочва още в изявлението.ФБР и американският Конгрес разследват дали хора от щаба на Тръмп са имали нерегламентирани връзки с Русия във връзка с президентската кампания. Това е първата официално потвърдена засега среща в тази връзка.", "date": "2017.07.10", "title": " Синът на Тръмп се срещнал с руска адвокатка, обещала компромат срещу Клинтън"}
{"url": "https://m.offnews.bg/news/Futbol_18793/Davat-evromachovete-na-Levski-i-Botev-po-televiziiata_660148.html", "text": "Мачовете на Левски и Ботев от Лига Европа отново ще бъдат излъчени от платения канал \"Диема спорт\". Правата за срещите на \"сините\" с Хайдук, и тези на канарчетата с Бейтар, вече са откупени.Жълто-черните и тимът от Подуяне гостуват в първите си срещи, на 13 юли, четвъртък. Двубоят на Левски започва от 21,30 часа българско време, докато този на Ботев е с половин час по-рано.На реванша левскарите ще играят пред празни трибуни заради наказание, а срещата в София е от 20,00 часа.Ботев пък ще приеме израелския си съперник с половин час по-късно на реванша в Бургас, където по традиция играе домакинските си мачове поради липса на лицензиран стадион.Междувременно стана ясно, че нападателят Венци Христов е поискал 10 000 евро заплата от Ботев (Пловдив), информира TribunaPlovdiv.bg. Сериозните финансови изисквания на 28-годишния таран засега осуетяват преминаването му при „канарчетата“.Това е точно два пъти над най-високата заплата при жълто-черните, която взима Тодор Неделев. Христов е вариант №1 за треньора на Ботев Николай Киров - Белия.Преговорите с нападателя отново са актуални, след като Мартин Тошев предпочете да играе за новака в елита Септември (София).", "date": "2017.07.10", "title": " Дават евромачовете на Левски и Ботев по телевизията"}
{"url": "https://m.offnews.bg/news/112_6/Ranenoto-momche-v-Biala-oshte-e-s-opasnost-za-zhivota_660138.html", "text": "Състоянието на 18-годишния Александър Ангелов от Бяла, който беше нападнат и пребит на излизане от дискотека, продължава да е много тежко. Младежът е с опасност за живота, съобщи БНТ. Момчето е в медикаментозна кома в русенската болница.32-годишният мъж, който го е ударил, е задържан за 72 часа. Повдигнато му е обвинение за нанасяне на средна телесна повреда. Жителите на Бяла се заканиха да излизат на протест всяка вечер, докато не спре насилието над тях.Александър пострада в събота сутринта, след като на излизане от дискотека му поискали цигара, а той нямал. Това предизвикало нападателя, който е от ромски произход, да го удари с бутилка в главата.", "date": "2017.07.10", "title": " Раненото момче в Бяла още е с опасност за живота"}
{"url": "https://m.offnews.bg/news/Tenis_18788/Navratilova-ne-iska-detca-s-bivsha-Mis-SSSR_660145.html", "text": "Тенис легендата Мартина Навратилова не може да повярва, че е навършила 60 години и все още е жива.18-кратната победителка в турнири от Големия шлем отпразнува юбилея си на 18 октомври м.г., докато все още водеше битка с рака на гърдата, с който беше диагностицирана през 2010 година.В момента американката с чешки произход е в ремисия и гледа по-ведро на бъдещето.\"Казах си \"По дяволите, не е за вярване. Радвам се, че съм още тук. Имам си десет пръста на ръцете, десет на краката и ...две гърди. Цяло щастие е да си жив\", споделя Навратилова, която е една от най-ярките представителки на лесбийките в тениса.Тя признава своята хомосексуалност през 1981 година и в онези времена това не се приема никак добре.Голям производител на спортни облекла къса договора си с нея, независимо, че е номер 1 в ранглистата.Навратилова живее като семейство с дългогодишната си партньорка Юлия Лемигова, но двете никога не са имали планове за деца. Двете сключиха брак през декември 2014 година. Лемигова е бивша Мис СССР за 1990 година.", "date": "2017.07.10", "title": " Навратилова не иска деца с бивша Мис СССР"}
{"url": "https://m.offnews.bg/news/Futbol_18793/Harvatin-plashi-Levski-s-ad-v-Dugopolie_660139.html", "text": "21-годишният играч на Хайдук (Сплит) Фран Тудор, който може да играе като десен бек и крило, даде интервю пред хърватските медии преди първия мач срещу Левски.Както е известно, двубоят няма да се играе на основния стадион “Полюд”, а в градчето Дугополие, тъй като по това време в Сплит ще тече музикален фестивал. Тудор е гласен за титулярен десен защитник срещу “сините”.“Не сме правили детайлни анализи, но знаем, че те се подсилват. Взели са испанец. Ако обаче искаме да оставим следа в Лига Европа, трябва да бием много по-сериозни съперници от Левски.Каква атмосфера очаквам в Дугополие? Адска! Ще бъде страхотно, играл съм тук преди две години срещу Силамае Калев.Надявам се този път да се представим още по-добре и да победим, както го сторихме и тогава срещу естонците”, заявява Тудор, цитиран от \"Тема Спорт\".“Контролите не трябва да се гледат толкова критично, защото единственият показател за състоянието ни ще бъде Левски.Опитахме някои нови неща и ще бъдем готови, когато му дойде времето”, обеща Тудор, който вече влиза в сметките и на селекционера на Хърватия Анте Чачич.", "date": "2017.07.10", "title": " Хърватин плаши Левски с ад в Дугополие"}
{"url": "https://m.offnews.bg/news/Obshtestvo_4/2171-bebeta-rodeni-s-finansirano-ot-darzhavata-in-vitro-chaka-se-do-1_660155.html", "text": "които не отговарят на критериите за успеваемост.За две години и половина с държавни средства са финансирани 7598 ин витро процедури, вследствие на които са родени 2171 българчета. Общата финансова стойност на тези дейности е 29,3 млн. лева, показва доклад на Сметната палата за работата на Центъра за асистирана репродукция от 01.01.2014 г. до 30.06.2016 г.Успеваемостта по показател „родени деца“ за България е добра - 28 на сто, с което страната ни се доближава до успешните европейски практики (Австрия 27,4 на сто). 35% от всички извършени у нас ин витро процедури в този период са били финансирани от фонда. Одиторите посочват, че за целта са ползвани по 12 милиона лева годишно, което е незначителна част от бюджета на здравното министерство (около 3%). В същото време тази мярка се прицелва в борбата с ниската раждаемост и застаряването на населението, тъй като България от години е с отрицателен прираст.  В края на 2015 г. населението на България е намаляло в сравнение с 2014 г. с над 48 хил. души, а през 2050 г. се очаква да намалее до около 5,8 млн. души по прогнози на НСИ. Коефициентът на общата раждаемост през 2015 г. е 9.2% и е по-малък от общия коефициент на раждаемост за ЕС.Макар успеваемостта да е добра, много от двойките е трябвало да чакат почти година, за да бъдат одобрени заради недостиг на финансов ресурс. През 2016 г. е отчетено забавяне от 11 месеца при някои двойки. В резултат на забавянето се намалява ефективността на дейността, поради намаляване на вероятността за успех на осъществената процедура по асистирана репродукция, посочва докладът. Очаква се това забавяне да бъде намалено заради решението на правителството да премахне лимита на броя на ин витро процедурите, за които едно семейство може да кандидатства за финансиране.Освен забавянето на финансирането, Сметната палата е открила и други пропуски в дейността на центъра. Одиторите посочват като недостатък, че той няма ефективен механизъм за проследяване на резултата от извършените процедури по асистирана репродукция. Финансирани са процедури в болници, Открити са и сериозни счетоводни пропуски: към фактурата за окончателно плащане на дадена процедура, лечебните заведения не прилагат цялата медицинска документация, а само епикриза и протокол. Неизискването и непредставянето на медицинската документация към фактурите за окончателно плащане създава риск за заплащане на дейности, които са изпълнени в намален обем или не са изпълнени. Затова одитният доклад е изпратен на Агенцията за държавна финансова инспекция, посочва Сметната палата. ", "date": "2017.07.10", "title": " 2171 бебета родени с финансирано от държавата ин витро, чака се до 11 месеца"}
{"url": "https://m.offnews.bg/news/Sviat-_12/Kremal-Putin-e-mnogo-dovolen-ot-sreshtata-s-Tramp-vsichki-sa-pobedit_660156.html", "text": "Руският президент Владимир Путин е доволен от резултатите от първата си лична среща с американския си колега Доналд Тръмп на срещата на върха на Г-20 в Хамбург, обяви в интервю за телевизия \"Россия-1\" говорителят на Путин Дмитрий Песков, цитиран от ТАСС и БТА. \"Мога еднозначно да кажа, че Путин остана доволен. И, честно да ви кажа, изобщо не знам за президента Тръмп, но ми се стори, че той също остана удовлетворен от тази среща\", коментира Песков.Той определи опитите да се назове победител от срещата като \"абсурдна постановка на въпроса\".\"Като се съди по това как премина тази среща, мога с увереност да кажа, че навярно победители са всички\", добави той.Песков уточни, че инициативата за срещата между Путин и Тръмп е дошла и от двете страни.По думите на говорителя на Кремъл руският президент е разговарял и със съпругата на Тръмп Мелания, която седяла до него по време на тържествения обяд в чест на лидерите от Г-20.\"Президентът остана много доволен\" от разговора, посочи Песков, като уточни, че двамата са говорили и за да дневния ред на срещата на върха.", "date": "2017.07.10", "title": " Кремъл: Путин е много доволен от срещата с Тръмп, всички са победители"}
{"url": "https://m.offnews.bg/news/Futbol_18793/Printcat-izbira-mezhdu-Rim-i-Tokio_660161.html", "text": "Легендарният капитан на Рома Франческо Тоти има два варианта за продължаване на кариерата си, пишат медиите в Италия.Последният сезон, който завърши може да не е последният за Тоти в неговата кариера, а 40-годишният нападател има оферта от японския Токио Верди. Ако той откаже този вариант ще заеме една от административните длъжности в Рома.\"Агентът на Тоти коментира, че пред него има два варианта, Тоти имаше предложения от Маями и Лос Анжелис, но те не са разглеждани.Така или ще отиде да играе в Токио или ще заеме административен пост в Рома\", сподели президентът на японския клуб Хидеюки Ханю.\"Имаме нужда от футболист като Тоти, той е особен, не ни трябва друг, а единствено той\", добави японецът. В момента Токио е на 5-о място в таблицата във втория по сила шампионат на Япония.Припомняме, че преди около два месеца живата легенда на Рома се сбогува с клуба на сърцето си след изпълнен с много драма мач срещу Дженоа в последния кръг на Серия А.След края на мача Тоти, придружен от съпругата си Илари Блази и трите им деца, направи почетна обиколка на стадиона, поздравявайки развълнуваните фенове на тима, които в негова чест бяха облекли фланелки с номер 10 и името му.От очите на 40-годишния футболист потекоха сълзи, плачеха и феновете на трибуните, които бяха щастливци да видят за последно своя капитан в игра.", "date": "2017.07.10", "title": " Принцът избира между Рим и Токио"}
{"url": "https://m.offnews.bg/news/Politika_8/Spored-prezidenta-pravitelstvoto-umishleno-protaka-modernizatciiata-na_660166.html", "text": "Правителството умишлено портака модернизацията на армията и не спазва ангажиментите си,  (КСНС), поети в края на май тази година. Това стана ясно от думите на президента Румен Радев пред журналисти след като взе участие в Националната конференция „Отбранителна и аерокосмическа индустрия и изследвания“.„Виждам желание не да се реализират проектите у нас за отбрана, а да се протакат, особено с това последно решение ние се връщаме обратно в 2011 г., когато тепърва започна процеса. Като човек участвал в тези процеси през цялото време съм се опитвал да придобием нови самолети, мощни, съвременни, най-добре, ако ме питате - F- 18 нов, Юрофайтер нов, Рафал нов, F-16 нов, прекрасни самолети, но винаги сме катастрофирали с тези опити с цената, която надхвърля значително определената финансова рамка”, заяви Радев, цитиран от БГНЕС.Той обясни, че би се радвал, ако правителството постигне \"политическа цена\" в сделката, но не вярва, че това ще се случи.\"Отсега да ви кажа отговора: няма да стане. Виждал съм в последните 10 г. как много държавници са се опитвали да постигнат тази цена, никой не успя, повтори той. Тези самолети струват пари и надхвърлят чувствително финансовата рамка, която ни е определена от парламента, посочи държавният глава. Разбира се, ако са решили да дават много повече пари, аз нямам нищо против стига да се намерят тези пари и стига да обясним на обществото, че те трябва да бъдат дадени, каза той. Хаосът е пълен - виждам го всеки ден. Не искам да издавам търговска тайна, която самите държави депозираха със своите оферти, но чувствително, много над 1.5 млрд. лв. за 8 нови самолета от типовете, които казах\", коментира той вероятната цена на сделката.Радев каза, че не вижда смисъл от провеждането на още един КСНС, тъй като \"тези съвети се правят, за да се надгражда\".\"До момента няма никакви стъпки, никаква яснота както за повишаване на социалния престиж, на мотивацията на военнослужещите и на всички служители от сектор сигурност, нито за окомплектоване, нито за проектите за модернизация. Те отиват в някаква безкрайност във времето. Аз мисля, докато не видя дори и малки, но конкретни стъпки, да си говорим на следващите съвети за корупция, за съдебна реформа, за престъпност, за бедност, категоричен бе държавният глава. Мисля, че трябва да се научим да уважаваме собствените си решения - има решение на българското правителство, макар и взето миналата година, има решение на българския парламент и изведнъж те отиват в коша. Как да има доверие на хората в институциите\", каза още той.Държавният глава коментира и протестите в Асеновград, като каза, че подкрепя хората и че гневът им е \"справедлив\", но заяви, че случаят не трябва да се използва \"за политически цели, защото това може да доведе до етническо напрежение, което е опасно\".\"Има краткосрочни мерки - спешни, незабавни, и трябва органите на реда да овладеят реда и да не се допускат следващи провокации. Дългосрочните мерки ги знаем и те не са в писане на безкрайни стратегии за интеграция, а с реални действия по отношение на социално включване, на образование, изобщо - на ефективни социални политики\", коментира още президентът.", "date": "2017.07.10", "title": " Според президента правителството умишлено протака модернизацията на армията"}
{"url": "https://m.offnews.bg/news/Sviat-_12/Indietc-zastrelia-zhena-si-ne-mu-servirala-vednaga-vecheriata_660162.html", "text": "60-годишен индиец застреля жена си, защото не му сервирала веднага вечерята. Ашок Кумар се прибрал пиян в събота и се скарал с жена си Сунаина на 55 години. Тя била разстроена, че той е пиян отново и искала да говорят по въпроса. Мъжът обаче искал веднага да вечеря, ядосал се и я застрелял в главата. Жената била откарана в болница, където починала, съобщава местната полиция, цитирана от Би Би Си. Полицията арестувала 60-годишния мъж, който признал вината си и обявил, че съжалява за стореното. Домашното насилие срещу жени е много често срещано в Индия. През 2015 г. случай на домашно насилие е докладван средно на всеки четири минути. Според проучване на държавна социална служба над 54% от мъжете и 51% от жените в Индия смятат, че съпругът може да бие жена си, ако е е показала неуважение към семейството на мъжа си, ако е пренебрегнала домашните си задължения или дори за неща като това да сложи повече или по-малко сол от необходимото в храната.", "date": "2017.07.10", "title": " Индиец застреля жена си, не му сервирала веднага вечерята"}
{"url": "https://m.offnews.bg/news/Temida_18762/Zapisvaneto-v-parvi-klas-stava-chrez-diskriminatciia-zakliuchi-prokur_660169.html", "text": "постоянен трудов договор в Министерството на образованието и науката (МОН), Столична община или държавната администрация.Върховната административна прокуратура (ВАП) се е самосезирала за дискриминационни критерии при класирането на ученици в първи клас. От прокуратурата съобщават, че са направили \"произволно проучване\" на допълнителни критерии за класиране на първолаци и са констатирали дискриминационни условия като това, че предимство се дава на деца, чиито родители към датата на подаване на заявлението са на  Имало и условия, според които с предимство са децата, на което поне единият родител е държавен или общински служител в системата на образованието, общинската или държавната администрация или работят в \"сферата на образованието\".В тази връзка прокуратурата е оспорила по съдебен ред текст от Системата за прием на ученици в първи клас в общинските училища на територията на Столична община.В тази връзка е сезирана и Комисията за защита от дискриминация (КЗД) \"в качеството ѝ на специализиран държавен орган за осигуряване на равенство в третирането с оглед образуване на производства за проверка на спазване на нормативните изисквания при прилагане на критерии за прием на ученици в първи клас в страната\".След проверката на прокуратурата са получени и още сигнали от граждани с конкретни твърдения за прилагане на подобни дискриминационни критерии, които също са изпратени в комисията по компетентност.От прокуратурата обаче смятат, че от комисията не изпълняват задълженията си в цялост, тъй като не е започната проверка за наличието на дискриминация и в други училища, различни от проверените от прокуратурата. По представените случаи от КЗД са ангажирани \"единствено МОН, Регионално управление на образованието, Председател на Столичен общински съвет и Кмет на Столична община\".", "date": "2017.07.10", "title": " Записването в първи клас става чрез дискриминация, заключи прокуратурата"}
{"url": "https://m.offnews.bg/news/Izvan-terena_18817/Mesi-i-Suares-trenirat-v-basejna-video_660157.html", "text": "Въпреки, че все още са на почивка, нападателите на Барселона Лионел Меси и Луис Суарес не са загърбили изцяло играта с топка.В официалния си профил в Инстаграм, аржентинецът публикува видео как двамата си подават топката с глава в малък басейн. Лео и Лучо направиха няколко десетки удара и впечатлиха с уменията си.Ла Пулга и неговата любима Антонела са на меден месец в Антигуа и Барбуда заедно с двете си деца. Семейство Суарес решило да изненада младоженците, а някои медии тълкуват това по друг начин.\"Суарес съсипа медения месец на Меси... и дори взе и футболна топка\", пише в шеговит тон спортното мегаиздание ESPN.Докато суперзвездите на Барса си разцъкват в басейна, трансферната сага около каталунците и халфът на Гуанджоу Евъргранд Паулиньо продължава.След като удариха на камък с Марко Верати и почти сигурно загубиха битката с Реал Мадрид за Дани Себайос, от Барселона ще се опитат да се сдобият с правата върху бразилеца.Китайският клуб наскоро е отхвърлил оферта на стойност 20 милиона евро и настоява за откупната клауза - 40 милиона.", "date": "2017.07.10", "title": " Меси и Суарес тренират в басейна (видео)"}
{"url": "https://m.offnews.bg/news/Turizam_75/Globiavat-kontcesionera-na-Nestinarka-zaradi-shalteto-po-10-leva-kam-s_660159.html", "text": "Концесионерът на плаж Нестинарка ще бъде глобен за нелоялна търговска практика, обясниха от Комисията за защита на потребителите пред OFFNews.Причината е, ведомството на Димитър Маргаритов е установило, че летовниците са принуждавани от стопанина на крайбрежната ивица задължително да плащат 10 лева за шалте към иначе евтините шезлонги по 36 стотинки, с които министърът на туризма Николина Ангелкова много се гордееше в дълга поредица медийни изяви.От КЗП са изпратили таен клиент на плажа, който е поискал да наеме чадър и шезлонг. Инспекторът изрично посочил, че не иска да взема шалтето по 10 лева, но му обяснили, че такъв вариант няма.Още тази седмица Комисията за защита на потребителите ще излезе с решение за нелоялна практика срещу концесионера на плаж Нестинарка - софийската фирма \"Перла турист\", обясниха от ведомството. Това нарушение се наказва с глоба от 1000 до 30 000 лева, а при повторно нарушение санкцията набъбва до 50 000 лева.  Най-забавното в случая с нелоялната търговска практика на плажа край Царево е, че проверката с тайния клиент на КЗП е направена в същия ден, в който Николина Ангелкова обясняваше как нейното ведомство е проверило сигнали за скъпите шалтета, но че информацията в тях не е била коректна.Според министъра покривалата на шезлонгите били допълнителна услуга, която била пожелание и никой не принуждавал хората да ги вземат и нямало проблем хората да не плащат за шалтета. От Министерството на туризма заявиха, че ще се съобразят с резултатите от проверката на КЗП, но не можаха да обяснят дали ще санкционират \"Перла турист\" за нарушения на концесионния договор. Тази година е първият сезон на контракта, чийто срок е цели 20 години.", "date": "2017.07.10", "title": " Глобяват концесионера на Нестинарка заради шалтето по 10 лева към шезлонга от 36 ст."}
{"url": "https://m.offnews.bg/news/Snukar_18803/Kitaj-triumfira-sas-Svetovnata-kupa_660165.html", "text": "Китай отново демонстрира доминация в снукъра и спечели Световната купа в Уши за впечатляващия трети пореден път, след като Дин Джунхуй и Лианг Уенбо от Китай А победиха Англия в лицето на Джъд Тръмп и Бари Хоукинс с 4:3 фрейма.Азиатците направиха невероятен обрат, след като изоставаха от британското дуо с 1:3 в първите 4 игри, с което приключиха по вълнуващ начин турнира, който започна с 24 отбора.Дин и Лианг взеха Световната купа за нацията си през 2011 година, а през 2015 г. трофеят отиде в Б отбора на Джоу Йюлонг и Ян Бинтао.Сега това е хеттрик за китайската двойка, която ще прибере впечатляващата награда от 200 000 долара за щастие на местните фенове.\"Имам доста прилични изяви срещу Тръмп. В решаващия фрейм дори не си помислих, че ще загубя. Играех с голяма увереност и  накрая спечелихме\", сподели Дин веднага след триумфа.", "date": "2017.07.10", "title": " Китай триумфира със Световната купа"}
{"url": "https://m.offnews.bg/news/112_6/Kradtci-izdarpaha-bankomat-s-dzhip-toj-izletia-s-parite-v-dereto_660168.html", "text": "Крадци задигнаха цял банкомат в село Катунци до Симитли.Около 4 часа сутринта групата се опитала да влезе с бус в банката, за да открадне банкомата и още тогава удря на камък. Опитът се оказал неуспешен.След това крадците решили, че все пак ще откраднат парите, но заедно с банкомата. Завързали устройството със стоманено въже за автомобила си. При дърпането обаче въжето се скъсало, банкоматът паднал в дерето и там полицията го открила по-късно.Устройството е намерено с всичките пари и касети в него, предава БНТ.  Водят се следствени действия и свидетелите дават показания. ", "date": "2017.07.10", "title": " Крадци издърпаха банкомат с джип, той излетя с парите в дерето"}
{"url": "https://m.offnews.bg/news/Temida_18762/Prepodavatel-na-sad-bil-s-kamshik-kandidat-za-rabota-i-masturbiral_660158.html", "text": "Чавдар СтояновПрокуратурата внесе обвинителен акт срещу юриста и бивш университетски преподавател , който е обвинен за опит за принуда и осъществени действия на полово удовлетворение с лице от същия пол.Според държавното обвинение от Стоянов се оплакали двама потърпевши.Единият от тях обяснил, че в края на 2015 г. се явил на интервю за работа. Пострадалият се чул по телефона със Стоянов, с когото се уговорили да се срещнат. От свой познат той разбрал, че Стоянов иска да назначи човек за лична охрана. При срещата на двамата преподавателят директно заявил на \"кандидата\" за работа, че е бисексуален, както и че работи като прокурор и едновременно като лектор в СУ „Св. Климент Охридски“.Той предупредил мъжа, че не трябва да закъснява за работа, защото в противен случай щял да бъде наказан с бой с камшик. На следващия двамата се видели в заведение в столичния кв. „“, като след срещата им Стоянов внезапно се опитал да хване бедрото на свидетеля, а впоследствие и да го прегърне. Пострадалият решил да не започва работа при Стоянов.След като на следващия ден не се явил на предварително уговорената среща, Стоянов му се обадил по телефона и му заявил, че за неявяването му следва да му се наложи наказание – бой с камшик. По-късно през същия ден подсъдимият изпратил и sms, в който заплашил да го набеди пред прокуратурата, че е извършил престъпление, че го е нападнал и ще има трима свидетели.По същия начин той постъпил и с друг мъж през 2012 г. Стоянов пуснал обява, че търси лице за лична охрана. Тогава с него се свързал вторият пострадал. Пред него юристът обяснил, че е доктор по международно право и че работел за бивш главен прокурор.Няколко дни по-късно двамата мъже се срещнали отново, като Стоянов настоял двамата да отидат в апартамент. Там той накарал пострадалия да направи петдесет лицеви опори, но преди това да се съблече гол до кръста. Тъй като свидетелят решил, че това е част от изпита за работа, започнал да прави лицевите опори. Стоянов му казал да си свали и панталона.Докато мъжът правел лицевите опори, подсъдимият извадил камшик и с него започнал да нанася силни удари по голия гръб на пострадалия. Тъй като изпитвал силна болка, пострадалият почнал да моли подсъдимия да спре, но последният започнал да нанася по-силни удари. Междувременно Стоянов започнал да мастурбира, продължавайки да удря пострадалия, докато удовлетворил половото си желание.Самият Стоянов е заявявал пред медиите, че атаката срещу него дошла, след като скъсал два пъти на изпит в Стопанския факултет на Техническия университет съпруга на депутатката от ГЕРБ , както твърди самият Стоянов в свои интервюта.Случаят подробно е  и в партийния в. \"\". В него се посочва, че експертът и юридически консултант на партията на Волен Сидеров е станал обект на политическа атака, в която \"основен играч\" е \"небезизвестният Ангел Кондев, ръководител на друга катедра в университета и човек със спорно минало и топли връзки с партия ГЕРБ\".\"Миналата година () Кондев на няколко пъти ходатайствал чрез секретарката си Стоянов да пусне на изпит съпруг на високопоставено лице от ГЕРБ. След категоричния отказ започнали и проблемите\", пиша на сайта на изданието.В друга  с подзаглавие \"Гербаджийските заплахи към експерта от АТАКА Чавдар Стоянов продължават\" партийният орган уточнява, че \"Юристът дълго време бил обект на лобистки натиск „да даде“ изпита на системно отсъстващия от лекции съпруг на екс здравната министърка, сега депутат от ГЕРБ, Десислава Атанасова\".\"Красимир Атанасов не просто бил неподготвен за изпит, той не посещавал лекции и упражнения в ТУ, разчитайки на „своите хора“ в ТУ. От д-р Чавдар Стоянов се искало първо чрез намеци, а после все по-настоятелно и заплашително „да пусне“ Атанасов независимо от липсата на знания и грубото нарушение на академичните изисквания от „студента“, се посочва в статията на вестника.  За повдигнатото му обвинение Чавдар Стоянов може да получи до осем години затвор. Предстои делото да бъде насрочено от Софийски районен съд.", "date": "2017.07.10", "title": " Преподавател на съд - бил с камшик кандидат за работа и мастурбирал"}
{"url": "https://m.offnews.bg/news/Zvezdi_18810/Rumi-i-Sar-sa-imenata-na-bliznatcite-na-Bionse-i-Dzhej-Zi_660163.html", "text": "Имената на близнаците на Бионсе и Джей Зи вече не са мистерия, съобщи TMZ. По всичко личим, че бебетата са кръстени Руми и Сър (с фамилия Картър), а не както се смяташе досега - Шон и Бий.И до момента звездното семейство не е обявило официално имената на децата си.Компанията на Бионсе и Джей Зи, която притежава запазените марки на техните имена, е подала правни документи на 26-и юни (денят, в който близнаците са били изписани от болницата), за да запази правата върху имената на Руми Картър и Сър Картър. Такива документи са подадени и за името на малката дъщеря на Бионсе и джей Зи - Блу Айви.Името „Руми“ най-вероятно е в чест на персийския поет от 13-ти век с това име, а „Сър“ се споменава в една от най-известните му поеми, коментира TMZ:Запазените имена са за търговски марки на парфюми, козметика, ключодържатели, колички, чаши, бутилки за вода, панделки за коса, карти за игра, раници, топки, дрънкалки и т.н.", "date": "2017.07.10", "title": " Руми и Сър са имената на близнаците на Бионсе и Джей Зи"}
{"url": "https://m.offnews.bg/news/Temida_18762/Obvinitelniiat-akt-za-KTB-e-15-000-stranitci-vnasiat-go-do-20-iuli_660167.html", "text": "Своеобразен рекорд за българския наказателен процес ще е обвинителният акт за източването на КТБ, коментира в Бургас главният прокурор Сотир Цацаров. Той ще бъде внесен до 20 юли, обемът му е 15 000 страници, срещу 19 обвиняеми, добави той. Относно втората разсекретена стенограма, Цацаров коментира, че няма изненада за него, тъй като е бил на място и повтори:„“, добави главният прокурор. През тази седмица ще бъдат повдигнати и обвинения на депутатите, отказали се от своя имунитет – Веселин Марешки и двамата му съпартийци, както и на Манол Генов. В Бургас Сотир Цацаров коментира и продължаващата ескалация на еттическо напрежение в страната, но бе категоричен, че за него, то не е етническо, а удобно може да се представи като такова. Той поясни, че това е резултат от дълго насаждано, толерирано и подклаждано съзнание за пълна безнаказаност. И посочи, че то продължава в тези градове и села, с ромски махали, където се толерира незаконното строителство, а на нарушенията на обществения ред се гледа по-снизходително. Генезисът е друг, посочи Сотир Цацаров. „“, смята главниятпрокурор. Цацаров подчерта, че ромското население в тези квартали е важно и необходимо, когато се задават избори и политическият маркетинг трябва да спре. Направи и паралел с депутата Манол Генов, който се отказа от имунитета си, че част от доказателствата срещу него са свързани с купуване на гласове от ромската махала. Цацаров добави, че според него няма етнически конфликт, а такъв между беззаконието и хората, които спазват закона. Той допълни, че хора от тези квартали могат и лесно да бъдат използвани за радикализация, като посочи, че единият от задържаните в Асеновград, по негов спомен, е подсъдим и за едно от делата за радикален ислям. Законът трябва да е еднакъв и да важи за всички, подчерта Цацаров и направи паралел с несебърлията, обвинен за нападение над незрящи туристи в морския град:„, добави главният прокурор, визирайки едно от заболяванията, които бяха посочени от адвокатите на младия мъж, с което се искаше по-лека мярка за неотклонение. Глаукомата се оказва пречка да посетиш ареста и именно от това се подклажда съзнание за безнаказаност, каза Цацаров и допълни, че за подобни случаи – за шведа, ритнал камериерка, за руснаците – нападнали полицаи, за ромите – били друг служител на реда, трябва да се налага постоянен арест. Според главния прокурор, обаче, при подобни случаи, обвиняемите услужливо се сдобивали с медицински документи, които да удостоверяват влошено здраве.", "date": "2017.07.10", "title": " Обвинителният акт за КТБ е 15 000 страници, внасят го до 20 юли"}
{"url": "https://m.offnews.bg/news/Obshtestvo_4/Sabariat-Vitiia-most-nad-Dunav-Vmesto-nego-dvuetazhna-pasarelka-za-mi_660175.html", "text": "\"Русенци, снимайте се на Вития мост, докато можете - ще го събарят!\" - този призив се носи в Русе последната седмица, след като стана ясно, че един от най-красивите мостове в България, ще бъде съборен, за да бъде построена на негово място двуетажна пасарелка. В общината на Русе отдавна текат процедури за няколко проекта за обновяване на града, от единия проект обаче миналата седмица стана ясно, че Витият мост отива с историята заради разширяването на бул. Придунавски. Мостът обаче е любимото романтично място на русенци. Именно за това в града се надигна недоволство и тръгна петиция за защита на Вития мост. От поръчката на общината става ясно, че консорциум \"Дунав инфра\" ще изпълнява проекта: Именно тук е включено събарянето на култовия за русенци мост. А поръчката е с прогнозна стойност 6 158 257 лв. без ДДС. В нея е записано: \"Централната Крайбрежна зона на град Русе обхваща територията от Речната гара до ул. \"Мостова\". В проекта се предвижда на основната придунавска тераса алеята да се реконструира и разшири, за да се запази и обогати нейното значение. Тя реално ще осъществява няколко важни функции – главна алея за пешеходци, локално обслужваща пристигащите туристи по реката, спешни наложителни дейности – пожарна, бърза помощ и други.На две места са предвидени малки амфитеатрални площадки за изяви и концерти с гледки към р. Дунав. В централната територия са организирани тематични детски площадки и фитнес на открито.Цялостното композиционно решение е подчинено на идеята за създаване на преходно пространство между реката и урбанизираната среда чрез използването на природните дадености. Преходът ще се осъществи чрез разнообразяване на ландшафта с геопластиката, промяната в ниските нива на пасарелките и въвеждане на широки стъпала за постепенен преход към ниската крайречна тераса\". А всъщност после сайтът \"Дунав мост\" уточнява, че \"старата пасарелка пред Гимназията по облекло ще бъде съборена\" - Витият мост, а на негово място ще бъде изградена нова двуетажна с още един кръг, за да бъде по-малък наклона при изкачване и слизане от нея и ще има площадка за отдих и наблюдение на залезите на Дунава\".Като предимство на новата пасарелка се изтъква, че тя ще позволява по-лесно и удобно изкачване и слизане на детски и инвалидни колички, като наклонът ще е до 6%. В заоблените участъци са предвидени панорамни площадки. В частта си над ж. п. линията тя ще е висока 1.80 метра над жиците. Ще бъде обезопасена с парапет и бордюри. Останалите две пасарелки на кея – при ул. „Баба Тонка“ и при ул. „Омуртаг“ ще бъдат рехабилитирани, а между трите съоръжения за слизане към кея ще бъдат разположени две арт площадки. Цялата сума за проекта ще глътне над 6 млн.лева, като ако се запази стария мост, голяма част от парите могат да бъдат спестени. Опитахме се да се свържем с отдел \"Строителство\" в община Русе за повече подробности по проекта и коментар по темата, но неуспешно.  Това е проектът, но се оказва, че русенци предпочитат стария си мост и са готови да скочат да го защитават и да протестират. Сред общественото недоволство се изтъква, че мостът е здрав и е символ на Кея на града и няма нужда да се харчат милиони, за да се строи нов. В борбата си с общината из града тръгна  в защита на Вития мост. ", "date": "2017.07.10", "title": " Събарят Вития мост над Дунав. Вместо него двуетажна пасарелка за милиони"}
{"url": "https://m.offnews.bg/news/Izvan-terena_18817/Sinio-liato-s-shemetnata-shvedska-sapruga-na-Luish-Figo_660181.html", "text": "Наскоро бразилецът Роналдо, познат също като Феномена, направи признание, че ако е имал съпруга като бившия си съотборник в Реал Мадрид Луиш Фиго, то никога не би напускал дома си.Думите му се отнасят за шведския супермодел Хелен Сведин, която е щастливо омъжена за бившия португалски футболист и двамата имат три дъщери на 18, 15 и 10 години.Роналдо разказа за възхищението си към красивата шведка, която в момента е на 42 години, в телевизионно интервю.\"Имах си проблеми с президента на Реал Флорентино Перес. Веднъж той ми се обади и ме попита строго защо просто не си стоя у дома, а излизам да купонясвам. Веднага ми даде за пример моя съотборник Луиш Фиго.Каза ми \"Рони, защо не правиш като него\". Но аз му отговорих: \"Шефе, ако имах жената на Фиго, аз също нямаше да излизам вечер\", сподели Феномена, който няма от какво да се оплаква, тъй като покрай него доста атрактивни дами получиха прозвището Роналдиня.Като гледаме последните качени снимки на шеметната шведка в социалните мрежи, май Фиго продължава да предпочита да прекарва времето си у дома.", "date": "2017.07.10", "title": " Синьо лято с шеметната шведска съпруга на Луиш Фиго"}
{"url": "https://m.offnews.bg/news/Turizam_75/Angelkova-prebroi-3-nezakonni-kapancheta-na-Kabakum_660179.html", "text": "Три заведения на плаж „Кабакум-централен“ край Варна извършват незаконна търговска дейност, за което сме сезирали Община Варна и местния строителен контрол. Това заяви министърът на туризма Николина Ангелкова, която днес се включи в инспекциите на място.Миналата година бе прекратен договорът на бившия наемател на плажа зараради голям брой нарушения. В момента за плажа е избран нов наемател, но той още не стопанисва ивицата, тъй като търгът се обжалва от един от участниците.Така сегашният статут на „Кабакум-централен“ е на неохраняема ивица, а според Ангелкова в този случай е редно там да не се извършва никаква търговска дейност.От министерството ѝ са сезирали Дирекцията за регионален строителен контрол и Община Варна да се предприемат незабавни действия по събаряне на капанчетата или да се спре доставката на ток и вода за тях.За случая с плаж „Нестинарка“, на който проверка на КЗП констатира, че концесионерът принуждава летовниците да плащат задължително  10 лева за шалте към наема на шезлонг за 36 стотинки, Ангелкова обясни, че в договорите за наем и концесия задължителни са обявените цени на чадъри и шезлонги, но няма забрана стопанинът на плажа да предлага допълнителни плажни принадлежности.Изричното условие обаче е допълнителните принадлежности да не са задължителни за потребителя. Министерството на туризма е поискало вече от концесионера да постави специални табелки с цени за допълнителните услуги и информация, че те не са задължителни, подчерта министърът.", "date": "2017.07.10", "title": " Ангелкова преброи 3 незаконни капанчета на Кабакум"}
{"url": "https://m.offnews.bg/news/Tenis_18788/Agasi-razkri-zashto-e-stanal-trenior-na-Dzhokovich_660177.html", "text": "Легендата в мъжкия тенис Андре Агаси сподели защо е решил да започне работа с Новак Джокович, въпреки многобройните предложения, които е получавал през годините да бъде наставник на други играчи. \"Мога да кажа, че разбирам в каква позиция от живота си се намира той. Спечелил е толкова много, а сега се нужда от една нова перспектива, която да му позволи да премине към следващ етап от кариерата си.С мен беше същото - бях на първо място, а после изпаднах до №140. Стигаш до етап от живота си, в който търсиш отговори на различни въпроси.Считам, че той може да става все по-добър и тенисът също го заслужава. Интересното е, че на корта и в живота ние сме пълни противоположности.Мен ме считаха за стратег на корта, а Новак е такъв в живота. Той постоянно търси нова информация, чете и се учи. Аз пък в живота си направих куп глупости и разбирам напълно какво изпитва, тъй като съм преминал през всичко.Целта е да става по-добър. Ако това бъде достатъчно за титла, чудесно. Но дори и да не се получи, ако той прогресира с всеки ден, това пак ще бъде победа\", сподели Агаси.Джокович ще ще спори днес с французина Адриан Манарино за място в 1/4-финалите на турнира от Големия шлем \"Уимбълдън\".", "date": "2017.07.10", "title": " Агаси разкри защо е станал треньор на Джокович"}
{"url": "https://m.offnews.bg/news/Obshtestvo_4/4-medala-za-Balgariia-na-Balkaniadata-po-informatika_660185.html", "text": "Българският национален отбор по информатика завоюва един златен, един сребърен и два бронзови медала на 25-ата Балканиада по информатика, съобщи пресцентърът на Министерството на образованието и науката.Тя се проведе в Кишинев, Молдова от 2 до 8 юли.Състезаваха се отбори от 12 страни, като в неофициалното класиране българският зае второто място след румънския.Медалистите са:Радослав Димитров, X клас, МГ \"Акад. Кирил Попов“, Пловдив – златен медал;Енчо Мишинев, XII клас, МГ, \"Атанас Радев\", Ямбол – сребърен медал;Виктор Терзиев, XI клас, СМГ \"Паисий Хилендарски”, София – бронзов медал;Петър Няголов, X клас, ПМГ \"Баба Тонка\", Русе – бронзов медал.Ръководители на отбора са главен асистент Емил Келеведжиев от Института по математика и информатика на БАН и Павлин Пеев, преподавател по информатика в ППМГ „Гео Милев“ в Стара Загора.", "date": "2017.07.10", "title": " 4 медала за България на Балканиадата по информатика"}
{"url": "https://m.offnews.bg/news/Turizam_75/D%C3%A9j%C3%A0-vu-pak-ogradiha-dostapa-do-plazha-na-kamping-Chernomoretc_660174.html", "text": "За втора поредна година огради спират достъпа на автомобили към плаж „Черноморец Изток“, познат като къмпинг \"\"Черноморец. Ситуацията е идентична с миналогодишната, когато полицията се намеси и махнаха загражденията, коментират от фирмата наемател на ивицата. Хората с коли не могат да минат по пътя, който са ползвали десетилетия наред, поясни Милен Янков от „Акра Лидо“. Туристите нямат алтернатива, нито могат да оставят колите си на мястото, което са ползвали като паркинг. Имотът в този район е ограден, поставени са и табели, маркиращи, че е частна собственост, коментира Янков.„“, коментира Янков.Той пояснява, че казусът е по-скоро морален, тъй като собствениците не ползват по никакъв начин тази земя. Оградата е поставена само да се саботира нашата дейност, като стопани на плажа, казва Янков. Пояснява, че по този начин се влияе негативно на туризма и се отблъскват почиващите. Пешеходен достъп до плажа има, покрай оградите, но има и табели, че имотът е частен и хората влизат на собствен риск, поясни наемателят. От фирмата, стопанисваща плажа, призовават държавата, като негов собственик и кмета на Созопол, да съдействат за разрешаване на ситуацията. По-рано през тази година, плаж „Черноморец Изток“ отново стана известен с негативни новини, след като ДНСК разруши буните на ивицата.", "date": "2017.07.10", "title": " Déjà vu – пак оградиха достъпа до плажа на къмпинг Черноморец"}
{"url": "https://m.offnews.bg/news/Leka-atletika_18783/Mirela-Demireva-shte-uchastva-na-Balkanskiia-shampionat_660182.html", "text": "Сребърната медалистка от Рио 2016 Мирела Демирева ще се състезава за България за Балканския шампионат по лека атлетика на 15 и 16 юли в сръбския град Нови Пазар.В българския състав са включени общо 23 състезатели - 8 при жените и 15 при мъжете, които ще се състезават съответно в 7 и в 11 дисциплини.В Балканския шампионат ще участват атлети от 16 страни, които ще се борят за отличията в по 21 дисциплини при мъжете и при дамите.За жалост, спортист номер 1 на България за 2016 г. все още не е покрила норматив за участие на Световното първенство в Лондон от 4 до 13 август.Тя има лично постижение за сезона от 190 сантиметра, но стандартът за спечелване на квота за британската столица е 194 сантиметра.Сребърната медалистка от Европейското първенство в зала в Прага през 2015 г. Габриела Петрова покри норматива в тройния скок за участие на Световното първенство. Петрова стана седмият български атлет, който добива право да старира в Лондон. Нормативи вече покриха Ивет Лалова (100 м и 200 м), Радослава Мавродиева (гюле), Митко Ценов (3000 м стипълчейз), Георги Цонов (троен скок) и Момчил Караилиев (троен скок), Тихомир Иванов (скок височина).", "date": "2017.07.10", "title": " Мирела Демирева ще участва на Балканския шампионат"}
{"url": "https://m.offnews.bg/news/Izvan-terena_18817/Pol-Pogba-butna-zhurnalistka-v-basejna-video_660188.html", "text": "Халфът на Манчестър Юнайтед Пол Погба напомни за себе си, след като бутна журналистката Алексис Нунес в басейн.Забавната ситуация беше част от интервю, което репортерката на американската спортна телевизия ESPN взимаше от новото попълнение на \"червените дяволи\" Ромелу Лукаку в Лос Анджелис.Тримата стояха край басейна на къщата на белгийския национал в Лос Анджелис и проведоха игра на \"Камък, ножица, хартия\". Нунес загуби и Погба без миг колебание я бутна в басейна.\"Червените дяволи\" вече са в американския град и ще тренират в базата на Калифорнийския университет, а първата им контрола ще бъде в събота - срещу ЛА Галакси.Следват мачове с Реал Солт Лейк, Манчестър Сити, Реал Мадрид и Барселона.15 юли - ЛА Галакси 17 юли - Реал Солт Лейк20 юли - Манчестър Сити23 юли - Реал Мадрид26 юли - Барселона 30 юли - Волеренга 2 август - Сампдория", "date": "2017.07.10", "title": " Пол Погба бутна журналистка в басейна (видео)"}
{"url": "https://m.offnews.bg/news/Ikonomika_59/Borisov-predstavi-proekta-za-gazov-hab-v-Istanbul_660184.html", "text": "България и Турция имат общо разбиране, че развитието на газопреносна инфраструктура, която да обхваща повече държави на Балканите и в Европа, ще гарантира по-голяма енергийна сигурност на континента. Около това мнение се обединиха премиерите на двете страни Бойко Борисов и Бинали Йълдъръм, които проведоха среща в рамките на 22-я Световен петролен конгрес в Истанбул. Според двамата министър-председатели добрите политически и икономически връзки между България и Турция, както и географското им положение определят важното значение на двустранното сътрудничество в енергийната сфера за транзита на енергийни ресурси.На срещата Борисов отбелязал, че голяма стъпка напред в това отношение би имало изграждането на междусистемна газова връзка между България и Турция. Той подчертал и подкрепата на българската страна за развитието на Южния газов коридор.По-рано днес Борисов и Йълдъръм разговаряха неформално в кулоарите на Световния петролен конгрес. В разговорите участва и турският министър на енергетиката и природните ресурси Берат Албайрак.Той подчерта, че страната ни работи активно за изграждане на интерконекторите с Турция, Гърция и Сърбия и че този с Румъния вече е построен.Борисов коментира и възможностите на България за местен добив, който също може да се превърне в източник на суровина за газовия хъб.Министър-председателят участва и в работна среща с президентите на Турция Реджеп Ердоган, на Азербайджан Илхам Алиев, на Сърбия Александър Вучич и с премиера на Албания Еди Рама, посветена на енергийните проекти в региона.", "date": "2017.07.10", "title": " Борисов представи проекта за газов хъб в Истанбул"}
{"url": "https://m.offnews.bg/news/Kultura_33/Naj-golemiiat-dzhaz-festival-u-nas-v-snimki-galeriia_660183.html", "text": "За седма поредна година международният фестивал А to JazZ показа, че красотата на джаз музиката обединява, сплотява и омагьосва. Повече от 30 хиляди души станаха част от уникалното изживяване A to JazZ и направиха фестивала oще по-пъстър и емоционално зареден. В трите фестивални вечери видяхме, че A to JazZ e много повече от джаз.„Енергийна бомба, това сте вие. Благодарим ви от сърце за това, че сте една от най-щурите публики, пред които сме свирили“, каза Йона Нилсън, вокалист на Dirty Loops, които оглавиха първата вечер и накараха всички да танцуват.„Може ли просто да кажа „Уааау“! Иска ни се да свирим с часове за вас. Беше истинско удоволствие, благодарим ви и ще ви чакаме на джем сешъните след малко, където ще продължим да се забаваляваме заедно“, сподели Робърт Гласпър от сцената на фестивала през втората вечер. Погълната от енергията на публиката, бандата свири и на официалните джем сешъни, където останаха буквално броени минути преди да се качат на самолета, за да потеглят към следващата точка от Европейкото им турне.Хедлайнерът в третата последна вечер, великият музикант Кристиан Макбрайд, също не остана равнодушен към енергията на А to JazZ: “Страхотен фестивал, страхотна публика! Съвсем искрено мога да кажа, че това е най-добрият концерт от турнето ни досега. Забележителни сте, благодарим ви!“Нестихващите аплодисменти изкараваха на сцената не само хедлайнерите през трите вечери на фестивала, но и всички останали артисти. Впечатляващи дебюти, свеж фънк, модерен соул, испански фюжън, смела комбинация от джаз с български фолклор и ромски класики, както и джаз на високо световно ниво. Всичко това звучеше на A to JazZ 2017 – фестивалът, който показа, че хубавите будни хора и качествената музика не са мираж и заедно имат силата да променят.", "date": "2017.07.10", "title": " Най-големият джаз фестивал у нас в снимки (галерия)"}
{"url": "https://m.offnews.bg/news/Ikonomika_59/Tcvetan-Vasilev-Prav-e-Plevneliev-shte-osadia-Balgariia_660186.html", "text": "Избягалият от България банкер Цветан Василев публикува на личния си сайт коментар за съдържанието на разсекретените от президента Румен Радев стенограми от заседания, на които се е решавала съдбата на КТБ.Според него разговорът между политическия ни елит по темата е бил на много ниско махленско ниво.Василев твърди, че на срещата на 14 юли 2014 г. в президентството главният въпрос е да се оправдае вече взетото решение за ликвидацията на банката. Според него опорните точки на Прокуратурата са копи-пейст на Прокопиевите твърдения от периода 2010-2013 г., обогатени с типичния булеварден стил на свинско-кафявите медии.Ето и текста на цялата позиция на Цветан Василев:В изпълнение на разпорежданията на съда, президентът Радев направи публични в разстояние на около месец двете така наречени Стенограми КТБ. Събитието трябваше да разкрие дългоочакваната от обществото енигма – какво се случи с КТБ, кой, кога и как ограби четвъртата по големина банка в България.По характер и стилистика двете стенограми са твърде различни, независимо от гастрола на почти едни и същи нескопосани и неуки актьори. Водещо чувство по време на първата „седянка“, проведена на 29.06.2014 г. при изживяващия се като баща на нацията Плевнелиев, е това на страх, панически страх от възможните последствия от срутването на банковата система. Очевидно, „одобрената“ от по-голямата част от присъстващите на тази среща влъхви атака на Прокуратурата и ДАНС срещу КТБ беше довела до неописуема паника у тези морални стожери на държавата. Никой, очевидно, не си е бил направил труда да прецени какви биха могли да бъдат последствията. А те са били ясни – 2 затворени банки и още поне 14 пред затваряне.Всички и най-вече опозиционерът по това време Борисов са единодушни, че става въпрос за криминална атака, подкрепена от истерясалата кампания на свинско-кафявите медии. Нито един от тях, обаче, няма смелостта да каже, че фронт на криминалната атака са държавното обвинение и ДАНС. Няма и как да стане, след като основната част от присъстващите са техни „клиенти“, някои от които очевидно наскоро отървали се от зловещата им „прегръдка“. На други вероятно пък е било обещано да се освободят.С една дума – форумът трябва да мете натвореното от Прокуратурата и службите заради желанието на клана, олицетворяван от Пеевски, да притежава това, което е контролирано от банката и чието придобиване е финансирано от нея. Естествено, обаче, името на Пеевски не се споменава. То и тогава, както и сега – 3 години по-късно – е табу!Две седмици по-късно, след като по една или друга причина, но главно заради решителната подкрепа на държавата за банковата система и най-вече за прекъсналата плащанията ПИБ, ситуацията се успокоява. Колапсът на системата се отлага и идва времето на „Страшния съд“ – заседанието от 14.07.2014 г. Така бих оприличил неясния формат на втората среща при президента Плевнелиев. Има си, разбира се, Върховен съдия – домакинът, има си прокурор, има вещи лица-помагачи – Искров, Д. Костов и Ментата, има и съдебни заседатели.Главният въпрос е да оправдаят отдавна дискутираното и вече взетото решение за ликвидацията на банката. Защо КТБ не е подкрепена, при положение, че за разлика от другата подпомогната банка, е могла да предложи обезпечения като 43% от Виваком, 97% от Петрол, 100% от НУРТС, 100% от Дунарит и пр., чисти от задължения, всеки може да си направи извода. Казвам го, защото е публична тайна срещу какво е предоставена държавната помощ на другата банка.Очевидно е, че участниците на срещата са гузни. Гузни са, защото нямат никакви одити (освен официалните, потвърждаващи точно обратната теза). Дори и самите поръчкови изпълнители от Делойт са отказали да го направят към онзи момент, поради липса на файлове и информация. А и кой ли би могъл да направи анализ на кредитен портфейл от над 5 млрд. лева за 2-3 седмици? Най-подготвени с „опорни точки“ са „индиректният“ представител на Пеевски – Главният прокурор и теологът „финансист“ Ментата. Опорните точки на Прокуратурата са копи-пейст на Прокопиевите твърдения от периода 2010-2013 г., обогатени с типичния булеварден стил на свинско-кафявите медии. Нивото на разговора е махленско, жълто. Какъвто е и стилът на скалъпеното обвинение, на което сръбските съдии три години се „дивят“, а и не само те… Парадокс е, че днес кредитите на атрактивно описания охранител, който бил източил банката по мое нареждане, не са дори включени в обвинителния акт. Но не това е важното. Важното е, че тези хора, сред които и Ръководството на БНБ, и Главният прокурор под погледа и с одобрението на Президента, и бъдещият многократен Премиер, си позволяват да нарушават законите, като че ли се намират в държава от Екваториална Африка. При това, отчитайки факта (най-сетне след безкрайните инсинуации на Прокопиев и Сие в продължение на години), че банката има сериозни външни акционери и най-вече Държавният фонд на Оман, третирани унизително от представителите на правителството на Орешарски и Централната банка, без да им бъде предоставено полагащото им се по закон право за възстановяване на банката!Затова са и опасенията на президента Плевнелиев, че трябва да се намери много респектираща външна компания за защита на безумията, сътворени от тях. Прав е президентът Плевнелиев – вярвам, че ще осъдя държавата България, както съм убеден, че това преди мене ще стори Оманският фонд. Въпросът е, че съдебното възмездие трябва да достигне до поръчителите и организаторите на атаката и плячкосването на активите, както и до изпълнителите. Голяма част от тях присъстват на това събиране.Освен „високо интелектуалните“ разговори за ямите и дупките, президентът има още едно прозрение – че активите на банката не са само кредитите на шофьорите и охранителите, дето не разбирали от цесии (като че ли „експертите“ от милиционерските училища на Главния прокурор разбират), а и контролните пакети на поне 20 индустриални предприятия с над 20 000 работещи и служители и над 230 млн. евро годишна EBITDA (по данни от 2013 г.) По различни оценки тяхната стойност надхвърля 1,5 млрд. евро, потвърдена и от моите чуждестранни финансови консултанти. Дали някой има представа колко пари са влезли от тях в банката? По моя информация – не повече от 150 млн. евро и то главно чрез цесии (разрешени от там присъстващите „гув…ньори“ и вице-„гув..ньори“), чрез които, разбира се, е придобит контролът върху част от тях - напр. Петрол, Рубин Плевен, Техномаркет, Кастра Рубра, НУРТС, ХК Костенец и др. Няма да влизам в задочен спор по концептуалните ми различия с Прокопиев на тема „Що е то банка и по какво се различава от един инвестиционен фонд?“. Ще кажа само, че тези активи, приходите от тях и тяхната реализация са били онова надлежно осигуряване на изплащането на кредитите на „секретарките“ и „охранителите“. Докато банката не беше подчинена, овладяна, а впоследствие и „брутално източена“, съгласно свинско-кафявата терминология, от същите тези, които прехвърлиха вината върху мене.В заключение ще подчертая, че и днес съм убеден, че принципно моделът ни беше единствено правилният за условията на криза след 2008 г. Нямам съмнение, че дори и сега, 3 години по-късно и повече от 5 млрд. лева допълнителен лихвен доход за банковата система от контролираното сваляне на лихвите, позволило на банките да провизират значителна част от „перфектните“ си портфейли, преобладаващата част от тях и сега имат по-лоши активи от активите на КТБ към 20.06.2014 г.", "date": "2017.07.10", "title": " Цветан Василев: Прав е Плевнелиев, ще осъдя България"}
{"url": "https://m.offnews.bg/news/112_6/Niama-zapodozrian-za-palezha-na-krana-politciiata-tarsi-vatreshen-cho_660189.html", "text": "Все още няма заподозрян за палежа на крана на паметника „1300 години България“. Той беше  в нощта на събота срещу неделя.По повод разследването от Столичната дирекция на вътрешните работи (СДВР) дадоха брифинг в парка на НДК, където се намира паметникът. Работим по версията охранителят на крана, демонтирал паметника „1300 години България“, да е съпричастен към запалването му, каза пред журналисти директорът на СДВР старши комисар Ивайло Иванов.Той обясни, че се проверява 42-годишният пазач на обекта, но все още той е свидетел по делото. Другите версии, по които работят разследващите, са за вандализъм или че случаят е свързан с някои от протестиращите срещу демонтажа на паметника.В хода на разследването са иззети записите от камерите на общината, но те не са засекли извършителите. На записите се вижда, че палежът не е от коктейли \"Молотов\", което наложило втори оглед за изясняване на причините за запалването. Версията засега е, че кранът е полят със запалителна течност, а подпалвачът е бил зад загражденията. Паметникът вече е с денонощна охрана от столичната полиция.", "date": "2017.07.10", "title": " Няма заподозрян за палежа на крана, полицията търси вътрешен човек"}
{"url": "https://m.offnews.bg/news/Kultura_33/Sofiia-dava-1-5-mln-leva-za-kultura-prez-2018-g_660164.html", "text": "председателството на Съвета на ЕСМилион и половина лева ще даде Столична община по програма \"Култура\" за 2018 г., съобщи днес зам. кметът на София по културните и образователни въпроси д-р Тодор Чобанов. Парите ще се раздават по пет направления в 11 програми, като специален приоритет ще бъдат проекти, свързани с . Други приоритети са достъпът до култура, развитие на културата и човешкия капитал, културното наследство, творческата икономика и участие в глобалните културни процеси. Най-голямото перо от бюджета на програмата ще отиде да кино и историческото наследство на столицата. Най-много пари ще отидат по програма \"Историческо наследство, социализация на недвижими културни ценности\", за която са предвидени  ще бъдат дадени за програмите \"Сценични изкуства\", \"Музика, класически, модерен и фолклорен танц\" и \"Кино\".Киното дейците в София ще могат да кандидатстват и по още една програма - \"София - творчески град на киното\" (под егидата на ЮНЕСКО), за която от бюджета са отделени още 150 000 лева.  Основен приоритет в оценяването на проектите ще бъдат документални филми за столицата. са отделени за \"Визуални изкуства\", а  - за културни партньорства и копродукции.  ще получат програмите \"Литература - издателска дейност, оперативна критика, културна периодика и превод\", \"Външна и вътрешна мобилност\" и \"Активно участие\".са заделени за нематериалното културно наследство и традициите на София.За миналата година програмата е финансирала 128 проекта от кандидатствали общо 326, а тази година се очакват сходен брой кандидати, въпреки, че още е рано за статистика, заяви Чобанов. , а на 9 октомври ще стане ясно колко и какви проекти ще финансира градът за идната година.  В продължение на няколко дни бяха прожектирани едни от най-добрите документални филми, посветени на изкуството. ", "date": "2017.07.10", "title": " София дава 1,5 млн. лева за култура през 2018 г."}
{"url": "https://m.offnews.bg/news/Obshtestvo_4/Uvolnenata-ot-SMG-uchitelka-pred-OFFNews-Nadiavam-se-neshtata-da-se-r_660193.html", "text": "Петя ТодороваУчителката по математика, чието дисциплинарно уволнение от СМГ предизвика възмущение и протест на родители и учители и сблъска позицията им с тази на директора Антони Стоянов, ще обжалва заповедта му, ако тя не бъде отменена.\"Не съм съгласна с мотивите категорично. Надявам се нещата да се решат, преди да влязат в съда\", каза  пред OFFNews.Тодорова, която нейни колеги, родители и ученици описват като безупречен професионалист и изключителен човек, тази сутрин беше обвинена в уронване на престижа на гимназията от директора. Според него тя е навредила на училището с работата си като член на националната комисия на последото издание на математическото състезание \"Европейско кенгуру\", назначена със заповед на бившия министър на образованието Меглена Кунева.В коментара му за БНТ тази сутрин той заяви, че Тодорова е подписала протокол, изключил около 130 ученици от СМГ от имащите право на явяване на националния кръг въпреки високите им резултати. Това станало в разрез с правилата на състезанието. \"С този подпис тя съзнателно ощетява най-силните ученици в България и не защитава интереса на учениците от СМГ\", заяви директорът.Истината е малко по-различна. Нито един от имащите право на участие в националния кръг ученици в крайна сметка не е изключен от него, включително от СМГ. Състезанието обаче има двама съорганизатори, между които има напрежение и след областния кръг започва \"игра на нерви\", както казва Тодорова. Част от учениците се явяват при сдружение \"Европейско кенгуру\", оглавявано от председателя на националната комисия за състезанието проф. Сава Гроздев, други - при Съюза на математиците, ръководен от акад. Петър Кендеров. Там са и учещите в СМГ.В средата на месец май 2016 г. излиза списък с допуснатите до национален кръг и всички, явили се при СМБ са изключени. Става скандал, намесва се Министерството на образованието, което отрича да е съгласно с това решение и се наема да посредничи. В крайна сметка проблемът е решен - няколко дни след първия протокол с допуснатите ученици от единия организатор е подписан и вторият, с допуснатите сред явилите се при другия.Тодорова обаче няма никакво отношение към оценяването на учениците на областния кръг - тя е част от националната комисия и нейните подписи под двата протокола просто удостоверяват, че тези деца са получили съответните оценки на областен и са допуснати до национален кръг.\"Прецених, че ще се стигне до споразумение. Ако не смятах така, нямаше ли да проявя разум и да пратя децата при другия организатор?\", попита риторично учителката в разговор с репортера на OFFNews. Тя предупредила учениците, че може да се стигне до подобна \"игра на нерви\" и всички търпеливо изчакали положителната в крайна сметка развръзка.Обвиненията за ощетяване на СМГ тя коментира с думите, че е \"абсолютно недопустимо учител да лобира за училището, в което работи\" и е категорична, че няма как тя да вземе решение кой да се яви на националния кръг.Петя Тодорова работи в СМГ от 1996 година. Извела е не един и два класа като класен ръководител и не един и двама шампиони от математически състезания.За работата си с класовете си тя казва: \"Най-важното е детето да повярва в себе си и да намери онази област, в която е най-добро. Радвам се, че развихме не само математиката, а и физиката, химията, че всеки намери своето място под слънцето\".Неин приоритет в работата в СМГ е бил не само развитието на децата, а и работата с родителите - те да се включват и да помагат. В тази насока са били и проектите, които започнала по времето на сегашния директор.За доверието им красноречиво говори коментарът на майката на една от ученичките на Тодорова и също учителка по математика - Ганка Симеонова: \"Петя Тодорова преподаваше на голямата ми дъщеря пет години - изключителна е, безупречна - и като човек, и като професионалист. Тя имаше по-голям авторитет в очите на дъщеря ми от мен\".\"Ние (учителите - бел. ред.) знаем за тях повече, отколкото техните родители. Разбираме се с поглед\", казва пък Петя за отношенията си с учениците.", "date": "2017.07.10", "title": " Уволнената от СМГ учителка пред OFFNews: Надявам се нещата да се решат, преди да влязат в съда"}
{"url": "https://m.offnews.bg/news/Istoriia_18809/Makedonski-pesni-zazvuchavat-v-tcentara-na-Sofiia-po-sluchaj-110-g-ot_660199.html", "text": "На 14 юли от 19 часа в София ще се отбележи 110-тата годишнина от битката при връх Ножот. Битката на Ножот е най-голямото и кръвопролитно сражение, водено от четите на Вътрешната македоно-одринска революционна организация за целия период на съществуването на Организацията след Илинденско-Преображенското въстание от 1903 година.Мрежа от граждански активисти, неправителствени сдружения, читалища, ансамбли за народни песни и танци ще се съберат на две места в София - пред Народния театър и на бул. „Витоша“ (кръстовището с ул. „Петър Парчевич“), за да покажат на хората македонски фолклор. На присъстващите ще бъдат раздавани листовки и информационни материали за историческото събитие.Началото на ХХ век. Османската империя властва все още над обширни територии на Балканите – между Черно, Егейско и Адриатическо море – и народите, които ги населяват. Част от българския народ е свободен от 1878 г., но друга част – в Македония и Тракия – не е. Българският и другите народи се борят за свободата си.На 14 юли 1907 г. главните сили на Вътрешната македоно-одринска революционна организация (ВМОРО) - „обединените чети“, дават редовно сражение на превъзхождащата османска войска около връх Ножот, в планинските масиви на Бабуна планина, на около 20 км. североизточно от град Прилеп (днес в Република Македония).Там местните прилепски чети са засилени от дошлите от свободна България велешка чета на Михаил Чаков и костурската на Христо Цветков и достигат общо 200 души – внушителна сила за партизанска борба. Срещу тях обаче се отправя огромен 3-хиляден аскер, командван от майор Енвер бей – един от най-образованите и способни турски офицери, бъдещ генерал (паша), важна и противоречива фигура в турската история. Воеводският съвет решава оттегляне пред превъзхождащия противник, но 45 млади момчета-четници, заели позиция на изолирания връх „Ножот“ не се подчиняват: „ние дойдохме да се бием, а не да отстъпваме“. Ентусиазирано решават да измрат до един, но да не предадат позицията на врага. Тези 45 млади бойци са българи както от Македония – Костурско (днес в Република Гърция), така и от Стара България –Панагюрище, Чирпанско, Сливенско, Ямболско.Целият ден на 14 юли 1907 г. „ножовци“ героично се отбраняват срещу настъпващите пълчища. Отрядът на Енвер бей обаче е добре обучен и провежда ефективна постъпателна обсада. В късния следобед пробива и достига върха. Оцелелите „ножовци“ се самовзривяват с бомбите...Аскерът продължава битката и настъплението срещу основните сили на ВМОРО начело с войводите Тане Николов, Михаил Чаков, Петър Ацев, Мирчо Найдов, Гьоре Спиков, но те умело заблуждават противника и се оттеглят.Загиват общо 67 българи от Македония и Свободна България, но главните сили на Организацията са съхранени.Възхитен от саможертвата на героите на Ножот, след края на битката Енвер бей забранява на турския аскер мародерството и нарежда почетен залп в чест на храбрите четници. Телата на четниците по негова заповед са погребани в близост до върха от местните селяни.", "date": "2017.07.10", "title": " Македонски песни зазвучават в центъра на София по случай 110 г. от битката при Ножот"}
{"url": "https://m.offnews.bg/news/Balgariia_1/Vazrasten-mazh-ot-Elshitca-bolen-ot-rak-se-nuzhdae-ot-pomosht_660198.html", "text": "Възрастен мъж от село Елшица, Пазарджишко, се нуждае от помощ, за да преживява.64-годишният Стоян Рабаджийски страда от няколко различни заболявани, сред които глаукома, съдово-мозъчно заболяване, проблеми със ставите и простатата.През февруари при преглед за бронхит му откриват рак на белия дроб. Мъжът получава 208 лева инвалидна пенсия.Стоян Рабаджийски живее сам, не се е женил. Живее бедно. За да се изкъпе, се налага да затопля вода на печка, защото няма бойлер.Работил е в продължение на 23 години в \"Панагюрски мини\" в село Елшица. Последният скенер за проследяване на състоянието му е показал нарастване на тумора. Ако желаете да помогнете на Стоян, можете да направите това на сметката му:Стоян Пенков РабаджийскиПощенска банкаIBAN: BG74BPBI79304030143702BIC BPBIBGSF", "date": "2017.07.10", "title": " Възрастен мъж от Елшица, болен от рак, се нуждае от помощ"}
{"url": "https://m.offnews.bg/news/Obshtestvo_4/1363-svobodni-mesta-ochakvat-sedmoklasnitcite-na-treto-klasirane-v-Sof_660192.html", "text": "„За трети етап на класиране за държавен прием след VII клас по профили и по професии обявяваме 1363 свободни места без квоти и 57 с квоти – 34 за момчета и 23 за момичета”, съобщи Ваня Кастрева, началник на Регионално управление на образованието – София-град.Сред училищата със свободни места, макар и едно-две, са СМГ, Втора немска, Испанската, Първа и Втора английска гимназия.Подаването на документи започна днес и продължава до 13 юли. Резултатите излизат на 17 юли, а на 18-и и 19 юли учениците ще могат да се запишат.Желаещите някое от свободните места трябва да имат предвид, че ако подадат документи, мястото им в училището, където са били приети до второ класиране не се пази.Те могат да заявят желанията си онлайн - чрез онлайн платформата, и в училищата-гнезда, които за София-град са 33. Нужен е оригиналът на дипломата за завършено основно образование.Класираните на втория етап, които искат да продължат в трети, няма да могат да използват онлайн системата, според която те вече се водят записани, уточниха от управлението.Свободните места в училищата ще бъдат обявени на Интернет страницата на училищата-гнезда.Свободни места в най-желаните 10 училища в София-град:На второ класиране обявените места са били 8650, записали са се 7287. Окончателният брой ще стане ясен след записването от третото класиране.За момента рискови паралелки с под 10 записани ученици има в крайните училища.", "date": "2017.07.10", "title": " 1363 свободни места очакват седмокласниците на трето класиране в София"}
{"url": "https://m.offnews.bg/news/Medii_73/Rakovodstvoto-na-BNR-se-razgranichi-ot-iziavlenieto-na-Volgin_660201.html", "text": "Ръководството на БНР категорично се разграничава от изявлението на Петър Волгин, обявиха от пресцентъра на медията в понеделник вечерта.\"Във връзка с изявлението на журналиста от БНР Петър Волгин в личния му профил във Фейсбук, в което той одобрява палежа на крана пред НДК, ръководството на Българското национално радио заявява, че написаното по никакъв начин не отразява позицията на обществената медия и категорично се разграничава от него\" - пише в прессъобщението.Моралната и юридическа отговорност за думите си носи единствено и само Петър Волгин, заявиха от \"Драган Цанков\" 4.\" - написа в неделя вечерта в личния си фейсбук профил Петър Волгин.Позицията му днес провокира от политици и журналисти в социалните мрежи.Създадена е и петиция за отстраняването на Волгин от БНР.", "date": "2017.07.10", "title": " Ръководството на БНР се разграничи от изявлението на Волгин"}
{"url": "https://m.offnews.bg/news/Politika_8/Vatreshniiat-ministar-Kolkoto-poveche-ni-slediat-slushat-tolkova-po_660207.html", "text": "Колкото повече ни следят, слушат - законно, толкова по-добре, защото ще хванат лошите - тези, които ни мислят лошото. Може би някакви радикални елементи или бъдещи терористи, заяви пред БТА министърът на вътрешните работи Валентин Радев.Коментарът му е по повод  за следене на разговорите в  мобилни приложения като \"Вайбър\", \"Фейсбук Месинджър\", \"УатсАп\" и др.Надявам се и вярвам, че използването на този софтуер ще бъде по закон. Всички би трябвало така да гледат на него, а не да се притесняват, че се използва за други нужди. Било е в миналото, надявам се в бъдеще да не се случва. По-добре да сме по-сигурни, дори някъде да минем границата - да го използваме не както трябва. По-добре това, отколкото да пропуснем някакви терористи, заяви Радев пред журналисти в Европейския парламент в Брюксел.Министърът коментира, че противоречивите медийни информации за софтуера за разкодиране на електронни устройства от МВР били заради това, че доверието в институциите не е на необходимото ниво.Никой нямаше да се съмнява в БОП - там, където е този софтуер, ако имаше по-голямо доверие, и за това сме виновни всички по веригата. По-добре е повече софтуер да купим, ако имаме средства, и да се наблюдава всичко. Някой, ако има опасения от това, да знае, че това е цената за сигурността, каза Радев.", "date": "2017.07.10", "title": " Вътрешният министър: Колкото повече ни следят, слушат, толкова по-добре"}
{"url": "https://m.offnews.bg/news/Analizi_289/Putin-e-demagog-kojto-falshifitcira-istoriiata_660206.html", "text": "Путин никога не е бил демократ, той е демагог, който фалшифицира историята - тези и други оценки, подплатени със сериозни доводи, се съдържат в новата книга на германския публицист Манфред Квиринг. Ето какво пише в нея:Германският публицист Манфред Квиринг работи в Москва като кореспондент на различни медии в продължение на близо три десетилетия - от 1982 до 2010 година. И като отличен познавач на Русия не спира да повтаря, че за агресивната руска политика през последните години са виновни не руснаците, а \"управляващата клика начело с президента Путин\". Сега на пазара излезе новата книга на Квиринг \"Руският свят на Путин. Как Кремъл разединява Европа\", а една от главите е озаглавена \"Приказка за демократа Путин\". В нея авторът припомня как навремето бившият германски канцлер Герхард Шрьодер нарече Путин \"кристално чист демократ\". Днес повечето европейци възприемат тези думи иронично, но все още има хора, които поради незнание или по някаква друга причина наивно вярват, че ако Западът не беше унижавал Русия и беше общувал с Путин като с равен, той щеше да води днес съвсем друга политика - и щеше да си остане демократ. \"Но Путин никога не е бил демократ\", подчертава германският публицист.През 1994 година Путин (тогава още зам.-кмет на родния си град Санкт Петербург) участва в конференция, организирана от германската фондация \"Кьорбер\", на която твърди, че Русия \"доброволно е отстъпила гигантски територии\" от бившите съветски републики. В това число и такива, които \"исторически винаги са принадлежали към Русия\". Сред тях Путин назовава Крим, Северен Казахстан и Калининградската област. \"Още тук виждаме демагога, който фалшифицира историята\", отбелязва в тази връзка Квиринг. И напомня, че Крим е присъединен към Руската империя едва през 1783 година, а Кьонигсберг (днешен Калининград) никога не е бил част от руската територия, освен в един кратък отрязък от време между 1758 и 1762 година. Чак след Втората световна война Калининград е включен към територията на СССР.Участниците в конференцията на фондация \"Кьорбер\" дават сериозен отпор на Путин. Един от германските историци говори за \"азиатската традиция\", а друг - за \"навика на хегемониалното владичество\". Но тогава те разговарят просто с един чиновник от Санкт Петербург, който е почти непознат не само на Запад, но и в самата Русия. Сега е друго: Путин е могъщият президент на Русия и вече не само говори, но и действа. \"Днес е нарушен принципът за неприкосновеност на границите на суверенни държави. Нарушени са нормите за решаване на спорни политически въпроси\", пише германският журналист и продължава: \"Москва анексира Крим, води война в Източна Украйна, разпалва и други кризисни огнища\".Путин и неговите пропагандатори оправдават тези действия с разширяването на НАТО. И твърдят, че Русия била принудена да се защитава, защото Западът не бил изпълнил обещанието НАТО да не се разширява на изток. В книгата си Манфред Квиринг се спира подробно на тази, по неговите думи, \"историческа фалшификация\", като посвещава няколко глави на уж неизпълненото обещание, дадено на Горбачов в замяна на обединението на Германия. Квиринг твърди, че и това не отговаря на истината - и го доказва, цитирайки самия Горбачов, който в интервю за \"Ди Цайт\" през 2014 казва дословно следното: \"Това действително е мит\". Квиринг предлага и други доказателства, като например изявление на държавния секретар на САЩ Джеймс Бейкър, но думите на Горбачов звучат в случая определено най-авторитетно.В книгата си Квиринг се спира обстойно и на щекотливата тема за ролята на Руската православна църква (РПЦ). Авторът определя отношението на руснаците към религията като \"специфично\" и \"парадоксално\", като отново предлага конкретни данни. Според допитванията , 66 процента от руснаците се самоопределят като православни християни, но само 32 процента от тях заявяват, че вярват в Бог. Кръстят се автоматично, палят свещи на църковните празници, но не остават в черквата за богослужението, пише Квиринг.Авторът разказва всичко това, за да обясни на германския читател, че независимо от степента на религиозност, тоест - от вярата в Бог, православието и националността се възприемат в Русия до голяма степен като едно цяло. В същото време, твърди Квиринг, РПЦ играе важната роля на \"религиозен инструмент на путиновата власт\". Според висшите църковни сановници, разговорът за спазване на човешките права е богохулство, а срещу западната концепция за либералните ценности трябва да се води борба, тъй като тя не само не подхожда на Русия, но и е изцяло чужда на руския народ. И Кремъл с охота прави именно това. Така всяка критика срещу режима и неговото отношение към човешките права води до ответното обвинение в русофобия, която едва ли не се приравнява с геноцид над руския народ.В книгата си Квиринг разказва още много неща: за мафията и корупцията в Русия, за войната в Грузия, за случая \"Лиза\", а и за това как десните екстремисти на Запад станаха най-добри приятели на Кремъл. Все тъжни констатации, след които обаче Квиринг не дава отговор на много съществени въпроси. Например - има ли изход от тази ситуация? Как Русия да се върне към демокрацията? И как да се измъкне от блатото на корупцията, от петролната зависимост, от всемогъществото на тайните служби, от агресивния стремеж към хегемония в постсъветското пространство? Да, авторът не отговаря на всички тези въпроси, но и не си поставя такава задача. Защото не е нито пророк, нито гадател. Целта му е друга, както става ясно още в предговора: \"да хвърли реалистичен поглед върху основните черти на путинова Русия\". И това безспорно му се удава.", "date": "2017.07.10", "title": " \"Путин е демагог, който фалшифицира историята\""}
{"url": "https://m.offnews.bg/news/Tenis_18788/Makenrou-razocharovan-ot-igrata-na-Grigor_660209.html", "text": "Легендарният Джон Макенроу изрази разочарованието си от играта на Григор Димитров в първите два сета срещу Роджър Федерер в осминафиналния им сблъсък на “Уимбълдън” в Лондон. Американецът говори в ефира на ВВС след края на втория сет, като видимо бе разочарован от слабото представяне на Димитров до момента.Швейцарецът взе частите с 6:4, 6:2, а българинът му помогна с грешните си избори и неефективен начален удар. Ситуацията леко се промени в третия, но ФедЕкс вече беше набрал инерция и взе сета и мача.“Години наред виждах Григор Димитров като бъдещ носител на титла от Големия шлем. Сега обаче вече тази вяра напуска тялото ми и ми се струва, че е напуснала и неговото.Това е разочароващо, болезнено лесно е за Федерер. Бейби Фед, Мини Фед, каквото и да е…Ако ще те наричат така и ще се обличаш като Федерер, ако ще му подражаваш, то трябва все някога да оправдаеш очакванията.Микроскопът беше насочен към него от самото начало, но му беше трудно да намери собствената си идентичност в кариерата. Сега е интересно какво впечатление ще остави на хората”, коментира Макенроу.Впоследствие Федерер спечели мача с 6:4, 6:2, 6:4 и елиминира българина, класирайки се на четвъртфинал на Голям шлем за рекорден 50-и път в кариерата си и 15-и на \"Уимбълдън\". Следващият му съперник ще бъде Милош Раонич, който отстрани Александър Зверев.", "date": "2017.07.10", "title": " Макенроу разочарован от играта на Григор"}
{"url": "https://m.offnews.bg/news/Obshtestvo_4/RUO-zapochva-proverka-sled-uvolnenieto-na-uchitelkata-ot-SMG_660200.html", "text": "Регионалното управление на образованието започва проверка след дисциплинарното уволнение на учителката по математика в СМГ Петя Тодорова. Това заяви началникът на РУО в София-град Ваня Кастрева.Уволнението предизвика протест на родители и ученици днес, които заявиха, че Тодорова е изключителен професионалист и човек. Директорът Антони Стоянов пък я обвини, че е действала в разрез с интересите на гимназията в качеството ѝ на член на националната комисия на математическото състезание \"Европейско кенгуру\".Проверката ще започне утре, инспекторите ще се запознаят с процедурата и мотивите. Реално РУО няма особено големи правомощия в този случай - в правомощията на директора е да освобождава и назначава педагози.От управлението обаче изразиха притеснението си от създалото се напрежение и надежда, че проблемът в едно от най-престижните ни училища ще се реши.", "date": "2017.07.10", "title": " РУО започва проверка след уволнението на учителката от СМГ"}
{"url": "https://m.offnews.bg/news/Obshtestvo_4/Borisov-vrachi-balgarski-pasporti-na-Kniaginia-Kalina-i-sina-j-Simeon_660197.html", "text": "Премиерът Бойко Борисов връчи първите български паспорти на Княгиня Калина и сина й Княз Симеон-Хасан, съобщава пресслужбата на Симеон Сакскобургготски.През 2013 г. с указ на президента Княгинята и нейният син, който е единственият внук на Симеон Сакскобургготски, роден в България, получиха българско гражданство.Княгиня Калина оттогава участва от името на България в международни състезания по конна езда.Нейният син Симеон – Хасан, който носи името на дядо си и на покойния крал на Мароко Хасан II, живее с родители си в Рабат и учи в българското училище към посолството ни в Мароко.Семейството на Княгиня Калина е в България за 80-ия юбилей на Симеон Втори и прекарват ваканцията си в Царска Бистрица в Боровец.Симеон-Хасан е кръстен в православната вяра в параклиса “Св. Иван Рилски” в Царска Бистрица. Кръстници са кралят на Мароко Мохамед VІ и принцеса Ирене Гръцка.Княгиня Калина каза, че със синът й са особено развълнувани да получат първите си български паспорти от премиера Борисов.", "date": "2017.07.10", "title": " Борисов връчи български паспорти на Княгиня Калина и сина й Симеон-Хасан"}
{"url": "https://m.offnews.bg/news/Tenis_18788/Grigor-Dimitrov-otnovo-prekloni-glava-pred-Rodzhar-Federer_660194.html", "text": "Първи сетНай-добрият ни тенисист Григор Димитров допусна шеста загуба и първа на трева от легендата Роджър Федерер в 1/8-финален двубой на турнира от Големия шлем \"Уимбълдън\" в Лондон.Двубоят не предложи очакваното зрелище, тъй като 26-годишният българин не успя да се противопостави на своя съперник и загуби в три сета с 4:6, 2:6, 4:6, като допусна пет пробива в мача срещу само един на своя сметка, а мачът продължи едва 97 минути. Швейцарецът затвърди мнението, че е фаворит №1 за спечелване на трофея, което е и негова цел, след като пропусна сезона на клей заради \"Уимбълдън\".“Григор наистина допусна някои грешки и това отвори пред мен възможности. Радвам се, че успях да се възползвам от тях, но за мен най-важното беше да се фокусирам върху собствената си игра, да направя правилните неща на корта и да се надявам, че може би той ще направи някои лоши отигравания или ще се поддаде на напрежението и аз ще продължа да играя много добре. Мисля, че това беше страхотен мач за мен. Не очаквах да се получи толкова лесно. Всъщност не беше толкова лесно, колкото изглежда”, сподели Федерер след края на двубоя с първата ни ракета.Съперник на Федерер в 1/4-финалите ще бъде победителят в мача между Милош Раонич и Александър Зверев.Григор спечели, макар и трудно подаването си, след което Федерер стори същото и на своя сервис. Григор дръпна с 40:0 в третия гейм, но опитният швейцарец намали на 40:30 преди да изпрати топката в аут и българинът поведе с 2:1. Федерер поведе набързо в четвъртия гейм, Григор намали, но швейцарецът затвори гейма. Петият гейм започна с точка за Федерер, но Григор си върна бързо инициативата с топка по правата, след което Федерер прати топката в аут. Последва нова грешка на Федерер и Григор се приближи до победа в гейма, което стана факт с чудесен уинър по правата.Шестият гейм отново започна убедително за Федерер, който поведе с 30:0,след което Григор прати топката в аут, а швейцареца завърши набързо започнатото и изравни за 3:3. Димитров предизвика аплодисментите на публиката с ефектна точка в началото на седмия гейм, слез което Роджър изстреля топката като ракета в аут, а Григор се приближи на точка от гейма. Негова грешка отдалечи неизбежното, но крайна сметка с перфектно воле постигна своето.В осмия гейм се повтори познатата история. Федерер поведе, Григор намали, но швейцарецът завърши мощно и спечели своя гейм. Сервисът на Григор отново затрудни Федерер, който изстреля топката в трибуните. Късметът го покри за 15:15, тъй като топката напусна със сантиметри полето, но в следващия гейм българинът беше по-прецизен и дръпна с 30:15. Мрежата доведе до ново равенство, което приближи швейцареца до първи пробив в мача. Григор спаси първата възможност, но след това прати топката в аут и Федерер получи втори шанс.Грешка на Роджър доведе до ново равенство, след което той отново сбърка и българинът получи предимство. Григор прати топката в аут с удар по диагонала, но отново сантиметри извън корта го разделиха от победа в гейма. В следващото продължително разиграване нова грешка на Димитров доведе до трета възможност за пробив на швейцареца, който този път не го пропусна и поведе с 5:4.В решителния десети гейм Федерер демонстрира огромната си класа и не остави никакъв шанс за българина да върне пробива и така спечели първия сет с 6:4.Григор започна с гейм на нула, но съперникът му \"върна\" жестта като търсеше игра сервис-мрежа. Последва нова размяна на геймове, като Григор може да съжалява, че не постави под повече напрежение швейцареца в четвъртия. В петия гейм Федерер поведе след мрежа на Григор от форхенд, което беше пета двойна грешка на българина в мача, след което Димитров изравни, но позволи на Федерер да постигне втори пробив и да поведе в мача. Шестият гейм започна обещаващо за Григор, но завърши с успех за Федерер, който поведе с 4:2. Григор дръпна с 30:15 в седмия гейм, но допусна изравняване след грешка и топка в аут. Това позволи на Федерер да стигне до трети пробив в мача и да се доближи до спечелването на втория сет.Федекс беше на път да опровергае прозвището си в осмия гейм, след като позволи на Григор да намали от 40:0 до 40:30, но българинът сбърка и така сетът отиде на сметката на Федерер.Изправен до стената, Григор започна много концентрирано в третия сет и взе гейма на нула. Федерер сбърка в началото на своя сервис гейм, след което безкомпромисно взе четири поредни точки и изравни. Сервис геймът на Григор се получи доста оспорван, стигна се до равенство, но българинът показа своя дух и успя да спечели подаването си. Федерер продължи да държи нивото си на концентрация много високо, а началните му удари бяха на обичайното високо ниво и той с лекота излавни. В следващия гейм швейцарецът постигна пробив. При 15:40 Федерер показа запазената си марка – бекхенд уинър по правата през високата част на мрежата, а после докара и точките до дюс. В следващата точка Димитров сбърка лесен форхенд на празен корт, но с ас отрази брейкбола. Димитров се изправи пред нов брейкбол, на който бекхендът му се оказа прекалено дълъг.Федерер спечели подаването си и поведе с 4:2, след което Григор показа признаци на съпротива, но лицата на хората от щаба му не изглеждаха никак оптимистично настроени. Блясъкът в очите им се върна след спечеления сервис гейм на Григор и първи постигна от него пробив в мача за 4:4, като камерите показаха ликуващите му родители в ложата. Деветият гейм започна с оспорване на Федерер, което се оказа погрешно. Швейцарецът смени и ракетата си.Федерер стигна до две възможности за пробив. Григор отрази първата, но след това прати топката в аут и така швейцарецът постигна петия си пробив в мача, за да поведе с 5:4, след което сервира за победата.Швейцарецът не допусна грешка в подаването и се класира за 1/4-финалите. За Григор остава съжалението, че отново не успя да се противопостави на своя идол.", "date": "2017.07.10", "title": " Григор Димитров отново преклони глава пред Роджър Федерер"}
{"url": "https://m.offnews.bg/news/Ikonomika_59/Ruhna-IUgra-edna-ot-golemite-ruski-banki_660210.html", "text": "Централната банка на Русия въведе временна администрация в банка \"Югра\" за шест месеца.За периода на управление на временната администрация пълномощията на акционерите, свързани с участието в уставния капитал, както и пълномощията на органите на управление на банка \"Югра\" са прекратени, пише в сайта на регулатора.Руската редакция на Би Би Си уточнява, че \"Югра\" е в Топ 20 на най-големите руски банки по размер на привлечени средства от населението.Решението на Централната банка е заради \"неустойчивото финансово положение\" на \"Югра\" и \"наличието на заплаха за интересите на кредиторите и вложителите\".Регулаторът е засякъл признаци на изнасяне на активи, манипулации със средства и недостоверна отчетност в банка \"Югра\".По информация на руската редакция на Би Би Си банката се контролира от избягващия публичност бизнесмен Алексей Хотин.", "date": "2017.07.10", "title": " Рухна \"Югра\" - една от големите руски банки"}
{"url": "https://m.offnews.bg/news/Obshtestvo_4/Protestite-v-Asenovgrad-spirat-za-dve-sedmitci_660204.html", "text": "Вицепремиерът Валери Симеонов се срещна днес с представители на Инициативния комитет в Асеновград. Постигнато е съгласие за спиране на протестите за срок от две седмици срещу конкретни ангажименти за въвеждане на ред в квартал „Лозница“, съобщават от правителствената пресслужба.На срещата са присъствали главният секретар на МВР Младен Маринов и заместник-министърът на регионалното развитие и благоустройството Валентин Йовев.Главен комисар Младен Маринов е докладвал, че полицията ще запази засиленото присъствие в квартала.При извършените досега проверки са установени 843 лица без адресна регистрация, които вече са напуснали града.Установени са и десетки незаконни постройки, за които са започнали процедури за принудително отстраняване.Притесненията, изразени от представителите на Инициативния комитет, са за продължаващи заплахи от граждани от ромски произход към работещи близо до квартал „Лозница“, тенденция на преселване на роми от съседни общини към Асеновград, размера на социалните помощи, стимулиращи преселването на хора без адресни регистрации, както и неясното финансиране за скъпоплатени юристи, защитаващи арестуваните за побоя 11 лица.Според правителствената пресслужба, гражданите от Инициативния комитет и вицепремиерът Симеонов са се съгласили, че държавата е изпълнила своя ангажимент за повече полицейско присъствие в „Лозница“, бързо разследване на извършените престъпления, започване на процедури от страна на общината за премахване на незаконните постройки и проверки на живущите там без адресна регистрация.Инициативният комитет спира протестите в Асеновград за период от две седмици срещу поети от Симеонов, главния секретар на МВР и заместник-министъра на регионалното развитие и благоустройството допълнителни ангажименти за осигуряване на постоянна охрана на спортуващите в язовир „40-те извора“ деца и започване на работа за откриване на полицейски участък в квартал „Лозница“.След разговор с вицепремиера директорът на Напоителни системи Снежина Динева е издала забрана за къпане в язовир „40-те извора“, като в рамките на 24 часа ще бъдат поставени указателни табели.", "date": "2017.07.10", "title": " Протестите в Асеновград спират за две седмици"}
