{"url": "https://offnews.bg/futbol/tcska-razgromi-dunav-i-prodalzhava-nepobeden-685719.html", "text": "ЦСКА разгроми Дунав Русе с 3:0 в двубой от третия кръг на Първа лига и продължава непобеден от старта на шампионата.Двубоят на \"Българска армия\" беше генерална репетиция за \"червените\" преди сблъсъка с датския Копенхаген в третия предварителен кръг на Лига Европа в четвъртък.ЦСКА събра 9 точки и оглавява еднолично класирането, като разликата с шампиона Лудогорец вече е пет точки. Бразилският голмайстор Мауридес даде аванс на „червените“ в 39-ата минута, а в добавеното време на първата част Мартин Ковачев си вкара автогол.Младата звезда на българския футбол Кирил Десподов оформи крайния резултат в 56-ата минута след отлична индивидуална акция.До края Дунав така и не стигна до почетно попадение, макар и да опита всичко по силите си. В 71-ата минута в игра се появи новото попълнение на ЦСКА Евандро, който беше близо до гол, но не успя да се разпише.\"Това е, което искам да виждам. ЦСКА вече се доближава до моята визия за играта\", възкликна треньорът на \"армейците\" Нестор Ел Маестро, който си позволи да изрази оптимизъм преди мача с Копенхаген.", "date": "2018.08.05", "title": "ЦСКА разгроми Дунав и продължава непобеден"}
{"url": "https://offnews.bg/politika/ninova-pitala-koj-predlozhi-benchev-posavetvali-ia-da-si-trae-685706.html", "text": "Социалисти съветвали лидера на БСП Корнелия Нинова да си мълчи по случая със задържания с Митьо Очите общински съветник Бенчо Бенчев от гражданската квота на партията. Това става ясно от пост на Нинова на фейсбук страницата й. Димитър Желязков (Митьо Очите) е заловен в Истанбул в компанията на общински съветник от БСП и бивш депутат на ДПС. Логично се очаква реакция от нас, въпреки че Бенчев не е член на партията.  Разбира се - категорично отхвърлих тези препоръки. Бенчев незабавно трябва да освободи всички постове и да напусне общинския съвет на Бургас\", пише Нинова.По думите ѝ този случай е образът на икономическо-политическа криминална спойка на интереси и пари.\"Той е ярък пример за модела на прехода. И не е единствен в страната. И не само, че няма да послушам съветите - да си мълча и да се сниша, а много категорично ще заявя: няма наши, няма ваши. На този модел трябва да се сложи край\", подчертава още Корнелия Нинова.", "date": "2018.08.05", "title": "Нинова питала кой предложи Бенчев, посъветвали я да си трае"}
{"url": "https://offnews.bg/volejbol/eto-programata-za-evropejskoto-po-leka-atletika-v-berlin-685701.html", "text": "България ще участва с 14 състезатели на европейското първенство по лека атлетика в Берлин, което ще бъде от 6 до 12 август. Те ще се състезават в 6 дисциплини при жените и 4 – при мъжете.6 август – понеделник17:05 M Чук - Квалификация / Група A17:30 M 100 m Серии / 1-ви Кръг - Българско участие: Денис Димитров и Петър Пеев17:35 M Скок на дължина Квалификация / Групи A и B - Българско участие: Денис Ерадири18:05 M 400 m пр.б. Серии / 1-ви Кръг18:30 М Чук Квалификация / Група B18:35 M Гюле Квалификация / Група A - Българско участие: Георги Иванов (може и да е в Група B)18:45 Ж 100 m Серии / 1-ви Кръг - Българско участие: Инна Ефтимова19:55 M Гюле Квалификация / Група B - Българско участие: Георги Иванов (може и да е в Група A)7 август – вторник09:35 M 50 km Сп. ходене Финал09:35 Ж 50 km Сп. ходене Финал10:30 M 100 m Десетобой10:40 M Диск Квалификация / Група A11:00 Ж 400 m пр.б. Серии / 1-ви Кръг11:10 Ж Гюле Квалификация / Групи A и B - Българско участие: Радослава Мавродиева11:25 M Скок на дължина Десетобой / Групи A и B11:35 M 400 m Серии / 1-ви Кръг12:05 Ж 800 m Серии / 1-ви Кръг12:10 M Диск Квалификация / Група B12:40 M 3000 m пр.б. Полуфинал / 1-ви Кръг - Българско участие: Иво Балабанов и Митко Ценов12:50 M Гюле Десетобой / Групи A и B19:30 M Скок на височина Десетобой / Групи A и B19:45 M Чук Финал20:05 Ж 100 m Полуфинал / 2-ри Кръг - Българско участие: Инна Ефтимова, ако се е класирала20:05 Ж Овчарски скок Квалификация / Групи A и B20:25 M 100 m Полуфинал / 2-ри Кръг - Българско участие: Денис Димитров и Петър Пеев, ако са се класирали20:45 M 400 m пр.б. Полуфинал / 2-ри Кръг21:20 M 10 000 M Финал21:33 M Гюле Финал - Българско участие: Георги Иванов, ако се е класирал22:00 M 400 m Десетобой22:30 Ж 100 m Финал - Българско участие: Инна Ефтимова, ако се е класирала22:50 M 100 m Финал - Българско участие: Денис Димотров и Петър Пеев, ако са се класирали8 август – сряда10:35 M 110 m пр.б. Десетобой 11:10 Ж 100 m пр.б. Серии / 1-ви Кръг11:20 M Диск Десетобой / Група A11:50 M 200 m Серии / 1-ви Кръг - Българско участие: Денис Димитров12:05 Ж Троен скок Квалификация / Групи A и B - Българско участие: Александра Начева и Габриела Петрова12:30 Ж 400 m Серии / 1-ви Кръг12:40 M Диск Десетобой / Група B13:05 M 1500 m Полуфинал / 1-ви Кръг13:00 M Овчарски скок Десетобой / Група A14:00 M Копие Квалификация / Група A14:15 M Овчарски скок Десетобой / Група B15:25 M Копие Квалификация / Група B18:50 M Копие Десетобой / Група A19:25 Ж Скок на височина Квалификация / Групи A и B - Българско участие: Мирела Демирева20:00 М Копие Десетобой / Група B20:05 Ж 400 m пр.б. Полуфинал / 2-ри Кръг20:30 M 400 m Полуфинал / 2-ри Кръг20:40 M Скок на дължина Финал - Българско участие: Денис Ерадири, ако се е класирал20:55 Ж 800 m Полуфинал / 2-ри Кръг21:09 Ж Гюле Финал - Българско участие: Радослава Мавродиева, ако се е класирала21:15 M 200 m Полуфинал / 2-ри Кръг - Българско участие: Денис Димитров, ако се е класирал21:20 M Диск Финал21:40 Ж 10 000 m Финал22:35 M 1500 m Десетобой9 август – четвъртък10:30 Ж Диск Квалификация / Група A11:00 Ж 100 m пр.б. Седмобой11:30 Ж Скок на дължина Квалификация / Групи A и B - Българско участие: Милена Миткова11:55 M 110 m пр.б. Серии / 1-ви Кръг12:00 Ж Диск Квалификация / Група B12:05 Ж Скок на височина Седмобой / Групи A и B12:30 M 800 m Серии / 1-ви Кръг13:30 Ж Копие Квалификация / Група A14:50 Ж Копие Квалификация / Група B20:15 Ж Гюле Седмобой / Групи A и B20:20 Ж Овчарски скок Финал20:25 Ж 100 m пр.б. Полуфинал / 2-ри Кръг20:30 M Скок на височина Квалификация / Групи A и B20:50 Ж 400 m Полуфинал / 2-ри Кръг21:15 M 400 m пр.б. Финал21:22 M Копие Финал21:30 Ж 200 m Седмобой22:05 M 200 m Финал - Българско участие: Денис Димитров, ако се е класирал22:20 M 3000 m пр.б. Финал - Българско участие: Иво Балабанов и Митко Ценов, ако са се класирали22:50 Ж 100 m пр.б. Финал10 август – петък11:00 Ж Чук Квалификация / Група A11:30 M Овчарски скок Квалификация / Групи A и B11:50 Ж Скок на дължина Седмобой / Групи A и B12:25 Ж 200 m Серии / 1-ви Кръг - Българско участие: Инна Ефтимова12:30 Ж Чук Квалификация / Група B13:00 Ж 1500 m Полуфинал / 1-ви Кръг13:25 Ж 3000 M пр.б. Полуфинал / 1-ви Кръг13:40 M Троен скок Квалификация / Групи A и B - Българско участие: Момчил Караилиев13:50 Ж Копие Седмобой / Група A14:05 M 4x400 m Полуфинал / 1-ви Кръг14:40 Ж 4x400 m Полуфинал / 1-ви Кръг15:05 Ж Копие Седмобой / Група B20:10 M 110 m пр.б. Полуфинал / 2-ри Кръг20:22 Ж Скок на височина Финал - Българско участие: Мирела Демирева, ако се е класирала20:32 M 800 m Полуфинал / 2-ри Кръг20:48 Ж 200 m Полуфинал / 2-ри Кръг - Българско участие: Ивет Лалова и Инна Ефтимова, ако се е класирала21:07 Ж Троен скок Финал - Българско участие: Александра Начева и Габриела Петрова, ако са се класирали21:20 Ж 800 m Седмобой21:25 Ж Копие Финал21:50 Ж 400 m пр.б. Финал22:05 M 400 m Финал22:20 Ж 800 m Финал22:35 M 110 m пр.б. Финал22:50 M 1500 m Финал11 август – събота10:05 Ж 20 км Сп. ходене Финал11:55 M 20 км Сп. ходене Финал21:00 M Скок на височина Финал21:05 Ж Скок на дължина Финал - Българско участие: Милена Миткова, ако се е класирала21:12 Ж 400 m Финал21:20 Ж Диск Финал21:30 M 800 m Финал21:45 Ж 200 m Финал - Българско участие: Ивет Лалова и Инна Ефтимова, ако са се класирали21:55 M 5000 m Финал22:30 M 4x400 m Финал22:50 Ж 4x400 m Финал12 август – неделя10:05 Ж Маратон Финал11:00 M Маратон Финал20:10 М Овчарски скок Финал20:20 Ж 4x100 m Полуфинал / 1-ви Кръг20:30 Ж Чук Финал20:40 M 4x100 m Полуфинал / 1-ви Кръг20:55 M Троен скок Финал - Българско участие: Момчил Караилиев, ако се е класирал21:00 Ж 1500 m Финал21:15 Ж 5000 м Финал21:55 Ж 3000 m пр.б. Финал22:20 Ж 4x100 m Финал22:35 M 4x100 m Финал", "date": "2018.08.05", "title": "Ето програмата за европейското по лека атлетика в Берлин"}
{"url": "https://offnews.bg/obshtestvo/blokirat-elektronnite-gratischii-karta-po-telefona-samo-ot-edno-ustro-685697.html", "text": "\"Един пътник - един телефон\" въвежда през следващата седмица Центърът за градска мобилност за столичани, които искат да си купят еднодневна карта за цялата градска мрежа или за нощен автобус чрез мобилно приложение. Услугата, която бе стартирана на 12 юли, още е в тестов период, затова глоби не се налагат на пътници с нередовен електронен билет. Пет опита да бъде измамена системата вече са регистрирани в ЦГМ до 3 август. До тогава реално пътували с електронна карта са 2000 души. Искаме хората да свикнат с услугата, целта не е да започнем със санкции веднага, обясняват от ЦГМ. В действие вече влезе и изискването за въвеждане на пин код при регистрация на sofia.mpass.bg, откъдето се купува електронна карта. Тя представлява QR код. Сега предстои да бъде активирана и защитата, при която регистрация ще може да става само от един телефон за един пътник.Поводът ЦГМ да обяви новите защити стана появила се информация, че с една карта, закупена през системата, могат да пътуват едновременно няколко пътници. Пробивът става, като пътникът, платил през акаунта си в приложението, даде електронния си адрес и паролата си на неограничен брой хора. Използвайки ги, те влизат в неговия профил и пътуват с платената от него дневна или нощна карта. Системата обаче отчита в реално време пътуващите, къде се качват, в колко часа и през какво устройство е сканирана електронната имкарта в метрото. Детайлна информация получават и контрольорите в наземния транспорт при проверка.", "date": "2018.08.05", "title": "Блокират електронните гратисчии: Карта по телефона само от едно устройство"}
{"url": "https://offnews.bg/politika/sotcialistite-v-burgas-benchev-da-podade-ostavka-kato-savetnik-685705.html", "text": "Бенчо Бенчев, който бе арестуван заедно с Митьо Очите в Истанбул, да подаде оставка. Това е позицията на ИБ на БСП в Бургас, която бе взета на извънредно заседание. Социалистите в морския град искат Бенчев да напусне групата на партията в Общинския съвет. Това е негово решение, призна общинският председател Живко Господинов, тъй като Бенчев не член на партията. Позицията на БСП - Бургас е на база информацията, която са получили от медиите и от говорителя на Главния прокурор Румяна Арнаудова. Ако Бенчев не напусне Общинския съвет, групата на БСП ще се разпадне, защото се състои от минималния брой съветници, необходими за формиране на група. В областната дирекция на МВР текат разпити на задържаните в Истанбул 7 души, сред които бяха Бенчев и  бившият депутат от ДПС Несрин Узун. ", "date": "2018.08.05", "title": "Социалистите в Бургас: Бенчев да подаде оставка като съветник"}
{"url": "https://offnews.bg/obshtestvo/povreda-spria-simeonovskia-lift-za-chas-hora-ostanaha-blokirani-vav-v-685703.html", "text": "Симеоновският лифт на Витоша спря за около час, много хора останаха блокирани във въздуха, съобщи БНТ. Причината, поради която лифтът е спрял, е повреда на един от лагерите за задвижване на дизел-агрегата, обясни изпълнителният директор на „Витоша ски“ АД Костадин Костадинов, цитиран от Фокус. Блокирал е лагер, който не е позволил да се пусне дизел-агрегата за извозването на пътниците на лифта. Взети са мерки и в рамките на 40 минути проблемът е бил отстранен и в момента лифтът работи“, допълни той. Това е техника, там има хиляди детайли. Въпреки, че съоръженията се инспектират постоянно, не може всеки лагер да се проверява ежедневно, тъй като те са капсуловани. Ние ги поддържаме изправни, но просто е хубаво да се сменят с нови“, каза още Костадинов.", "date": "2018.08.05", "title": "Повреда спря Симеоновския лифт за час, хора останаха блокирани във въздуха"}
{"url": "https://offnews.bg/sviat/mechka-prati-dvama-mladezhi-v-bolnitca-v-rumania-685707.html", "text": "Мечка прати двама младежи в болница, след като ги нападна в румънския град Бъйле Тушнад в централната част на страната, предаде Медиафакс.Младежите са с наранявания по краката, лицето и гърдите, но са в стабилно състояние. 27-годишните мъже вървели към гарата, за да хванат влак и да отидат на работа, уточнява БТА. Мечката нападнала първо единият, приятелят му се хвърлил да го спасява, но пострадал по-тежко. Мечката е откъснала меки тъкани, причинявайки рани в областта на торса. Това е най-тежкият случай в последно време\", според директора на болницата д-р Конрад Жудит. И двамата нападнати остават в болницата. През юли други двама мъже бяха нападнати от мечка в Бъйле Тушнад, припомня Медиафакс. Тази седмица гладна мечка унищожи хладилника на Центъра за закрила на детето в града, където са настанени 50 деца, посочва още агенцията.Според местните власти в периода, в който зреят плодовете, мечките всеки ден влизат в дворовете на хората", "date": "2018.08.05", "title": "Мечка прати двама младежи в болница в Румъния"}
{"url": "https://offnews.bg/temida/tcial-arsenal-v-doma-na-benchev-pretarsvat-koli-i-imoti-na-zadarzhani-685710.html", "text": "Голямо количество оръжие и боеприпаси са открити в дома на бургаския общинар от групата на БСП Бенчо Бенчев, който беше арестуван заедно с Димитър Желязков – Митьо Очите в хотел в Истанбул. По първоначална информация полицаи проверяват и автомобилите на бизнесмена, който е съдружник във фирмата \"Аркус-Сигурност\". Освен него, южната ни съседка изпрати към България с белезници на ръцете и друго политическо лице, оказало се на едно и също място с Очите – бившият депутат от ДПС Несрин Озун, който има съвместен бизнес с Бенчев. Специализираната прокуратура преценява събраните доказателства за евентуалната му съпричастност към неутрализираната ОПГ (както и на други лица, доведени от Република Турция) и повдигането на обвинения, съобщиха от спецпрокуратурата. ", "date": "2018.08.05", "title": "Цял арсенал в дома на Бенчев, претърсват коли и имоти на задържаните с Очите (снимки)"}
{"url": "https://offnews.bg/temida/zam-glaven-prokuror-ochite-shte-iska-da-go-varnat-v-balgaria-niama-685711.html", "text": "Димитър Желязков - Очите ще се съгласи да бъде върнат в България, не мисля, че ще иска да има дело за екстрадиция в Турция, заяви зам.-главният прокурор Иван Гешев, който доскоро оглавяваше спецпрокуратурата.  Очите няма нищо на свое име, нищо, че живее в палат в село Кошарица, който се води на офшорка, каза още Гешев. Той допълни, че Желязков не е страхлив, за разлика от други издирвани от правосъдието българи, като визира банкара Цветан Василев, който е в Сърбия. Желязков е минал от Гърция в Турция, за да избегне европейската заповед за ареста му, на 3 август в 19,09 часа, разкри Гешев. Очите бил в кола на Бенчо Бенчев. Днес са претърсени 30 адреса, включително и на фирми, които са свързани с Димитър Желязков. Утре специализираната прокуратура ще прецени дали срещу Бенчев, бившия депутат от ДПС Несрин Узун и другите задържани в Истанбул да бъде образувано отделно дело за лично укривателство на Очите. В такъв случай то ще бъде прехвърлено в Районна прокуратура в Бургас. В дома на Бенчев обаче е открито черно счетоводство - бележки колко пари да се дадат на Димитър Желязков, така че то. й вероятно ще бъде разследван и за пране на пари. Едно от издирваните лица, което беше в Испания, се предаде, разкри още Гешев . Той обаче уточни, че това не е търсеният съветник от Несебър Пейо Янков. ", "date": "2018.08.05", "title": "Зам. главен прокурор: Очите ще иска да го върнат в България, няма да чака дело в Турция"}
{"url": "https://offnews.bg/politika/tcvetanov-dano-gushterat-naistina-si-otkasne-opashkata-685715.html", "text": "Председателят на парламентарната група на ГЕРБ Цветан Цветанов отговори на лидера на БСП Корнелия Нинова за задържания заедно с Митьо Очите общински съветник Бенчо Бенчев. Нинова поиска той да напусне поста и обяви във фейсбук: Няма наши, няма ваши, на този модел трябва да се сложи край. Пак във фейсбук Цветанов написа: Днес всички видяхме каква беше позицията на председателя на БСП Корнелия Нинова за задържания заедно с Митьо \"Очите\" зам.-председател на Общински съвет - Бургас Бенчо Бенчев. Бенчев обаче е избран с листата на БСП и точно БСП издига кандидатурата му за зам.-председател на местния парламент.Освен това е интересно защо подобна позиция на лидера на БСП Корнелия Нинова лиспваше, когато българската прокуратура официално повдигна обвинение на депутата от БСП Манол Генов, беше свален имунитетът му и започна разследване срещу него за купуване на гласове. Не видяхме подобни решителни мерки от Нинова и когато братът на русенския народен представител от БСП Георги Стоилов - Илия, беше арестуван за участие в престъпна група за изнудване. Защо когато бившият председател на Народното събрание Валери Жаблянов нарече Народния съд \"необходимо правосъдие\" отново \"чухме\" оглушителното мълчание на Корнелия Нинова? Това значи ли, че тя се припознава в казаното от него?Светкавична реакция нямаше и след като най-безотговорно депутатът Таско Ерменков си позволи да се заиграе със страховете на почти двумилионна София, казвайки на гражданите й, че пият отровна вода и когато същият Ерменков нарече идиоти държавите от ЕС и САЩ в коментар на изборните резултати в Крим.Във всичките тези случай предсесателят на БСП Корнелия Нинова гузно мълчеше. Въпросите към нея обаче тежат със същата сила, когато Нинова прилага двойни стандарти.Да се надяваме обаче, че вече е дошъл моментът за така нужното прочистване на червените редици, защото когато претендираш за алтернатива или за нова \"Визия за България\", е нужно да имаш \"очи\", за да я видиш. Остава и да си пожелаем с началото на новия политически сезон гущерът окончателно и наистина да откъсне опашката си! ", "date": "2018.08.05", "title": "Цветанов: Дано гущерът наистина си откъсне опашката"}
{"url": "https://offnews.bg/sviat/retro-samolet-se-razbi-v-shvejtcarskite-alpi-20-zhertvi-685708.html", "text": "Тримоторен пътнически самолет от времето на Втората световна война се разби по време на полет в швейцарските Алпи, съобщи Би Би Си.17 пътници и трима души екипаж са загинали при падането на машината „Юнкерс Ю-52”. Според очевидци самолетът е направил 180-градусов завой, преди да падне като камък на 2540 метра надморска височина.Швейцарската авиокомпания „Ю Еър” поддържа флотилия от ретро машини, които използва за атракционни полети с туристи.Това е втори тежък авиоинцидент в алпийската държава в рамките на уикенда. Вчера 4-членно семейство с две деца загина при авария с лек самолет в централната част на страната.", "date": "2018.08.05", "title": "Ретро самолет се разби в швейцарските Алпи, 20 жертви"}
{"url": "https://offnews.bg/sviat/trus-ot-7-v-indonezia-izdadoha-preduprezhdenie-za-tcunami-685709.html", "text": "Земетресение с магнитуд 7 разлюля индонезийския остров Ломбок. Това съобщиха Геофизичният институт на САЩ и местната геофизична агенция, цитирани от ДПА.Индонезийската агенция издаде предупреждение за възможно цунами. Земетресението е станало на дълбочина от 15 км, с епицентър на 27 км североизточно от окръг Северен Ломбок. Усетено е и на остров Бали. Информация за жертви и пострадали няма. Миналата седмица на Ломбок трус с магнитуд 6,4 отне живота на 16 души и блокира стотици туристи. ", "date": "2018.08.05", "title": "Трус от 7 в Индонезия, издадоха предупреждение за цунами"}
{"url": "https://offnews.bg/112/rezhat-audi-sled-chelen-udar-s-kamion-vadiat-telata-na-mazh-i-dve-zhe-685713.html", "text": "Мъж и две жени са загинали при катастрофа на пътя Бургас - Каблешково, на входа на село Лъка. Пожарникари режат колата, за да извадят телата на загиналите. Това съобщи говорителят на ОД на МВР-Бургас Цветелина Рандева, цитирана от БТА. Тримата са пътували в лека автомобил \"Ауди А6\" с хасковска регистрация.Водачът му е навлязъл в насрещното движение, за да извърши изпреварване, но се е ударил челно в движещ се в посока Бургас камион. Автомобилът е смазан до неузнаваемост. Пътната отсечка от Каблешково в посока Бургас е пренасочена към село Каменар, а в обратна посока движението е доста затруднено, колите пъплят по платното. ", "date": "2018.08.05", "title": "Режат Ауди след челен удар с камион, вадят телата на мъж и две жени"}
{"url": "https://offnews.bg/futbol/levski-pobedi-no-ne-ubedi-685717.html", "text": "Отборът на Левски победи новака в елита Ботев Враца с 2:0 в двубой от третия кръг на Първа лига, който се изигра на стадиона в Монтана и бе дебютен за новия наставник на столичани Славиша Стоянович. Въпреки успеха Левски не убеди феновете си, а врачани могат да съжаляват, че не спечелиха поне точка, която щеше да е първа в актива им.Първият гол отбеляза Станислав Костов в още осмата минута, възползвайки се от подаване на капитана на \"сините\" Габриел Обертан. В 34-ата минута футболистите на Ботев имаха претенции за дузпа за игра с ръка на Костов, но съдията Стефан Апостолов прецени, че такава няма.През втората част Ботев бе по-добрият отбор на терена и упорито търсеше изравнителен гол, но вместо това получи втори във вратата си в 85-ата минута. Негов автор стана Жерсон Кабрал с мощен изстрел с левия крак, който не остави шансове на Николай Кръстев.Така Левски временно се настани на върха с актив от седем точки преди късния мач от програмата за деня между ЦСКА и Дунав Русе на \"Българска армия\".", "date": "2018.08.05", "title": "Левски победи, но не убеди"}
{"url": "https://offnews.bg/sviat/bez-mobilni-telefoni-v-klasnite-stai-v-albania-685704.html", "text": "​От новата учебна година в училищата в Албания се забранява използването на мобилни телефони.Министерството на образованието изпрати до директорите на основните и средните училища писмо, с което ги уведомява, че от септември важи наредбата за забрана на използване на мобилни телефони в училищата, съобщи МИА, цитирана от БТА. Забраната ще важи както за учениците, така и за учителите.Предлага се учениците да оставят в шкафовете мобилните си телефони в 8 часа, когато започват занятията, и да си ги взимат обратно в 13 часа, когато часовете приключват.Неотдавна и Франция забрани ползването на мобилни телефони в училищата. ", "date": "2018.08.05", "title": "Без мобилни телефони в класните стаи в Албания"}
{"url": "https://offnews.bg/vodni/antani-ivanov-ostana-osmi-v-glazgou-685718.html", "text": "Антъни Иванов се класира на осмо място на финала на 200 метра бътерфлай на Европейското първенство по плуване в Глазгоу.19-годишният българин стартира силно и след първите 50 метра бе на трета позиция, но постепенно изостана и записа резултат от 1:57,88 мин. Шампион стана Крищоф Милак от Унгария 1:52.79.Втори е друг унгарец - Тамаш Кендереши с 1:54.36, а трети е италианецът Федерико Бурдисо с 1:55.97 минути.Антъни изпълни голямата си цел - достигане до финала в дисциплината след две по-силни плувания в квалификациите и полуфиналите - 1:56.33 и 1:56.58 мин.България за последно имаше представител във финал на европейско първенство по плуване преди 21 година, когато Денислав Калчев също завърши 8-ми, но на 100 метра бътерфлай в Севиля през 1997-ма.", "date": "2018.08.05", "title": "Антъни Иванов остана осми в Глазгоу"}
{"url": "https://offnews.bg/sviat/desetki-zhertvi-i-raneni-sled-trusa-v-indonezia-685716.html", "text": "Поне 19 души са загинали при земетресението с магнитуд 7 по скалата на Рихтер днес в Индонезия.Трусът на остров Ломбок е причинил сериозни щети по сградите, има и десетки ранени, съобщи AFP. Сред загиналите има дете на годинка и 72 годишен мъж, заяви говорител на издирвателните и спасителни екипи на град Матарам, цитирана от агенцията.Предупреждението за цунами, издадено от властите бе отменено. Миналата седмица на Ломбок трус с магнитуд 6,4 отне живота на 16 души и блокира стотици туристи.", "date": "2018.08.05", "title": "Десетки жертви и ранени след труса в Индонезия"}
{"url": "https://offnews.bg/obshtestvo/tcar-iulian-zapoviadal-da-obezglaviat-sv-mchk-evsignij-685445.html", "text": "В деня преди Преображение Господне църквата почита Св. мчк Евсигний. Св. Евсигний, родом от Антиохия, бил войник и служил при царете Диоклетиан, Максимиан, Константин Велики и синовете му.Той бил съветник на мъченик Василиск, който пострадал в 308 г., и описал смъртта му. Цели 60 години прекарал във войската. Службата оставил в царуването на Констанций. Тогава се върнал в Антиохия и доживял до времето на Юлиан Отстъпник.Когато Юлиан дошъл в Антиохия, случило се, че двама езичници в спор помежду си помолили Евсигний да ги спогоди.Старецът разгледал спора по справедливост, но признатият за неправ обвинил Евсигний пред царя, че е християнин. Царят повикал Евсигний при себе си и Евсигний го изобличил за отстъпничеството му от Христа. Той прославил християнството и цар Константин. Юлиан заповядал да го обезглавят.", "date": "2018.08.05", "title": "Цар Юлиан заповядал да обезглавят св. мчк Евсигний"}
{"url": "https://offnews.bg/futbol/prokuden-ot-gerena-chaka-obazhdane-685712.html", "text": "Бившият футболист на Левски Васил Панайотов ще чака развръзка около евентуално завръщане на “Герена” до понеделник. Феновете на Левски искат на всяка цена той да бъде върнат в отбора.Той стана свободен агент, след като не се разбра със “сините” да преподпише с тях. Бившият вече треньор Делио Роси дори призна, че е бил по-добра опция в състава от Антони Белмонт, но така и не е настоял твърдо пред ръководството Панайотов да бъде задържан.На този етап обаче от “Герена” не са търсили Панайотов, както настояват феновете. Халфът продължава да чака обаждане от Левски, но търпението му няма да бъде вечно.Панайотов има две опции да продължи кариерата си, които не са за изпускане. Едната е от Кипър, а другата от Израел, информира \"Меридиан мач\".", "date": "2018.08.05", "title": "Прокуден от \"Герена\" чака обаждане"}
{"url": "https://offnews.bg/obshtestvo/tapa-na-vazlovi-krastovishta-zaradi-remonta-na-relsite-po-balgaria-685684.html", "text": "Ремонтът на релсите по бул. \"България\" налага промени в движението, съобщи Столична община. До 12 часа днес се забранява влизането на ППС през кръстовището на бул. „България” - бул. „акад. Иван Гешов“ - бул. „Петко Тодоров“, както и по крайна лява пътна лента от пътното платно на бул. „акад. Иван Гешов“, в участък от 70 м преди бул. „България”, в посока бул. „Петко Тодоров”. От утре до 16 август се забранява влизането на пътни превозни средства по крайна лява лента от пътното платно на бул. „България”, в участък от 290 м преди бул. „Петко Тодоров“ и в участък от 290 м след бул. „Петко Тодоров“ в посока бул. „Черни връх”, както и по крайна лява лента от пътното платно на бул. „България”, в участък от 290 м преди бул. „акад. Иван Гешов“ и в участък от 290 м след бул. „акад. Иван Гешов“ в посока бул. „Гоце Делчев”.До 12 часа днес градският транспорт ще се движи по порменен маршрут. Тролейбусите, обслужващи линия № 8, ще се движат до ВМА.Автобусите от линия № 64 в посока Център по хигиена ще се движат от Зоопарка до кръстовище бул. “България”/бул. “Гоце Делчев”, наляво по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Център по хигиена. В обратна посока маршрутът не се променя.Автобусите от линия № 76 в посока ж.к. Гоце Делчев ще се движат от ж.к. Младост 4 по маршрута до кръстовище бул. “Евлоги и Христо Георгиеви”/бул. “Черни връх”, наляво по бул. “Черни връх”, надясно по бул. “Арсеналски”, ул. “Бяла черква” и наляво по бул. “Петко Ю. Тодоров” до маршрута до ж.к. Гоце Делчев. В обратна посока маршрутът не се променя.Автобусите, обслужващи линия № 83 в посока Илиянци ще се движат от Зоопарка по маршрута до кръстовище бул. “България”/бул. “Гоце Делчев”, направо по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Илиянци. В обратна посока маршрутът не се променя.Автобусите от линия № 102: - в посока ж.к. Овча купел: от Студентски град по маршрута до кръстовище бул. “Свети Наум”/бул. “Арсеналски”, надясно по бул. “Черни връх”, наляво по бул. “България” и надясно по бул. “Акад. Ив. Ев. Гешов” по маршрута до ж.к. Овча купел; - в посока Студентски град: от ж.к. Овча купел по маршрута до кръстовище бул. “Акад. Ив. Ев. Гешов”/ул. “Св. Георги Софийски”, наляво по ул. “Св. Георги Софийски”, по временната пътна връзка, надясно по бул. “Пенчо Славейков”, бул. “България”, надясно по бул. “Черни връх” и наляво по бул. “Свети Наум” по маршрута.Автобусите от линия № 604 в посока гара Искър: от УМБАЛСМ “Пирогов” - локалното платно на бул. “Ген. Тотлебен”, надясно по ул. “Константин Иречек”, наляво по ул. “Св. Георги Софийски”, по временната пътна връзка, надясно по бул. “Пенчо Славейков” и по бул. “България” по маршрута до гара Искър. В обратна посока маршрутът не се променя.Автобусите, обслужващи нощна автобусна линия N 4 ще се движат по променен маршрут само в посока ж.к. Гоце Делчев: от бул. “Пенчо П. Славейков” надясно по бул. “България” и по маршрута.От утре до 16 август се променя маршрутът на трамвайна линия 7 и автобусна линия 304.Трамвайна линия № 7 – в посока ж.к. „Борово“ ще се движи от кръстовището на бул. „България“ и бул. „Витоша“, направо по бул. „Витоша“, по трасето на трамвайни линии №№ 1 и 6 до ж.к. „Иван Вазов“ – двупосочно.Заместващата автобусна линия № 7 ТМ ще се движи от Национален исторически музей /НИМ/ по Околовръстен път през пътен възел „детелина“ по бул. “България” до бул. “Витоша”, наляво по булевард “Витоша”, наляво по бул. “Патриарх Евтимий”, наляво по бул. “Ген. Скобелев” през подлеза на НДК, по бул. „Проф. Фритьоф Нансен“, надясно по бул. “Пенчо Славейков”, наляво по бул. “Витоша” и по бул. “България” и по маршрута си до НИМ. Автобусите, обслужващи линия № 304 ще се движат: в посока ж.к. Дружба 2: от Национален исторически музей /НИМ/ по Околовръстен път през пътен възел „детелина“ по бул. “България” до бул. “Витоша”, наляво по бул. “Витоша”, надясно по бул. “Пенчо Славейков” и направо по бул. “България” и по маршрута до ж.к. Дружба 2; а в посока НИМ: от бул. “България” надясно по бул. “Пенчо Славейков”, наляво по бул. “Витоша”, надясно по бул. “България” и по маршрута си до НИМ. Фандъкова: Пускаме трамвая в средата на августДо средата на август ще възстановим движението на трамвай №7 по бул. „България“ – тогава ще завърши ремонтът на участъка от трамвайното трасе, който оставихме, за да изпълним заедно със строителството на третата метролиния. Веднага щом завършим трамвайното трасе, започваме преасфалтиране на първия участък от бул. „България“ - между бул. „Ив. Гешов“, ремонтираното от метрото и бул. „Гоце Делчев“ в посока Бояна. Ако можем да приключим до края на август, ще направим и платното в обратна посока. Графикът на работа ще е съобразен с метеорологичната обстановка, като не можем да позволим през септември бул. „България“ да е затворен, заяви преди ден столичният кмет Йорданка Фандъкова.", "date": "2018.08.05", "title": "Тапа на възлови кръстовища заради ремонта на релсите по България"}
{"url": "https://offnews.bg/obshtestvo/mnogo-slantce-dnes-niakolko-dni-bez-dazhd-685686.html", "text": "Слънчево време, малко облаци на места след обяд и никакви валежи, обявиха синоптиците за днес и следващите няколко дни. Максималните температури ще са между 29 и 34 градуса, според прогнозата за НИМХ.Времето в неделя ще е идеално за плаж - бриз ще разхлажда от 30-те градуса на брега, вода като чай с температури до 28 градуса и вълни от 2-3 бала. Любителите на планините могат да им се радват цял ден, заоблачаване ще има след обяд, но вероятността за валежи е малка. Ще духа до умерен вятър, на 1200 термометрите ще се качат до 23 градуса, а на 2000 метра –  до около 16°.През следващите дни температурите тръгват нагоре и на места ще достигнат 35 градуса. Краткотрайни валежи в средата на седмицата, предимно в планинските райони. ", "date": "2018.08.05", "title": "Много слънце днес, няколко дни без дъжд"}
{"url": "https://offnews.bg/futbol/ludogoretc-s-iznenadvashta-zaguba-ot-lokomotiv-pd-685688.html", "text": "Шампионът Лудогорец допусна изненадваща загуба у дома в Разград с 0:1 от аутсайдера Локомотив Пловдив в среща от третия кръг на Първа лига. Загубата е втора поредна за “орлите” след отпадането срещу унгарския МОЛ Види в квалификациите на Шампионската лига и сериозно ще разклати самочувствие на разградчани, които имат само четири точки от девет възможни.“Орлите” бяха по-активният тим в началото на мача, а късметът на няколко пъти покри гостите, след като топката на два пъти срещна гредата. В началото на втората част реферът Станислав Тодоров отсъди малко пресилена дузпа за Лудогорец, след като топката удари в прилепналата по тялото ръка на Йосип Томашевич.Вратарят Мартин Луков обаче отрази удара на румънеца Клаудиу Кешерю. Така се стигна до 86-ата минута, когато резервата Филип Михалевич открадна една зле изчистена топка и от малък ъгъл вкара за 1:0. Малко след това гредата отново спаси Локо от попадение и така “смърфовете” записаха първа победа през сезона.Загубата обаче не притеснява главния мениджър на Лудогорец Пауло Аутуори, тъй като сезонът е едва в началото си.\"Футболът те наказва, когато пропуснеш дузпа и толкова възможности. Заслужавахме да загубим. Създадохме много ситуации за гол, но не успяхме да ги оползотворим. Поздравявам противника за добрата игра, а ние не бяхме ефикасни. Аз самият също не мога да си обясня защо не можем да вкарваме. А играчите се бориха мъжки, изпълниха изцяло указанията, които им бяха дадени\", коментира бразилският специалист.В другия мач от кръга в събота Септември записа първа победа от началото на сезона след категоричен успех като гост над Черно море във Варна с 5:1. Поражението пък е първо за \"моряците\" от началото на новия шампионат.", "date": "2018.08.05", "title": "Лудогорец с изненадваща загуба от Локомотив (Пд)"}
{"url": "https://offnews.bg/kultura/preporachvame-vi-nedelno-parti-s-dead-man-s-hat-685652.html", "text": "Ако се чудите какво да правите в лежерната неделя, Kino Cabana предлага парти с музика на живо.От 18.00 часа на сцената на лятното кино до НДК ще излязат .Двете момичета от групата ще направят хубава акустична вечер, за да ни подготвят за работната седмица.За да е още по-хубаво, входът е свободен, а повече информация за събитието ще откриете .", "date": "2018.08.05", "title": "Препоръчваме ви: Неделно парти с Dead Man's Hat"}
{"url": "https://offnews.bg/temida/benchev-uzun-i-oshte-petima-veche-v-nash-arest-ochite-chaka-v-turski-685691.html", "text": "Седемте българи, които бяха задържани в Истанбул заедно с Димитър Желязков-Митьо Очите, късно снощи са предадени на МВР на ГКПП Капитан Андреево, съобщиха от полицията. Сред тях са общинският съветник на БСП в Бургас Бенчо Бенчев и бившият депутат от ДПС Несрин Узун. Те бяха отседнали заедно с Очите в хотел \"Рамада\" на площад \"Таксим\" в Истанбул. Очите не бил регистриран като гост на хотела. Той спял в наета от Бенчев стая. Очите чака екстрадиция в турски затвор. Ако пожелае да бъде върнат у нас, това ще стане до няколко дни. Ако откаже екстрадиция обаче, предстои дело и връщането му може да се забави около два месеца.Бенчев, Узун и другите върнати българи са задържани за 24 часа. В рамките на срока на задържане ще бъдат проведени процесуално-следствени действия, които ще бъдат докладвани на Специализираната прокуратура, уточнява МВР. Предстои да се установява съпричастността им към организираната престъпна група на Желязков. ", "date": "2018.08.05", "title": "Бенчев, Узун и още петима вече в наш арест, Очите чака в турски затвор"}
{"url": "https://offnews.bg/obshtestvo/pensioniraha-konchetata-ot-borisovata-otivat-vav-ferma-na-animal-resk-685407.html", "text": "Кончетата от Борисовата градина - Рапира, Беатрис, Принц и Марта, напускат Конната база в парка. СОС реши те да бъдат предоставени за отглеждане на неправителствената организация \"Анимал Рескю София\".АР има база под наем, предстои да бъде регистрирано и Убежище Ранчото на терен от 50 дка, където възрастните вече коне ще могат да се разхождат. Според решението на СОС кметът на район \"Средец\" трябва да проведе конкурс за \"отдаване под наем на имота, бивша конна база на „Егида София“ ЕАД, находящ се на територията на парк „Борисова градина“, бул. „Драган Цанков“ № 1, със специфично конкурсно условие „за конна база“, със срок до приемането на подробния устройствен план за територията на Борисова градина, но не повече от 2 години.По проект Конната база ще се мести в Ловния парк, а на мястото й трябва да се появи площадка за ролери и скейтбордове. Премахването или преместването на Конната база от Борисовата градина бе заложено във всички проекти от конкурса за устройствена концепция на парка през 2015 г.Неправителствени организации и родители на деца настояваха тя да бъде запазена на мястото си. Градината „Княз Борис Търновски“ по традиция е приютявала конюшни, които са намирали място в нейната централна част още от края на XIX век, аргументираха се тогава защитниците на конете. ", "date": "2018.08.05", "title": "Пенсионираха кончетата от Борисовата, отиват във ферма на Анимал Рескю"}
{"url": "https://offnews.bg/drugi/igrach-ot-sauditska-arabia-specheli-svetovnata-titla-na-fifa-18-video-685690.html", "text": "Мосад Алдосари (Саудитска Арабия) спечели световната титла на футболната конзола FIFA 18, разбивайки на финала с 4:0 Стефано Пина от Белгия.Геймърът, който е познат още като Msdossary, заслужено триумфира с Купата, след като през целия турнир бе над всички. Той грабна и чек от 250 хиляди долара.Голямата битка за световната титла между Msdossary и Stefano Pinna се игра пред повече от три хиляди зрители в Лондон и бе наблюдавана от стотици хиляди на живо в социалната мрежа Фейсбук, като в първата среща Алдосари спечели с 2:0.Това му даде огромно предимство и логично на реванша Msdossary не допусна никакви изненади. Геймърът записа същия успех във втория мач и с общ резултат 4:0 триумфира в състезанието.", "date": "2018.08.05", "title": "Играч от Саудитска Арабия спечели световната титла на FIFA 18 (видео)"}
{"url": "https://offnews.bg/obshtestvo/nevidimite-gradove-na-italia-i-istoria-na-dve-sestri-dnes-po-viasa-684707.html", "text": "След невероятните разкрития на \"Невидимият град на Рим\", историкът д-р Майкъл Скот предприема ново приключение. Той се впуска в изследване на скритите съкровища на още три удивителни града - Неапол, Венеция и Флоренция - и дава модерен поглед към 2000-годишната им история в поредицата \"Невидимите градове на Италия\".Епизодът, който можете да гледате тази вечер, в 22:00 по , разказва за Флоренция.Използвайки най-съвременните технологии, сред които супер прецизни 3D скенери, компютърна анимация и камери в дронове, поредицата показва необикновените градове в ярки детайли. Иновативно подводно сканиране на Неаполитанския залив разкрива потъналия свят на римски ваканционен курорт, потопен след древни земетресения. Пътешествие до Венеция след това показва какво се крие под великолепните ѝ палати.Във Флоренция нови триизмерни снимки от грандиозната катедрала \"Дуомо\" показват красотата и сложността на новаторската за времето си инженерна работа по изграждането на най-големия тухлен купол в света - постижение на дръзката изобретателност, която характеризира Ренесанса.Също днес по , в 14:10, започва вторият сезон на \"История за две сестри\".Поредицата от самостоятелни епизоди разказва историите на забележителни жени от 20-и век и техните взаимоотношения със сестрите им. Във втория сезон научаваме повече за света зад кралското великолепие и аплодиращи тълпи, навлизайки в живота на кралица Елизабет II и принцеса Маргарет. Отиваме по-назад в миналото на кралското семейство, за да разкрием истинската история на Ан и Мери Болейн и научаваме повече за дамите, изиграли ключова роля в най-важната политическа промяна за жените през 20-и век - сестрите Панкхърст и тяхното семейство.", "date": "2018.08.05", "title": "'Невидимите градове на Италия' и 'История на две сестри' днес по Viasat History (галерия)"}
{"url": "https://offnews.bg/analizi/prestapnostta-spadnala-a-razkrivaemostta-se-uvelichila-da-ama-ne-685455.html", "text": "Спад на престъпността и увеличаване на разкриваемостта. С това се похвали главният секретар на МВР Младен Маринов във вторник. Той заяви, че състоянието на престъпността се анализира ежемесечно и именно на тази база се отчита текущото състояние за справянето на МВР. Публично публикуваните данни обаче показват нещо различно. Ако сравним данните за месеците юни през 2018 г. и 2017 г. () става ясно, че картинката е \"малко\" по-различна.За всички е ясно, че МВР дължи \"добрите\" си резултати на бурканите със зимнина и кокошките. През юни 2018 г. са регистрирани общо 7928 престъпления, а през юни предходната година броят е 8712. Наистина миналата година през същия период престъпленията са били повече, но тук от МВР удобно \"пропускат\" да акцентират на факта, че става въпрос за регистрирани престъпления. Тоест в тази статистика не влизат дребни кражби от мазета и дворове, с които полицията по места отказва да се занимава, въпреки че за престъпленията е подаден сигнал и местопрестъплението е посетено. Заради дребното им значение тези случаи не се регистрират. Удобно за статистиката.Вместо това се предлага частни фирми да охраняват селата. Срещу заплащане.Но да се съгласим с главния секретар и да предположим, че всички престъпления са регистрирани. Разкриваемостта съвсем не се е увеличила - за юни тази година са разкрити 35% от регистрираните престъпления, а за юни миналата година разкриваемостта е 35.4%. С други думи - при 784 по-малко регистрирани престъпления тази година, разкриваемостта им остава със същите стойност. Това на практика означава, че се е увеличила само според главния секретар на МВР. Ако трябва да сме акуратни тя даже е спаднала.Когато задълбаем в цифрите обаче наяве излизат тези случаи, които не могат да останат нерегистрирани - убийствата. През юни 2018 г. са регистрирани 15 умишлени убийства (довършени и опити), докато за същия период през 2017 г. този брой е 12. Тоест тази година ръстът на убийствата се е увеличил. Или както от МВР са опитали да онагледят картината - тази година общо за страната на 100 хил. души се падат по 0,21 убийства, срещу 0,17 за юни миналата година.Познайте за разкриваемостта - спаднала е! Тази година през юни неразкрито е останало едно убийство, което прави 93,3% разкриваемост. Миналата година МВР се е справило доста по-добре - разкрити са всички 12 убийства. 100%. Можем да се съгласим, че това, което бележи спад, са грабежите - 99 тази година срещу 116 миналата. Тази година са разкрити 36 грабежа, като нивото на разкриваемост е 30,1%. За миналата година през юни са регистрирани - 116 грабежа, от които 33 са разкрити. Тук има едно голямо \"НО\". През същия период миналата година са разкрити много повече грабежи от минали периоди - 46 срещу 39 през тази година.Подобна е картинката и при кражбите - въпреки че тази година се отчита спад и увеличаване на разкриваемостта им, спрямо юни миналата година старите разкрити кражби отново са по-малко. През юни 2017 г. са разкрити 536 кражби от минали периоди, срещу 448 през юни тази година. Подобна е картинката и при престъпленията спрямо автомобили. Как мислите, какво показват данните при престъпленията, свързани с наркотици? Отново изненада. Тази година те са се увеличили, а разкриваемостта им е спаднала. И то драстично: Юни 2017 г.Престъпленията, свързани с наркотици, регистрирани през юни са 450.Разкрити са 252 престъпления с наркотици. Нивото на разкриваемост е 56%.Разкритите случаи, регистрирани през минали периоди са 116.Юни 2018 г.Престъпленията, свързани с наркотици, регистрирани през юни, са 500.Разкрити са 256 престъпления с наркотици. Нивото на разкриваемост е 51,2%.Разкритите случаи, регистрирани през минали периоди, са 159.Много е любопитна статистиката за контрабандата, която е сред дежурните примери на премиера Бойко Борисов за добрите успехи на правителството. През юни 2018 г. са задържани 2 277 945 късове цигари, срещу 3 617 178 броя през 2017 г. И още: И последно. Цифрите са показателни, коментарите са излишни. Цитираната статистика потвърждава и констатациите в  за състоянието на МВР - българската полиция е на  по възприятието за надеждност сред 12 изследвани европейски държави. Неотдавна вътрешният министър Валентин Радев призова шофьорите да карат по-бавно, за да не причиняват катастрофи. Наистина, това ли са последните отчаяни опити на МВР, за да вдигне рейтинга и доверието си?", "date": "2018.08.05", "title": "Престъпността спаднала, а разкриваемостта се увеличила? Да, ама не"}
{"url": "https://offnews.bg/sviat/prezidentat-maduro-otcelia-pri-opit-za-atentat-s-dronove-685692.html", "text": "Президентът на Венецуела Николас Мадуро оцеля при опит за атентат с дронове, натоварени с експлозиви. Той е невредим, ранени са седем кадети от националната гвардия, пострадали сред членовете на правителството няма. Инцидентът стана на церемонията по повод 81-ата годишнина от създаването на гвардията, когато Мадуро държеше реч пред над 17 000 военни в центъра на Каракас, която бе предавана по телевизията.  По време на речта си Мадуро заяви, че \"Часът на икономическото възстановяване е настъпил\". Секунди по-късно той и съпругата му погледнаха нагоре, видимо стреснати. След това камерата показа как строените войници се разпръсват и побягват, преди сигналът да бъде прекъснат, предадоха световните агенции, цитирани от БТА. \"Това беше опит да бъда убит\", заяви Мадуро в реч след инцидента, добавяйки, че събраните досега данни сочат за действия на крайната десница, работеща съвместно с колумбийци. Мадуро подчерта, че според него колумбийският президент Сантос също носи отговорност за случилото се.Високопоставен източник в колумбийското президентство определи като неоснователни обвиненията на венецуелския президент Николас Мадуро, че колумбийският му колега Хуан Мануел Сантос е замесен в атентат срещу него. ", "date": "2018.08.05", "title": "Президентът Мадуро оцеля при опит за атентат с дронове"}
{"url": "https://offnews.bg/futbol/stanislav-manolev-pred-zavrashtane-sled-tezhkata-kontuzia-685696.html", "text": "Футболистът на ЦСКА Станислав Манолев съвсем скоро може да се завърне на терена. Играчът вече тренира пълноценно и има големи шансове да запише минути следващата седмица, пише \"Тема спорт\".Очакванията са Манолев да попадне в групата за двубоя със Славия, който е на 12 август (неделя) от 20:45 часа на стадион \"Българска армия\". На първо време футболистът ще записва минути в края на мачовете, докато натрупа игрова практика.Бившият играч на ПСВ, Фулъм и Динамо Москва влезе в лазарета на 15 май - в последния кръг от първенството. При успеха с 3:2 над Левски, Манолев скъса връзка на коляното на десния крак.Наложи се Манолев да бъде опериран и се очакваше да се върне в игра след 3 месеца. Той може да бъде картотекиран и за срещите с Копенхаген от 3-ия кръг на Лига Европа.", "date": "2018.08.05", "title": "Станислав Манолев пред завръщане след тежката контузия"}
{"url": "https://offnews.bg/sviat/zhega-v-evropa-asfalt-se-raztopi-v-holandia-obuha-obuvki-na-politcej-685698.html", "text": "Африканската жега в Европа продължава. Рекордни температури са измерени на редица места, горски пожари бушуват в Португалия. Червен код за опасни горещини е обявен в над половината райони в страната, термометрите се качиха до 46 градуса, съобщи бТВ. Над 700 души се борят с огъня в южната област Алгарве, евакуирани са жителите на две села. Опасно горещо е и в съседна Испания, където на юг термометърът доближи 44-градусовото деление.На места в Холандия асфалтът се разтопи, а в Австрия на полицейските кучета бяха сложени специални защитни обувки.", "date": "2018.08.05", "title": "Жега в Европа: Асфалт се разтопи в Холандия, обуха обувки на полицейски кучета в Австрия"}
{"url": "https://offnews.bg/futbol/levski-chaka-novo-popalnenie-685694.html", "text": "От Левски са започнали да работят усилено около попълването на дупките в състава на \"сините\", за които алармира треньорът Славиша Стоянович.Очаква се до края на идната седмица на \"Герена\" да се появи ново име. Става въпрос за десен бек, който да бъде конкурент на Милош Цветкович, пише \"Меридиан мач\".Сърбинът е без алтернатива, след като Роман Прохазка си тръгна. Ивайло Найденов, който също играеше принудително на този пост, пък е с травма и ще се възстановява около месец. Така Стоянович ще бъде с вързани ръце, ако Цветкович се контузи или пък си изкара наказание.Заместникът на Цветкович почти сигурно ще е чужденец, след като у нас вариантите са сведени почти до нула. Този път обаче няма да е взет под наем като в случая с Афонсо Фигейредо, който не успя да се пребори за титулярното място с Иван Горанов.", "date": "2018.08.05", "title": "Левски чака ново попълнение"}
{"url": "https://offnews.bg/ikonomika/proekti-za-20-mln-evro-startirat-v-burgas-varna-i-stara-zagora-685699.html", "text": " 23 проекта за близо 20 млн. евро по Съвместна оперативна програма „Черноморски басейн 2014-2020” г. ще се реализират във Варна, Бургас и Стара Загора, съобщи МРРБ.Те са одобрени в рамките на първата покана за набиране на проектни предложения на програмата и в тях участват 20 български партньори. В ход е процес по сключване на договори на одобрените проектни предложения, веднага след което предстои стартирането им. Най-много са одобрените проекти на организации от област Варна – общо 10 с бюджет от над 1,8 млн. евро. Сред тях са Асоциация на българските Черноморски общини, Черноморска мрежа на неправителствените организации, Икономически университет - Варна, Община Аврен, Сдружение \"Агенция за икономическо развитие“ и др.От област Бургас общини и неправителствени организации участват в 6 проекта по програмата, като бюджетът на българските партньори е на стойност над 1,6 млн. евро. Сред тях са общините Бургас, Созопол и Малко Търново, Фондация \"Виа Понтика\", Сдружение \"Съвет за развитие на туризъм в Община Несебър“, Сдружение \"Зелена Странджа\" и др.От област Стара Загора 2 български партньори участват в 2 проекта по програмата, като бюджетът на българските партньори е на стойност близо 260 хил. евро.Проектите целят разработване на нови услуги и развитие на туризма на база богатото културно и историческо наследство, запазване на околната среда и природните ресурси. Министерството на регионалното развитие и благоустройството, което ръководи изпълнението на Съвместната оперативна програма „Черноморски басейн 2014-2020” г. в страната, започва обществено допитване относно проект на Насоки за кандидатстване по втора покана за проектни предложения. Тя се очаква да стартира в началото на октомври, а проектопредложенията ще се подават до 31.01.2019 г. Съгласно процедурата за обществено допитване Съвместният технически секретариат на Програмата ще приема предложения, препоръки или коментари на имейл адрес office@bsb.adrse.ro до 27-ми август 2018 г. Документът има за цел да помогне на кандидатите при подготовката на проектните предложения, както и да предостави информация за попълването на апликационния формуляр, бюджет и свързаните с него формуляри, процедурата за кандидатстване, критериите за избор на проекти, процедурата за вземане на решения и други практически съвети.Окончателният вариант на пакета документи за кандидатстване ще бъде публикуван след решение на Съвместния комитет за наблюдение.", "date": "2018.08.05", "title": "Проекти за 20 млн. евро стартират в Бургас, Варна и Стара Загора"}
{"url": "https://offnews.bg/obshtestvo/velosipedistka-blasna-dete-v-park-v-montana-momichentceto-sas-schupen-685702.html", "text": "Родители на дете, блъснато от велосипедист в парк в Монтана, ще предявят съдебен иск срещу жената, карала колелото.Цветелина и Боян разхождали двете си близначки на година и половина, когато едното момиченце било ударено от разсеялата се колоездачка. Спря, извини се и избяга, разказва Цветелина Георгиева по бТВ. Последствията за детето са счупен череп, хематом и операция за отстраняването му в столична болница. „Лечението и прегледите за нас продължават. Има опасност от отключващи се впоследствие заболявания”, казва майката.Тя организира петиция, с която настоява да не се допускат колоездачи в паркове без велоалеи. За по-малко от седмица протестната подписка е подкрепена от близо 400 души. Петицията е адресирана до кмета на общината. От там коментираха, че до месец всички паркове в града ще са под видеонаблюдение, и припомниха, че велосипедистите са длъжни да спазват Закона за движение по пътищата.", "date": "2018.08.05", "title": "Велосипедистка блъсна дете в парк в Монтана, момиченцето със счупен череп"}
{"url": "https://offnews.bg/obshtestvo/vdignaha-palatkovia-lager-na-horata-s-uvrezhdania-do-parlamenta-majki-685714.html", "text": "Вторият палатков лагер на хората с увреждания, който се появи до лагера на протестиращите майки пред парламента, е премахнат днес, съобщи Нова тв.Националнопредставителните организации разположиха палатката си с искане за справедлива реформа, която да е в полза на всички лица със специални потребности, преди около две седмици. Днес обаче изтича срокът, до който палатката можеше да стои в градинката до НС. Противоречията между двата лагера продължават.Майките на деца с увреждания заявиха след срещата си с премиера Бойко Борисов, на която той обеща допълнително финансиране от 150 милиона лева догодина, че палатките им  ще останат, докато не видят обещанието претворено в документ. ", "date": "2018.08.05", "title": "Вдигнаха палатковия лагер на хората с увреждания до парламента, майките остават"}
{"url": "https://offnews.bg/tenis/grigor-poraztcaka-s-nadal-predi-nachaloto-na-turnira-v-toronto-video-685695.html", "text": "Най-добрият ни тенисист Григор Димитров усилено се готви за предстоящия турнир от сериите \"Мастърс 1000\" в Торонто. Хасковлията тренира със световния номер 1 Рафаел Надал.Българинът ще стартира надпреварата срещу Петер Гойовчик или Фернандо Вердаско, а в неговата половина са още Новак Джокович и Александър Зверев.Най-доброто постижение на нашенеца в този турнир датира от преди четири години, когато той достигна до 1/2-финалната фаза. Надал от своя страна започва срещу Джаред Доналдсън или Беноа Пер в първия си мач.Успех във втория кръг може да прати хасковлията срещу Милош Раонич или Давид Гофен, с когото хасковлията ще участва на турнира на двойки. Следва вероятен мач срещу Кевин Андерсън, а в същата половина на схемата са още Саша Зверев, Новак Джокович и Доминик Тийм.", "date": "2018.08.05", "title": "Григор поразцъка с Надал преди началото на турнира в Торонто (видео)"}
{"url": "https://offnews.bg/vodni/antani-ivanov-se-klasira-za-finala-na-200-metra-baterflaj-na-evropejsk-685689.html", "text": "Най-добрият български плувец Антъни Иванов записа финал за българското плуване на европейското първенство за мъже и жени в Глазгоу.Осмият в света и трети при юношите го направи в коронната си дисциплина 200 м бътерфлай, влизайки със седмо време - 1:56:58 минути. Освен това Иванов стана и първият българин от Денислав Калчев през 1997 година, който се класира на финал на европейско първенство при мъжете.\"Доволен съм от плуването си. Подведох се от Милак, мислейки че тръгва много бързо и затова спестих сили. Спестих сили и в подборните серии.Ще анализраме с треньора ми Вакареев разбивките по петдесетачки от полуфинала, за да видим къде са резервите. Влизането ми в Топ 5 ще успех, но утре ще плувам за медал\", коментира пред БНТ HD Иванов веднага след поредното си силно представяне на международна сцена.Финалът е тази вечер (5 август). Сесията в плувния комплекс \"Толкрос\" започва в 19:00 часа.", "date": "2018.08.05", "title": "Антъни Иванов се класира за финала на 200 метра бътерфлай на европейското"}
{"url": "https://offnews.bg/ikonomika/sladak-biznes-nalivat-nad-miliard-za-modernizatcia-na-50-kilometra-z-685643.html", "text": "Утре в сградата на Национална компания „Железопътна инфраструктура“ ще бъдат отворени офертите за обществената поръчка за модернизация на жп линията Елин Пелин – Костенец.Тя е разделена на три обособени позиции. Проект „Модернизация на железопътен участък Елин Пелин – Костенец“ се финансира от ОП „Транспорт и транспортна инфраструктура“ 2014-2020 и е на стойност 1,024 млрд. лева.Участъкът е с обща дължина 51 км, а проектната скорост на трасето е до 160 км/ч.В рамките на проекта ще бъдат изградени над 20 км тунели и 23 моста и виадукти, с обща дължина около 3 км. Предвижда се още да бъдат модернизирани 5 жп гари, както и премахване на всички пресичания на едно ниво между жп транспорта, автомобилното движение и пешеходците.", "date": "2018.08.05", "title": "Сладък бизнес: Наливат  над милиард за модернизация на 50 километра жп релси"}
{"url": "https://offnews.bg/politika/bsp-prizova-zadarzhania-s-ochite-benchev-da-napusne-os-v-burgas-685700.html", "text": "Задържаният общински съветник Бенчо Бенчев не е член на БСП. Той е участвал е в листата за общински съветници през 2015 г. като гражданска квота, съобщиха от БСП. Изпълнителното бюро на Националния съвет на БСП се разграничава от него и настоява той да напусне Общинския съвет на Бургас незабавно, уточняват от партията. През септември миналата година БСП отново искаше Бенчев да напусне ОС в Бургас, който е в ареста по подозрение, че е част от групата на Митьо Очите, да напусне ОС в Бургас. Поводът тогава бе поръчковият му „Ролс Ройс“, с който той бе забелязан на тържествата за 6 септември. „Не ми изглежда добре на тая беднотия. На улицата ти седи възрастна жена, която проси стотинки за хляб, той ще докара до нея „Ролс Ройс” – не ми изглежда морално, сигурно е законно, каза тогава лидерът Корнелия Нинова.Бенчев обаче обяви, че ако го принудят да напусни групата на БСП в Общинския съвет, ще остане като независим. Тогава това не се случи, вероятно защото бургаските социалисти са на минимума от пет души, необходим, за да съществува група.", "date": "2018.08.05", "title": "БСП призова задържания с Очите Бенчев да напусне ОС в Бургас"}
