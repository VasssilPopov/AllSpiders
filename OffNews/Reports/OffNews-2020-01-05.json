{"url": "https://offnews.bg/futbol/ferario-spasov-progovori-za-badeshteto-na-todor-nedelev-718749.html", "text": "Треньорът на Ботев Пловдив Ферарио Спасов сподели пред колегите от Спортал, че звездата на \"канарчетата\" Тодор Неделев ще започне подготовка с тима утре.Думите на специалиста до някаква степен опровергаха слуховете, че футболистът ще бъде се присъедини към турския Трабзонспор в близкото бъдеще.Спасов отрече да е казвал в интервю, че българският национал е пожелал трансфер в чужбина и обмисля оферта от чуждестранен тим.Вчера в турско издание се появиха думи на специалиста, който признава, че Ботев ще се раздели с Неделев през зимния трансферен прозорец.\"Не съм разговарял с никого по този въпрос. Тошко започва утре подготовка. Това е истината. Всичко друго са просто журналистически тренировки по темата\", сподели Спасов.", "date": "2020.01.05", "title": "Ферарио Спасов проговори за бъдещето на Тодор Неделев"}
{"url": "https://offnews.bg/politika/novo-krastosvane-na-sabi-za-balgarite-v-sarbia-718751.html", "text": "Малко след като сръбският външен министър Ивица Дачич отново нападна България по въпроса за българското малцинство в Сърбия, вицепремиерът и министър на отбраната Красимир Каракачанов отговори на личния си профил във фейсбук.\"Сръбският вицепремиер и министър на външните работи Ивица Дачич е попитал днес за какви права на българи в Сърбия говори България. Точните му думи са били: „За какви вътрешни работи днес се говори в Европейския съюз. Там имате едни българи,които в Сърбия са само 0.26 на сто от населението ни. Толкова са българите в Сърбия. Но, България на всяка среща на Европейския съвет поставя въпроса за правата на българското национално малцинство?”Като вицепремиер по обществен ред и национална сигурност на Р България, като историк и лидер на ВМРО, отговорът ми към Дачич е: става дума за правата на онези българи в териториите, които през 1919 г. Сърбия неправомерно окупира след Ньойския договор. На които забраняваше до 44-та година да се наричат българи, а след това ги тормозеше, мачкаше и принуждаваше да се изселват от родните им места.Българската държава няма да спре да защитава правото децата на нашите сънародници да учат с учебници на български език. Няма да отстъпи и на йота от изискванията за спазване на всички свободи и права, които се полагат на българското национално малцинство в съседна Сърбия.\"Последва и реакция и от МВнР. \"Българското правителство защитава и ще продължи да защитава правата на българските общности зад граница, не само в Сърбия. Това е и един от основните приоритети на Министерството на външните работи. По отношение на Република Сърбия България не настоява нищо повече от това страната да спазва конституцията и законите си по отношение на малцинствата, както и ангажиментите си в рамките на предприсъединителния процес\", се казва в официалната позиция на МВнР.", "date": "2020.01.05", "title": "Ново кръстосване на саби за българите в Сърбия"}
{"url": "https://offnews.bg/obshtestvo/distciplinirashtata-taksa-ot-30-lv-za-detskite-gradini-otpada-718752.html", "text": "Тридесетте лева, които досега родителите плащаха за детска градина, дори ако детето не е ходило за определен период в градината, отпадат. Това е решил окончатерно Върховният административен съд. Ще се плащат само 60 лв. при пълен брой посещения, съобщи Нова тв..Столичната община трябва вече да е уведомила директорите на детските градини в София за промяната. През януари родителите ще плащат за посещенията на детето от декември, когато решението на съда вече е било излязло.„Софтуерът е променен, така че абонаментната такса, която бе отменена от ВАС, няма да се заплаща от родителите, чиито деца не са посещавали детската градина”, казва Иванка Харбалиева - директор на детска градина \"Брезичка\".Таксата от задължителните 30 лв. бе въведена през 2010 г. и обжалвана през 2018 г. Нямаше информация каква сума е събрана от Столичната община, от където обясниха, че идеята преди 10 г. е била на родители. Причината е, че имало деца, които са записани, но не ходят на детска градина, докато други чакат с години. „Целта на абонаментната такса беше да се дисциплинират родителите и да няма така наречените \"запазени места\". Тоест, когато детето е прието на детска градина, да се правят усилия то да идва редовно на детска градина”, обясни Иванка Харбалиева.Съдът обаче е категоричен, че изискването на такъв абонамент противоречи на няколко закона. В правилник към един от тях е записано, че детето не плаща такса, когато не посещава детска градина. Според преподаватели дисциплиниращият ефект на абонаментната такса имал и положителна страна.„Заявени са деца да присъстват, да речем 60 в детската градина за празничните дни, а присъстват 40. Предвиден е персонал, предвидена е храна, използват се помещения, които са със съответното обслужване - парно, ток, вода, а тези деца не идват. Така че може би е добре някой да поеме разхдоите за това”, допълва Харбалиева.", "date": "2020.01.05", "title": "Дисциплиниращата такса от 30 лв. за детските градини отпада"}
{"url": "https://offnews.bg/sviat/irakskoto-mvnr-privika-poslanika-na-sasht-zaradi-voennite-udari-718754.html", "text": "Иракското външно министерство призова посланика на САЩ, за да бъдат осъдени американските въздушни удари в Ирак.При един от тях бяха убити иранският генерал  и лидерът на иракска милиция Абу Махди ал Мухандис, предадоха Ройтерс и Франс прес.На посланика Матю Тюлър е било заявено, че \"тези водени от САЩ нелегитимни военни опареции са атаки и осъдителни действия, които могат да доведат до ескалация на напреженията в региона.Освен това са нарушение на суверенитета на Ирак и на всички международни закони и норми, които уреждат междудържавните отношения и забраняват ползването на земите им за нанасяне на атаки по съседни страни\", се казва в изявление на иракското МВнР.", "date": "2020.01.05", "title": "Иракското МВнР привика посланика на САЩ заради военните удари"}
{"url": "https://offnews.bg/dw/zashto-sasht-likvidiraha-general-solejmani-718757.html", "text": "\"Действахме, за да предотвратим война, а не за да започнем такава\", написа Доналд Тръмп в Туитър по повод убийството на генерал Касем Солеймани, командир на бригадите Ал Кудс към Иранската революционна гвардия. САЩ смятат елитния отряд за специални операции за терористична организация и обвиняват Солеймани за смъртта на стотици американци в Близкия изток. Може ли наистина по този начин да се избегне война?Трудно е да се предвидят последиците от убийството на генерал Солеймани, казва Саша Ломан от берлинската Фондация \"Наука и политика\". Според него сегашната ситуация е непредвидима и можем да очакваме всичко. „Но е повече от ясно, че Техеран ще реагира, когато чужда държава поръчва убийството на високопоставен член на иранското ръководство“.През последните няколко месеца Иран действаше относително сдържано. САЩ обвиниха Техеран за свалянето на американски дрон в Персийския залив през юни, за нападенията срещу рафинерии в Саудитска Арабия през септември миналата година, както и за щурма на американското посолство в Багдад. В действителност участието на Иран в тези нападения не е напълно доказано, посочва Ломан. Едно обаче е сигурно: “Това бяха много премерени акции, които не отнеха човешки животи. В сравнение с тях сега можем да очакваме много по-сериозен ответен удар. А това прави ситуацията изключително опасна.\"Вашингтон не играе по правилатаСпоред политолога Макс Абрамс от Североизточния университет в Бостън с убийството на Солеймани Белият дом е нарушил принципите на поведение, т.нар. Rules of engagement. Това означава, че превантивните атаки все повече ще заменят логиката на възпиране, която беше осигурила известна степен на стабилност.\" Според американския наблюдател ликвидирането на генерал Солеймани със сигурност няма да уплаши Революционната гвардия. “Трябва да сме подготвени за редица асиметрични действия от страна на Иран\", казва още Абрамс.Освен това Иран обяви, че САЩ носят правна отговорност за убийството на Солеймани. Министърът на външните работи Мохамад Джавад Зариф заяви пред държавната телевизия, че са предвидени различни юридически стъпки на международно ниво: „Ясно е, че става дума за терористичен акт“, казва Зариф.В САЩ убийството също се счита за изключително рискована маневра. Американският сенатор Кристофър Мърфи обяснява, че \"една от причините да не убиваме чуждестранни политически фигури е, защото смятаме, че подобни действия водят дотам да загиват повече, а не по-малко американци\". С убийството на Солеймани администрацията на Тръмп може да предизвика \"мащабна регионална война\", казва сенаторът-демократ.С оглед на този риск, не на последно място и заради солидарността на арабския свят с Иран, възниква въпросът за мотивите за тази акция. \"Тръмп може да се е решил на тази стъпка, за да покаже, че продължава да е сериозен играч в региона”, предполага Саша Ломан. \"След предпазливите реакции на САЩ през последните месеци президентът Тръмп вероятно се опасява да не бъде възприет като куче, което само лае, но не хапе. Възможно е също така да е действал по вътрешнополитически съображения, притиснат например от процедурата по импийчмънт или предстоящите тази есен президентски избори. \"Но във външната политика Тръмп се показа по-скоро като нерешителен президент, който оттегля САЩ от региона и преотстъпва инициативата на Иран. Сега му се отдаде възможност да поправи този образ и той я използва.\"Претеглил ли е Тръмп всички рискове?Не е ясно само доколко Тръмп си е давал сметка за рисковете, които крие подобна операция, смята представителят на Фондация \"Наука и политика\": \"Склонен съм да мисля, че не е претеглил всички рискове, а се е ръководил основно от това как да поправи образа си на президент, който е действал недостатъчно решително спрямо Иран\".Доналд Тръмп ще трябва да обясни каква война иска да предотврати с тези свои действия, коментира “Ню Йорк Таймс” написаното от президента в Туитър. Освен това той ще трябва да се аргументира пред американския народ защо е готов да поеме рисковете, които крие това убийство. Един отговор на Иран ще доведе до ответни действия на САЩ. А така твърдението на Тръмп, че искал да държи страната си далеч от войните в Близкия Изток, олеква много.", "date": "2020.01.05", "title": "Защо САЩ ликвидираха генерал Солеймани"}
{"url": "https://offnews.bg/zimni/albert-popov-ostana-na-0-22-sekundi-ot-vtoria-mansh-v-zagreb-718759.html", "text": "Най-добрият ни алпиец Алберт Попов остана на 0,22 сек от участие във втория манш на слалома от световната купа по ски в Загреб (Хър).Спортист №6 на България за миналата година стартира с номер 19 в първото спускане. Алберт записа време от 59,67 сек.То го остави на 2,18 сек от победителя в първия манш - Рамон Ценхойзерн от Словакия, и му отреди 35-ата позиция. На 30-ото място, което дава право на участие във втория манш, се нареди Тимон Хауган с време 59,45 сек. Или той бе по-бърз с 0,22 сек от Попов.След Ценхойзерн в първия манш завършиха австриецът Михаел Мат и германецът Линус Щрасер.Топ 6 допълниха Клеман Ноел (Фр), Манфред Мьолг (Ит) и Андре Мирер (Шв).До куриозна ситуация се стигна с французина Алекси Пентюро. След спускането си той бе дисквалифициран заради пропусната врата.Моментът обаче бе анализиран от системата за видеонаблюдение и Пентюро бе оставен в класирането.Французинът се нареди 14-и в първия манш и така заслужи правото да кара във втория.", "date": "2020.01.05", "title": "Алберт Попов остана на 0,22 секунди от втория манш в Загреб"}
{"url": "https://offnews.bg/futbol/dimitar-iliev-e-futbolist-na-godinata-718760.html", "text": "Капитанът на Локомотив Пловдив Димитър Илиев беше избран за Футболист на годината. Той спечели приза в конкуренцията на защитника на Лудогорец Антон Недялков и Васил Божиков от Слован Братислава.Футболистът на \"железничарите\" триумфира с Купата на България и спечели вота с 216 точки, докато подгласникът му остана с 40 по-малко. Така Илиев се нареди сред истинските легенди на българския футбол, които са триумфирали в тази анкета, чието 59-о издание се проведе тази вечер в Централен военен клуб.\"Футболист на годината\" се организира в партньорство от \"Дакс Медия\", Българската асоциация на спортните журналисти и Българския футболен съюз. В анкетата са гласували 112 спортни журналисти.Наградата за мъжество \"Лъвско сърце - Трифон Иванов\" получи вратарят на Лудогорец Владислав Стоянов. През 2019 година опитният футболист се завърна на терена след продължително възстановяване.Номер 1 в женския футбол за поредна година е Евдокия Попадинова. Станислав Иванов от Левски спечели в категорията \"Най-прогресиращ млад футболист\". За най-добър чужденец в родния шампионат спортните журналисти определиха голмайстора на Лудогорец Клаудиу Кешерю. Най-добър вратар за 2019 година е стражът на Лудогорец Пламен Илиев.Антон Недялков от Лудогорец стана най-добрият защитник на 2019 година. За най-добър халф за изминалата година беше избран звездата на Ботев (Пловдив) Тодор Неделев. Най-добър нападател за 2019 година стана голмайсторът на Локомотив (Пловдив) Димитър Илиев.По традиция при треньорите награди получиха първите трима в класацията. Трети се нареди Станислав Генчев, който водеше Лудогорец в груповата фаза на Лига Европа през есента. Втори остана наставникът на Левски Петър Хубчев. Наставникът №1 стана Стойчо Младенов, спечелил Купата на Казахстан с Кайсар.Специална награда \"Постижение за историята\" беше присъдена на бившия капитан на Локомотив (Пловдив) и Черно море Георги Илиев, който през 2019 година стана рекордьор по мачове в елита.Специална награда за изключителен принос към българския футбол: Димитър Якимов, Наско Сираков, Божил Колев, Добромир Жечев.", "date": "2020.01.05", "title": "Димитър Илиев е Футболист на годината"}
{"url": "https://offnews.bg/obshtestvo/tezhka-katastrofa-na-patia-plovdiv-karlovo-obnovena-718761.html", "text": "Има тежка катастрофа на пътя Пловдив-Карлово, в участъка между село Песнопой и град Баня, съобщиха от полицията, цитирани от Дарик.От полицията обясниха, че по първоначални данни шофьор, управлявал лек автомобил \"Шкода\" с испанска регистрация, е причинил инцидента. Той е пътувал към Карлово, но на около 5 км след село Песнопой е загубил управление над автомобила и е навлязъл в насрещното движение, блъскайки последователно в три автомобила - \"Мерцедес\", \"Ауди\" и БМВ, движещи се към Пловдив.От удара единият автомобил е в канавката, а другите три коли, включително и шкодата, са на пътното платно. В болница са откарани водачът на шкодата и шофьорът на БМВ-то.По-тежко е пострадал 62-годишният шофьор, причинил сблъсъка. Той е от Казанлъшко, уточниха от пресцентъра на полицията. Другият ранен шофьор е на 21 години. Останалите двама водачи - 19-годишен младеж, управлявал аудито и 40-годишният шофьор на мерцедеса, са без контузии. Алкохолните проби и на четиримата са отрицателни.Движението от Карлово към Пловдив е отбито през Михилци, с обход през Хисаря, докато бъде извършен оглед на мястото на произшествието.", "date": "2020.01.05", "title": "Тежка катастрофа на пътя Пловдив-Карлово (обновена)"}
{"url": "https://offnews.bg/politika/dps-se-razsardi-na-bsp-che-ne-sa-gi-pitali-za-vota-na-nedoverie-718748.html", "text": "ДПС е недоволно от факта, че БСП не е провела консултации с политическите сили по въпроса с внесения от социалистите вот на недоверие към правителството, стана ясно от думите на депутата от движението Джевдет Чакъров пред БНР. \"Това предопределя резултата\", бе категоричен той.ДПС все още няма позиция по въпроса, тя щяла да бъде изработена скоро.За разлика от БСП движението настоява за оставките само на двама министри - на околната среда и водите Нено Димов и на регионалното развитие Петя Аврамова. „Видно е, че има проблем, че има пропуски. Министрите Нено Димов и Петя Аврамова трябва да си понесат политическата отговорност“, каза Чакъров.„България е сред последните пет страни в Европа по отношение на водни ресурси. Това предполага добро, разумно и рационално управление на водния ресурс на страната“, каза Чакъров. Според него трябва да има надпартиен политически консенсус по отношение на еврофондовете, европрограмите, защото имаме нужда от тези средства. \"Има 60% загуби във водопреносната мрежа. Всички трябва да бъдем загрижени, така че тези средства да бъдат реализирани в България, защото потребностите във ВиК сектора са огромни. Трябва да се обърне внимание на водопреносната мрежа, на състоянието на язовирите, а там, където е необходимо, да се строят и нови язовири“, обяви Чакъров, който е член на парламентарната комисия по околна среда и води и бивш екоминистър.", "date": "2020.01.05", "title": "ДПС се разсърди на БСП, че не са ги питали за вота на недоверие"}
{"url": "https://offnews.bg/evropa/ukrepvaneto-na-notr-dam-pogalna-85-mln-evro-718750.html", "text": "Укрепването на конструкцията на парижката катедрала \"Нотр Дам\" и осигуряването на безопасността й за следващи строителти работи достигна 85 млн. евро. Това съобщи ръководителят на възстановителните работи генерал о.з. Жан-Луи Жоржелен, цитиран от ТАСС и БГНЕС.Според него сумата е значителна.Сборът на всички обещани дарения за възстановяването на катедралата до момента е около 922 млн. евро. „600 милиона от тези пари са от източници във Франция, а 70 милиона евро са обещани от чужбина\", посочи още Жоржелен.Според него реалната сума на събраните до момента дарения е между 400 и 500 млн. евро. „Не се съмнявам, че ще успеем да съберем още повече дарения“, каза той.Ръководителят на възстановителните работи подчерта, че все още е рано да се твърди, че катедралата е спасена от срутване. „На този етап не можем да кажем, че \"Нотр Дам\" е спасена, тъй като предстои един много важен етап - демонтирането на инсталираните около фасадата на сградата строителни скелета\", обясни Жоржелен.През ноември 2019 г. френският министър на културата Франк Ристер обяви, че вероятно възстановителните работи по катедралата, която пострада при пожар през април, ще стартират най-рано към края на 2020 г. Според министъра демонтирането на строителните скелета, с които е укрепена фасадата, трябва да приключи през пролетта на 2020 г.Тепърва предстои конкурс за проекти за възстановяването на сградата, като министърът не уточни дали става въпрос за реконструкция и възвръщане на първоначалния вид на сградата или за изцяло нова визия на катедралата.", "date": "2020.01.05", "title": "Укрепването на Нотр Дам погълна 85 млн. евро"}
{"url": "https://offnews.bg/politika/ne-chuh-ne-vidiah-bsp-postavila-vaprosa-za-vodata-na-pernik-17-pati-718744.html", "text": "БСП е поставяла темата за водата в Перник 17 пъти от 2017 г. до 2019 г. и 47 пъти проблема за вноса, преработването и изгарянето на боклуци на територията на цялата страна, но никой не ги е чул. Предлагали са и решения по отношение на язовирите и на водопреносната мрежа, обяви лидиерэт на социалистите Корнелия Нинова пред БНР. Тя обясни, че левицата ще внесе отново законодателни предложения и се надява този път да има разум и те да бъдат приети.„Подготвяме законопроект, с който да се забрани внос на битови боклуци и болнични отпадъци от трети страни, извън ЕС, в България, защото в момента сме един разграден двор. Правителството на Борисов превърна България в сметище за тези 10 години на управление. Почти през ден се появява информация за нова нерегламентирана площадка за боклуци. Имаме отговор от министъра на околната среда и водите, че за пет години от трети страни, извън ЕС, са внесени 734 хиляди тона боклуци\", припомни Нинова.Тя посочи, че за 10 години цената на водата е увеличена 3 пъти : „2009 г. беше средно 1лв. за кубик, сега е 3лв. и продължава да расте, уж с цел инвестиции, но за тези 10 години е сменена 0,5 % от водопреносната мрежа и над 60% от водата изтича. Безхаберие, некомпетентност и корупция водят до това състояние.Трябва да се носи политическа отговорност, каквато е вотът на недоверие, както и наказателна отговорност, за да се види кой е допуснал това\", добави тя.Нинова бе категорична, че бягството от отговорност няма да спаси ГЕРБ от фактите : „В тези 17 пъти, когато сме поставяли въпроса за водата в Перник, имаме много ясни отговори от министрите, които казват, че язовирите са публично-държавна собственост и се управляват от министерството. От тези отговори става ясно, че министърът на околната среда и водите разписва всеки месец колко вода да се отича от язовира”.Нинова каза още, че в тези отговори става ясно - в язовир „Студена” са инвестирани 32 млн. за подводен ремонт и че през август 2019 г. е подписан договор за изграждане на ВИК инфраструктура за 106 млн.лв за промяна на водопреносната мрежа. „Въпросът е какъв е резултатът? Виждаме го – никакъв. Водопреносната мрежа тече като лейка. Къде са парите от тези два ремонта е въпрос на прокуратурата. ВИК операторът в Перник е предупредил за това състояние още през април тази година. Въпросът е защо не са взети мерки- от безхаберие, от некомпетентност, от прикриване на злоупотреби?”, попита Корнелия Нинова.  „Бягането и прехвърлянето на отговорност е типично в стила на управлението на ГЕРБ, винаги някой друг е виновен. Не можеш 10 години да управляваш, да държиш законодателната власт в парламента, да имаш пълната изпълнителна власт, областните управители да са на ГЕРБ и да кажеш, че е виновен някой друг. В годините назад постоянно се сменят министри, областни управители, които горят като бушони. Нищо не се променя, политиката продължава. Отговорността е една единствена – човекът, който назначава, контролира и управлява тези хора е министър- председателят\", добави Нинова.Тя цитира данни на изследвания, които показват, че последните години са по- дъждовни от предишни : „Истинската причина за водната криза е, че над 60% от водата на България изтича. Това е едно от най-големите богатства на България и изтича пред очите ни заради безхаберие, некомпетентност и корупция”.", "date": "2020.01.05", "title": "Не чух, не видях - БСП поставила въпроса за водата на Перник 17 пъти"}
{"url": "https://offnews.bg/temida/sadat-otkaza-da-otstrani-ot-posta-kmeta-na-nesebar-718762.html", "text": "Специализираният наказателен съд отказа да отстрани от длъжност кмета на Несебър Николай Димитров. Определението не е окончателно и подлежи на протест от страна на прокуратурата, съобщи БТА.Николай  за участие в престъпна група за купуване на гласове. В края на миналата година след поредно обжалване на определената му мярка той излезе от ареста под парична гаранция.Спецпрокуратурата поиска на Димитров, тъй като в качеството си на кмет той е основен работодател на голям брой фирми и лица в общината и разполага с възможности да повлияе на свидетели.Николай Димитров беше задържан на 23 октомври м.г. заедно с още четирима души, кандидати за общински съветници. След това Димитров беше избран за четвърти път за кмет на Несебър още на първия тур на изборите, въпреки че в деня на вота беше в ареста.", "date": "2020.01.05", "title": "Съдът отказа да отстрани от поста кмета на Несебър"}
{"url": "https://offnews.bg/tenis/miko-kuzmanov-davah-interviu-na-korta-i-napalno-zabravih-che-tova-e-718747.html", "text": "Родният тенисист Димитър Кузманов призна, че в интервюто на корта след успеха му над Александър Козбинов (6:1, 7:5) дори не си е дал сметка, че на практика е постигнал първата си победа в Асоциацията на професионалния тенис.Тази нощ 26-годишният Мико донесе победа за България в първия мач срещу Молдова за новия турнир ATP Cup, с което даде преднина на страната ни, преди Григор Димитров да подпечата крайния успех.\"Аз съм най-щастливият човек в момента. Давах интервю на корта и напълно забравих, че това всъщност е първата ми победа в ATP. Изобщо не мислех относно това.Бяха наистина, наистина концентриран върху играта си, върху плана за мача, който имахме. Мисля, че сработи. Много съм щастлив, че се справих с напрежението, защото не е лесно.Не е лесно винаги да играеш първия мач, особено когато все още свикваш тук, с това ниво. Уча се и се чувствам все по-добре всеки ден и на корта. В крайна сметка най-важното е, че успях да спечеля тази победа\", каза Кузманов.", "date": "2020.01.05", "title": "Мико Кузманов: Давах интервю на корта и напълно забравих, че това е първата ми победа в ATP"}
{"url": "https://offnews.bg/futbol/fen-na-botev-e-zaginal-v-gartcia-sled-sblasak-s-ultrasi-na-paok-718765.html", "text": "Фен на Ботев Пловдив е загинал в Солун след сблъсък с футболни хулигани, съобщават медиите в южната ни съседка.Инцидентът е станал ден след дербито между Арис и ПАОК. 28-годишният българин е бил блъснат с кола, докато се опитвал да избяга от ултраси на ПАОК. Според сайта gazzetta.gr още двама българи са пострадали след нападението на улица “Мария Калас”, като са получили наранявания с хладно оръжиe.Фенове на Ботев често пътуват до Солун, за да подкрепят Арис.От гръцкия клуб излязоха с официално обръщение и становище по случая с убития в Солун пловдивски футболен запалянко. От клуба заявяват, че е време полицията да спре убийците, които през 2020 година отнемат живот умишлено. От гръцкия гранд обявяват, че полицията не трябва да прави повече компромиси и да си измисля извинения, защо тези хора на свобода.", "date": "2020.01.05", "title": "Фен на Ботев e загинал в Гърция след сблъсък с ултраси на ПАОК"}
{"url": "https://offnews.bg/evropa/zoran-milanovich-izprevari-kolinda-grabar-kitarovich-na-prezidentskia-718764.html", "text": "Зоран Миланович печели президентските избори в Хърватия, сочат първите данни от вота за държавен глава.Според първите социологически проучвания бившият премиер получава малко над 53% от гласовете, пише \"Ройтерс\", цитирана от БТА.Той води с над 6 процента пред досегашния държавен глава Колинда Грабар-Китарович, за  която са гласували близо 47% от избирателите.В страната се проведе балотаж на седмите президентски избори, като право на глас имаха близо 3.8 млн. души.", "date": "2020.01.05", "title": "Зоран Миланович изпревари Колинда Грабар-Китарович на президентския вот в Хърватия"}
{"url": "https://offnews.bg/sviat/nad-2000-sa-pochinali-ot-ebola-v-kongo-718763.html", "text": "Ебола върлува в Демократична република Конго и взема жертви. Само през 2019 г. заразени са били над 2700 души, а над 1800 от тях са починали, сочат данните на Световната здравна организация, съобщи ТАСС.В първия бюлетин на СЗО се отбелязва, че от август 2018 г., когато започна епидемията от опасната болест, до 1 януари 2020 г. са се заразили 3322 души, като 2232 от тях са починали. Най-много смъртни случаи са регистрирани в провинциите Северно Киву и Итури.Към 1 януари 2019 г. е имало 602 заболели, като 366 от тях са починали.Началото на втория взрив от ебола в Конго бе поставено в бедния квартал Алоя, където е регистриран първият случай. Човекът ае бил недоизлекуван и е заразил близките си.Еболата се предава от диви животни и се разпространява светкавично сред хората. Първите симптоми на заболяването са висока температура, мускулна болка, главоболие и болки в гърлото, последвани от повръщане, диария, обрив, нарушена бъбречна и чернодробна функция, а в някои случаи и вътрешно и външно кървене.", "date": "2020.01.05", "title": "Над 2000 са починали от ебола в Конго"}
{"url": "https://offnews.bg/obshtestvo/temperaturite-padat-v-planinite-opasno-za-turizam-718713.html", "text": "През България преминава студен атмосферен фронт с умерен, временно и силен вятър от север-северозапад, който понижава значително температурите. Минималните ще са между минус 2° и 3°, малко по-ниски в котловините защитени от вятър. Дневните ще са между 1 и 6 градуса, но заради силния вятър усещането ще е за по-студено време.Ще бъде облачно и на места в планинските и източните райони от страната ще превали сняг.В 13 области в Западна България е обявен жълт код за силен вятър.В планините няма да е подходящо за туризъм. Ще духа силен до бурен вятър от северната четвърт. Ще бъде облачно и с валежи от сняг. В комбинация със силния вятър ще има условия за образуване на преспи и навявания. Температурите ще се понижат и максималната на 1200 метра ще е около минус 3°, на 2000 метра – около минус 9°.Над Черноморието ще бъде облачно и ветровито, но ще е без валежи. Ще духа умерен, временно и силен вятър от север-северозапад. Максималните температури ще са между 2° и 6°. Температурата на морската вода е около 10°. Вълнението на морето ще бъде 1-2 бала.Слънцето ще изгрее в 7:57 ч и ще залезе в 17:06 часа.Гърция днес спира пропускането на автомобили с товароносимост на 1,5 тона през граничните пунктове Кулата - Промахон, Илинден - Ексохи и Капитан Петко Войвода - Орменион заради застудяването и снеговалежа. България има само още два гранични пункта с Гърция при Златоград и Маказа. През този до Златоград по принцип не се допускат тежки камиони заради тежкия планински път.В понеделник застудяването ще продължи и ще вали сняг. Средната минимална температура ще е минус 1, а максималната - 1 над нулата.", "date": "2020.01.05", "title": "Температурите падат, в планините - опасно за туризъм"}
{"url": "https://offnews.bg/istoria/52-g-sled-nachaloto-na-prazhkata-prolet-roliata-na-balgaria-v-smazva-718715.html", "text": "Българските дипломати в Чехословакия внимателно следят започналите още през 1967 г. политически промени в Чехословакия. Указание за това те получават не само от Министерството на външните работи, а и от ЦК на БКП. Българският посланик в Прага Стайко Неделчев предупреждава и за нарастващото обществено недоволство в Чехословакия, провокирано от изключването от ЧКП на писателите Лудвик Вацулик, Иван Клима и Антонин Лим и за отнемането на в. „Лидове новини” от Съюза на писателите. Още по-голям интерес в ЦК на БКП предизвикват информациите за пленумите на ЦК на ЧКП през октомври и декември и за посещението на съветския лидер Брежнев, чиято цел е „да помирява чехословашките другари“. През декември 1967 г. шифрограмите на посланика от Прага вече са адресирани директно до Тодор Живков и са посветени почти изцяло на кризата в ръководството на ЧКП. Очевидно е, че българските симпатии са на страната на критикувания и в крайна сметка отстранен от ръководството на ЦК на ЧКП Антонин Новотни. Българското ръководство се успокоява, след като в началото на януари пленумът на ЦК на ЧКП отстранява Антонин Новотни от ръководството на ЧКП и го заменя със словака Александър Дубчек. Получаваните от Прага сведения говорят, че новото ръководство продължава линията „за единство и братство на Чехословакия със СССР и КПСС и социалистическия лагер и за укрепване на международното комунистическо движение”.Идването на власт на Александър Дубчек се оказва не край, а начало на промените в Чехословакия. Много скоро привърженици на реформите заемат основните държавни постове: ген. Лудвик Свобода става президент, инж. Олдржих Черник – министър-председател, Йозеф Смърковски – председател на Националното събрание. По този повод е свикана първата международна среща на страните от Варшавския договор, която обсъжда положението в Чехословакия. На срещата в Дрезден на 23 март 1968 г. Тодор Живков не присъства, тъй като е на официално посещение в Турция, но има българска делегация. Обсъждането на „чехословашкия въпрос“ в Дрезден става в присъствието на чехословашките представители, което им дава възможност да защитят своите реформи. В историческата литература са широко известни резките критики към чехите и словаците, отправени от полския лидер Владислав Гомулка и от източногерманския Валтер Улбрихт. Българските представители – Станко Тодоров, Живко Живков и Апостол Пашев, предпочитат да не заемат категорична позиция. Основната задача на българските представители в Дрезден е да проследят обсъжданията и да ги представят възможно най-пълно пред българското ръководство, за да може то да определи отношението си към чехословашките реформи. Това става на пленум на ЦК на БКП на 29 март 1968 г., след завръщането на Живков от Турция. Изказванията на пленума илюстрират причината за загрижеността на „братските“ комунистически партии от събитията в Чехословакия, че може да изпуснат контрола върху интелигенцията. Действително през 1968 г. и в България студенти и преподаватели поставят под въпрос такива основни за властта положения като: ръководната роля на партията, специфичната цензура, правото на свободна творческа изява. Несъмнено обаче, най-голямо значение за определянето на българската позиция към „Пражката пролет“ има Тодор Живков. Той заявява, че трябва да се направи всичко възможно, в това число да се рискува, но да не се позволи в Чехословакия да се развихри „контрареволюция“. Позицията на Живков потвърждава не само положението на България като най-верен сателит на Москва, но консервативните нагласи в ръководството на БКП.Опитът за демократизация в Чехословакия оказва влияние върху българското общество в две посоки. Едната се изразява в раздвижването сред интелигенцията. Под влияние на идващите от Чехословакия вести през 1968 г. българската интелигенция създава нови печатни издания (такъв е вестник „Литературни новини“) и дискусионни клубове (главно сред студентите). В другата посока са действията на държавното ръководство. Тодор Живков, който е едновременно министър-председател и първи секретар на ЦК на БКП, има възможност да избира между двете позиции – следването на чехословашките икономически и политически реформи или предпазването от последиците им. Въпреки икономическата логика, която диктува продължаване на реформите, Живков не се колебае да ги спре, защото ставащото в Чехословакия изглежда много по-опасно за системата. Още на 26 март 1968 г. Политбюро на ЦК на БКП взема решение, с което налага строга цензура върху отразяването на ставащото в „братска“ Чехословакия.При нарастваща враждебност на българското политическо ръководство към реформите в Чехословакия е осъществено официалното посещение на Тодор Живков в Чехословакия. То е посветено на подписване на нов Договор за дружба, сътрудничество и взаимопомощ. Посещението е договорено за 23–26 април 1968 г. и е използвано от Тодор Живков, за да добие лични впечатления за ставащото в Чехословакия и най-вече за водещите чехословашки фигури. Срещата на Живков с Дубчек е проведена на 23 април, още в първия ден на посещението. Тя е първа за двамата. Дубчек подробно обяснява неизбежността на реформите, предизвикани от вътрешнопартийните и обществените проблеми и защитава изцяло персоналните промени и новата Програма за действие на ЧКП. Живков още в началото на разговора заявява убеждението си, че чехословашките реформи не са нищо повече от повторение на събитията от 1956 г. Разговорът между българските и чехословашките политици показва, че те говорят на различни езици, а само си дават вид, че говорят едно и също.Две седмици след посещението на Тодор Живков в Чехословакия съветският лидер Леонид Брежнев кани в Москва четирима източноевропейски лидери за разговори по „чехословашкия проблем“. На 8 май Тодор Живков, Янош Кадар, Валтер Улбрихт и Владислав Гомулка пристигат, за да обсъдят международното положение и проблемите на комунистическото движение. За разлика от срещата в Дрезден обсъждането на положението в Чехословакия и действията на ЧКП става без чехословашките представители. Политическият резултат от срещата на петимата партийни лидери в Москва е новата международна среща във Варшава, на която е поканена и ЧКП. Поканата е обсъдена от Президиума на ЦК на ЧКП на 12 юли, но не е приета заради обществените подозрения в Чехословакия, че ръководството на ЧКП е склонно към съглашателство с Москва. Отказът на ЧКП не отменя планираната среща, а затвърждава единството на петте комунистически партии – съветската, полската, източногерманската, унгарската и българската.Варшавската среща на ръководителите на петте комунистически партии (14–15 юли 1968 г.) е проведена след появата на манифеста „Две хиляди думи“ на Вацлав Вацулик, който предупреждава чехословашкото общество за опасностите пред реформите. Във Варшава представителите на петте партии разглеждат „Пражката пролет“ от гледна точка на опасното влияние на реформите в собствените им страни. Позицията на Тодор Живков е, че това не е вътрешен чехословашки въпрос, а засяга цялата социалистическа общност, затова е необходима решителна намеса в Чехословакия. Официалният резултат от Варшавската среща е Писмото на петте комунистически и работнически партии до ЦК на ЧКП. То предизвиква негативна реакция не само по света, а и в Чехословакия. Варшавската среща демонстрира, че чехите и словаците няма да бъдат оставени да осъществяват реформите си.Лятото на 1968 г. в Източна Европа е изпълнено със събития. В България найважното международно събитие е откритият на 28 юли в София Девети международен фестивал на младежта и студентите. Още при подготовката му българските организатори се тревожат за влиянието, което членовете на чехословашката делегация могат да окажат върху българската младеж. Затова те следят състава на чехословашката делегация и отправят критика към чехословашките представители, че използват фестивала, за да популяризират политиката на новото чехословашко ръководство. Те са наблюдавани внимателно и от българските служби за сигурност.В началото на август 1968 г. в хода на чехословашките реформи отново се намесват петте страни от Варшавския договор. След двустранната среща на 1 август между представители на КПСС и ЧКП в Черна на Тиса, на 3 август в Братислава се срещат представители на комунистическите партии от петте страни с ръководството на ЧКП. Позицията на българската делегация е в пълно съгласие с вижданията на  останалите четири и подкрепя официалното комюнике. В следващите дни на август интересът е насочен вече не към политическите преговори, а към подготовката на военната интервенция. Тъй като България няма пряка граница с Чехословакия, тя подготвя два мотострелкови полка – Елховският и Маришкият, с 2164 души личен състав за включване в съветските войски. На 21 юли полковете са закарани до военноморската база Атия (южно от Бургас), откъдето са качени на съветски военнотранспортни кораби и откарани в Западна Украйна, на границата с Чехословакия. В нощта на 20 срещу 21 август те са вдигнати по тревога и достигат до Банска Бистрица в Словакия, където охраняват местния ретранслатор и пътя за град Зволен. Повече от месец след началото на интервенцията българският военен министър арм. ген. Добри Джуров докладва пред Политбюро на ЦК на БКП за българското участие, като изнася конкретна информация и за съпротивата на словаците – те организират барикади по пътищата, замерят колоната с камъни, създават нелегални организации и изразяват несъгласие с интервенцията в пресата. Българските войски дават една жертва – мл. серж. Николай Цветков Николов убит на 9 септември 1968 г., когато се е опитал на автостоп да стигне до Карлови Вари. Двама български войници Константин Петров Стоянов и Петър Димитров Иванов се опитват да избягат и да се присъединят към чехословашката съпротива, но са заловени. Съветската оценка за българското участие в интервенцията се изразява в награждаването на почти една осма (250 войници и офицери) от двата полка с ордени.Официалните сведения, които българското политическо ръководство получава от Прага, както и реакцията на чехословашкото посолство в София показват, че не само обикновените чехи и словаци, но и представителите на ЧССР и ЧКП се противопоставят на интервенцията. За разминаването между предварителните намерения и реалностите говори и това, че българските вестници са принудени да сменят заглавията на съобщенията си за интервенцията, след като интервентите не успяват да създадат ново чехословашко правителство, готово да поеме отговорността за поканването на войските на ОВД . Пропагандните центрове в България полагат големи усилия да защитят военната намеса, но настроенията в българското общество са съвсем различни. За хората, които са приветствали чехословашките реформи с надеждата, че извоюваните от чехите и словаците свободи ще се пренесат и в България, интервенцията означава край на тази перспектива. Не всички българи избират пасивната съпротива, намират се и такива, които са готови да се противопоставят. Правят го чрез словото. Това са предимно преподаватели и студенти от Софийския университет, както и отделни интелуктуалци.В заключение бихме могли да се съгласим с оценката на историка Искра Баева, че българската реакция на „Пражката пролет‘68“ е официална и неофициална, като двете са коренно противоположни. Официалната осъжда чехословашките реформи и подкрепя военната интервенция за спирането им, докато неофициалната е съпричастна с реформите и се надява на техния успех, за да бъдат разширени правата и свободите и на българските граждани. Независимо от тези различия, в Чехословакия и по света става известна само официалната позиция, която поставя България в групата на консервативните и послушни на Съветския съюз страни.", "date": "2020.01.05", "title": "52 г. след началото на Пражката пролет: Ролята на България в смазването ѝ"}
{"url": "https://offnews.bg/kultura/vrachvat-nagradite-zlaten-globus-718721.html", "text": "Вечерта на 5 януари ще бъдат връчени престижните награди за кино и телевизия \"Златен глобус\".77-ата церемония ще води британският комик Рики Джървейс в хотел \"Белърли Хилтън\" в Лос Анджелис. Тя започва в 20 ч. местно време.Българската аудитория ще може да я проследи в понеделник от 21 ч. българско време по \"Кино Нова\".Асоциацията на чуждестранната преса в Холивуд вече присъди почетните награди \"Сесил Б. Демил\" и \"Каръл Бърнет\" съответно на Том Ханкс и на Елън Де Дженерис.А водещият по брой номинации филм е \"Брачна история\" на Ноа Баумбах („Нетфликс“) с участието на Скарлет Йохансон и Адам Драйвър. Той е номиниран в шест категории, включително за най-добър драматичен филм, актриса в главната роля, сценарий (Баумбах), саундтрак (Ранди Нюман) и поддържаща актриса (Лора Дърн).С по 5 номинации са „Ирландеца“ (\"Нетфликс\") на Мартин Скорсезе (за най-добър драматичен филм, за поддържаща роля - на Ал Пачино и на Джо Пеши, за сценарий (Стивън Зейлиън) и „Имало едно време в Холивуд“ на Тарантино - в категориите „най-добра комедия или мюзикъл“, „най-добър актьор в комедия или мюзикъл“ (Леонардо ди Каприо), „най-добра поддържаща роля“ (Брад Пит), „най-добър режисьор“ и „най-добър сценарий“.„Жокера“ на Тод Филипс е с 4 номинации – за Хоакин Финикс, за самия Филипс, за смразяващия саундтрак и за най-добър драматичен филм.17 са номинациите на „Нетфликс“, които продуцират „Брачна история“, „Ирландеца“, „Двамата папи“ и „Името ми е Долемайт“ (с две номинации). Те са с 9 повече от следващите в списъка „Сони“.Номинациите в някои от основните категории:Най-добър драматичен филм„1917“„Ирландеца“„Жокера“„Брачна история“„Двамата папи“Най-добра актриса в драматичен филмСинтия Ериво в „Harriet“Скарлет Йохансон в „Брачна история“Сърша Ронан в „Малки жени“Чарлийз Терон в „Бомба със закъснител“Рене Зелуегър в „Джуди“Най-добър актьор в драматичен филмКрисчън Бейл във „Форд срещу Ферари“Антонио Бандерас в „Болка и величие“Адам Драйвър в „Брачна история“Хоакин Финикс в „Жокера“Джонатан Прайс в „Двамата папи“Най-добър комедиен филм или мюзикъл„Името ми е Долемайт“„Джоджо Заека“„Имало едно време в Холивуд“„Рокетмен“„Вади ножовете“Най-добър чуждоезичен филм„Болка и величие“„Паразит“„Портрет на момиче в пламъци“„Клетниците“„The Farewell“Най-добър режисьорБонг Джун-хо за „Паразит“Сам Мендес за „1917“Тод Филипс за „Жокера“Мартин Скорсезе за „Ирландеца“Куентин Тарантино за „Имало едно време в Холивуд“Най-добра телевизионна драма„Големите малки лъжи“„Короната“„Убивайки Ийв“„Сутрешното шоу“„Наследници“Най-добра актриса в телевизионна драмаДженифър Анистън в „Сутрешното шоу“Оливия Колман в „Короната“Никол Кидман в „Големите малки лъжи“Рийз Уидърспун в „Сутрешното шоу“Джоди Комър в „Убивайки Ийв“Най-добър актьор в телевизионна драмаБрайън Кокс в „Наследници“Кит Харингтън в „Игра на тронове“Рами Малек в „Господин Робот“Тобайъс Мензис в „Короната“Били Портър в „Поза“", "date": "2020.01.05", "title": "Връчват наградите Златен глобус"}
{"url": "https://offnews.bg/sviat/tramp-zaplashi-iran-s-52-udara-sled-ubijstvoto-na-gen-solejmani-718727.html", "text": "Американският президент Доналд Тръмп предупреди, че САЩ са се прицелили в 52 обекта в Иран и ще ги ударят \"много бързо и много тежко\", ако Техеран нападне американци или американски обекти в отговор на нареденото от Тръмп убийство на генерал Касем Солеймани.Ръководителят на елитните части \"Ал Кудс\" и иракският паравоенен лидер Абу Махди ал Мухандис бяха убити в атака с дрон на 3 януари сутринта край летището в Багдад. Това взриви напрежението между САЩ и Иран. В отговор върховният духовен лидер на Иран аятолах Али Хаменей обеща „свирепо отмъщение\", хиляди иракчани поискаха \"смърт за Америка\" на шествие в Багдад. НАТО прекрати мисията си в Ирак. Страхът от Трета световна война нараства. Тялото на иранския генерал бе върнато със самолет в Иран и днес вече е в родния му град Ахваз, където хиляди изпълниха улиците, за да го почетат. Ген. Солеймани ще бъде погребан във вторник в родния си град. В страната е обявен национален траур.Чрез Туитър днес Тръмп коментира още, че Иран говори \"много смело\" за удари по американски цели. Той пише, че САЩ са идентифицирали 52 ирански цели, някои от които \"на много високо ниво и много важни за Иран и иранската култура\". На свой ред и той отвръща на аятолах Хаменей, че ударите биха били \"много бързи и тежки\", ако Техеран удари САЩ. Той допълва, че числото 52 съответства на броя заложници в американското посолство в Техеран през 1979 г.Тази сутрин водената от Съединените щати военна коалиция в Ирак потвърди за две ракетни нападения срещу нейна база късно вчера. Едната цел е била базата Балад, където има американски войници. Не се съобщава за ранени военни, не е ясно има ли пострадали цивилни.САЩ обвиняват Иран за много убийства през годините и нападението на посолството на Щатите в Багдад по-рано тази седмица.На фона на ескалацията на напрежението Великобритания призова за сдържаност, германският външен министър Хайко Маас обяви, че ще опита чрез директни разговори с Иран да съдейства за намаляване на напрежението, а бъдещият канцлер на Австрия - Себастиан Курц предложи Виена да е домакин на среща на високо равнище Иран - САЩ за изясняване на противоречията между тях.Малко след публикуването на президентското съобщение в Туитър сайтът на американска правителствена агенция изглежда беше хакнат от група, наричаща себе си \"Група хакери за иранска киберсигурност\". Съобщението на сайта на FDLP (Federal Depository Library Programme) гласеше: \"Това е послание от Ислямска Република Иран\".\"Няма да спрем да подкрепяме приятелите си в региона: потиснатия народ на Палестина, потиснатия народ на Йемен, народа и сирийското правителство, народа и правителството на Ирак, потиснатия народ на Бахрейн, истинската съпротива на муджахидините в Ливан и Палестина, (те) винаги ще бъдат подкрепяни от нас.На сайта беше публикуван обликът на президента Тръмп, ударен в лицето и с кървяща уста. \"Това е само малка част от иранска киберсила!\" - пишеше още в сайта.", "date": "2020.01.05", "title": "Тръмп заплаши Иран с 52 удара след убийството на ген. Солеймани"}
{"url": "https://offnews.bg/obshtestvo/divo-prase-napravi-obikolka-na-tcentara-na-pernik-718756.html", "text": "Диво прасе се е разходило необезпокоявано около обед в центъра на Перник, съобщи началникът на общинския инспекторат Красимир Трайков. Той обясни, че вероятно животното  е слязло от местната планина Голо бърдо и вероятно е било част от стадо, подгонено от ловци.Дивото прасе е било забелязано в шубраци до жп линията между жилищни блокове до бившата печатница.На помощ на общинските служители се притекли ловци от дружинката в квартал \"Бела вода\", но не успели да заловят животното.Животното отново се е върнало в планината.", "date": "2020.01.05", "title": "Диво прасе направи обиколка на центъра на Перник"}
{"url": "https://offnews.bg/obshtestvo/balgarskite-sasedi-sred-naj-hrisimite-v-evropa-718728.html", "text": "Близо една пета (18.3%) от населението на Европейския съюз се оплаква от шумни съседи. Данните за 2018 г. на Евростат показват, че - напротив - в България съвсем не е така, тук или не се оплакваме, или съседите ни наистина стъпват на пръсти. У нас, както и в Ирландия, 9.4% от населението сигнализира за шум, проникващ през стените на дома ни. Двете страни са в Топ 5 по тихи съседи, в чието чело е Хърватия (8%), следвана от Унгария (8.5%) и Естония (8.6%).Едва ли някой ще се изненада, че повече от два пъти повече градско население се оплаква от шум (24.1%) в сравнение със селското (11.0%).Делът на нетърпящите шум от съседите е толкова по-голям, колкото по-малко хора живеят в едно домакинство. Докато близо 21.8% от живеещите сами твърдят, че са били обезпокоени от живеещите наоколо, когато двама души делят един покрив, процентът е 18.7%. А в тричленните и по-големите домакинства (има се предвид трима и повече възрастни, не деца) явно са претръпнали към шум - оплакват се 16.2%.Подобни са разликите между домакинства със и без деца. По-придирчиви са тези без деца - 19% се оплакват от шумни съседи. На 17.2% от домакинствата с деца това прави впечатление дотолкова, че да вдигнат телефона, за да се възмутят и/или да поискат властите да вземат отношение.По-възрастните по-рядко се оплакват от шума. 15.7% са оплакванията при над 65-годишните, 26.6% - при хората под тази възраст.Най-шумните (или най-придирчивите) живеят в Малта, Германия и Нидерландия. Там делът на населението, оплакало се от шумни съседи, е съответно 28.2%, 27.8% и 27.1%.Следват Португалия (23.0%), Румъния (20.1%), Великобритания (19.8%), Кипър (19.6%), Гърция и Люксембург (по 19.3%).", "date": "2020.01.05", "title": "Българските съседи сред най-хрисимите в Европа"}
{"url": "https://offnews.bg/sviat/posolstvoto-na-iran-obiavi-che-solejmani-e-spasil-evropa-ot-idil-718758.html", "text": "\"Гордото знаме на Ислямска република Иран в посолството на Иран в София е свалено наполовина в почит на човека, който не позволи черното знаме на ИДИЛ да бъде издигнато в столиците на някои страни, включително Ирак и Сирия\", се казва в становище на посолството на Иран в София по повод смъртта на генерал Касем Солеймани.Според мисията Солеймани \"не позволи последиците от съществуването на това ужасно явление да се проявят в европейските държави\".\"Командир , представляваща най-ефективната сила в борбата срещу тероризма и екстремизма в Западна Азия. Той изигра важна и определяща роля в противодействието срещу ИДИЛ, Ал Нусра и Ал Кайда\", пишат от посолството.Според иранските дипломати ликвидирането на генерала е \"страхливото и малодушно\", \"опасен и глупав акт, който все повече показва терористичния характер на американското правителство, изразяващ се в подкрепата му за терористични групи в региона и по света\".\"Убийство на този човек от агресора, а именно престъпният режим на САЩ под прякото командване на Тръмп, представлява толкова опасен и глупав акт, който все повече  на американското правителство, изразяващ се в подкрепата му за терористични групи в региона и по света. Всъщност този страхлив терористичен акт, който беше поръчан от американския президент, изложи на показ американския държавен тероризъм пред всички\".\"Съединените щати, които хвърлиха региона в несигурност чрез едностранни действия, системни нарушения на международното право, прекомерен натиск и икономически тероризъм над Иран, сега поставят същия този регион на ръба на истинска война чрез увеличаване на напрежението, войнствеността и прибягване до държавен тероризъм. Това е война, която, ако започне, ще има последствия и ще доведе до хаос в много страни!\", допълват от иранското посолство.Според Техеран действията на Доналд Тръмп и воденото от него правителство са в противоречие с международното право и са извършени с цел да се отклони вниманието от процеса по импийчмънт на американския президент.\"Тази криминална атака срещу генерал-лейтанант Солеймани е най-голямата стратегическа грешка на САЩ в западноазиатския регион и те няма лесно да избягат от последствията\", се казва още в становището.", "date": "2020.01.05", "title": "Посолството на Иран обяви, че Солеймани е спасил Европа от ИДИЛ"}
{"url": "https://offnews.bg/sviat/avtomobil-se-vriaza-v-turisti-v-italia-shestima-sa-ubiti-11-raneni-718731.html", "text": "Автомобил се е врязал в група туристи край ски курорт в Северна Италия тази нощ.Шестима от тях са били убити на място. 11 са ранени, предава Independent. Според местния в. Corriere Del Sella трима от тях са в тежко състояние.Групата от 17 души - 15 германци и двама италианци на възраст между 20 и 25 г. - чакали автобус в 1:15 ч. след полунощ в планинското селце Лутаго, близо до Брунико, когато колата ги връхлетяла.Според местни медии става дума за тежък пътен инцидент, а не за терористичен акт.Пробите на шофьора показват големи количества алкохол в кръвта.", "date": "2020.01.05", "title": "Автомобил се вряза в туристи в Италия: шестима са убити, 11 - ранени"}
{"url": "https://offnews.bg/volejbol/viktor-josifov-shte-napravim-vsichko-vazmozhno-v-berlin-718746.html", "text": "Капитанът на националния ни отбор по волейбол на България Виктор Йосифов заяви преди старта на олимпийската квалификация, че тимът ни ще направи всичко възможно да успее в трудната надпревара.\"Това е последният ни шанс да се класираме за олимпийските игри в Токио 2020. Със сигурност турнирът в Берлин ще бъде много силен, защото участват някои от най-добрите европейски отбори.Всички тимове са тук само с една цел - класиране за олимпийските игри. Ще е трудно, но ние сме в добро състояние. Ще направим всичко възможно да дадем най-доброто от себе си и ще се насладим на времето тук\", каза Йосифов.Очаква се солидна агитка да подкрепи националите по време на квалификациите, твърди \"24 часа\". От 5 до 10 януари България и още седем отбора ще се борят за една-единствена квота за игрите в Токио това лято.Наши сънародници, учещи и работещи в Германия, се организират да посетят мачовете в “Макс Шмелинг хале”. По традиция стабилно присъствие ще има и Националният фенклуб на националния отбор.", "date": "2020.01.05", "title": "Виктор Йосифов: Ще направим всичко възможно в Берлин"}
{"url": "https://offnews.bg/tenis/reshavashtata-bitka-mezhdu-balgaria-i-belgia-za-atp-cup-v-udoben-za-gl-718734.html", "text": "Нови силни емоции ни очакват във вторник. Решаващите мачовете на България срещу Белгия в изключително важна битка за класиране на страната ни на 1/4-финалите за ATP Cup ще бъдат сутринта.В първия мач между двете страни от вторник, 7 януари, Димитър Кузманов ще срещне ветерана Стив Дарси от 8:30 часа българско време сутринта.Не преди 10:00 часа най-добрият ни тенисист Григор Димитров ще се изправи срещу Давид Гофен. Доста вероятно е развръзката в този мач да се реши при двойките, тъй като Мико трудно ще се противопостави на Дарси.Голяма е вероятността обаче отново Димитров и Александър Лазаров да излязат на корта като тандем, който да бъде решаващ за крайния резултат срещу Белгия.\"Лъвовете\" постигнаха успехи над Великобритания и Молдова с един и същ резултат - 2:1, но въпреки това страната ни още не се е класирала за следващата фаза на турнира.", "date": "2020.01.05", "title": "Решаващата битка между България и Белгия за ATP Cup в удобен за гледане час"}
{"url": "https://offnews.bg/tenis/britantcite-udariha-belgia-i-zapletoha-intrigata-v-grupata-na-balgaria-718753.html", "text": "Великобритания увеличи интригата в Група С, след като победи Белгия с 2:1 в тенис турнира ATP Cup. В първия мач между двете нации от днес Стив Дарси изненада неприятно Камерън Нори и го надви след убедително 6:2, 6:4.Островитяните отвърнаха на удара с успех на Даниел Евънс над Давид Гофен с 6:4, 6:4. В крайна сметка се стигна до мача на двойки в който Джейми Мъри и Джо Солсбъри победиха Йоран Влиген и Сандер Жил след 6:3, 7:6(7).Успехът на Великобритания остави България на върха в класирането в групата с две победи. Следват съставите на Белгия и Великобритания с по един триуф и Молдова с 0.В последните решаващи мачове във вторник България играе с Белгия, а Великобритания с Молдова.По-рано днес пък Австралия спечели групата си, след като победи Германия и ще играе с победителя от потока на нашите момчета на 1/4-финалите на турнира.", "date": "2020.01.05", "title": "Британците удариха Белгия и заплетоха интригата в групата на България на ATP Cup"}
{"url": "https://offnews.bg/futbol/solskiaer-vav-fa-kap-vinagi-se-igrae-trudno-718735.html", "text": "Мениджърът на Манчестър Юнайтед Оле Гунар Солскяер остана доволен, че \"червените дяволи\" не са отпаднали от третия кръг на турнира ФА Къп.Специалистът прие философски нулевото реми срещу Ууллвърхемптън и отдаде заслуженото на вратаря на манчестърци, който на няколко пъти спаси отбора.\"Преиграването е по-доброто от отпадането. Във ФА Къп винаги се играе трудно и днес получихме поредното доказателство. Съперникът имаше добри възможности, но благодарение на Серхио Ромеро не успя да се възползва.Ромеро никога не ни е подвеждал. Той е страхотен като човек и професионалист. Обичам ФА Къп и се радвам, че ще изиграем още един мач, а и така е най-справедливо\", каза Солскяер.", "date": "2020.01.05", "title": "Солскяер: Във ФА Къп винаги се играе трудно"}
{"url": "https://offnews.bg/obshtestvo/puskat-avtomobili-nad-1-5-t-ot-13-ch-do-18-ch-na-kulata-promahon-i-k-718745.html", "text": "Гръцките власти ще пропускат всички автомобили от 13.00 ч. до 18.00 ч. днес през ГКПП Кулата-Промахон /товарните превозни средства над 1,5 тона ще бъдат спирани преди гр. Лариса, Гърция/ и ГКПП Капитан Петко войвода-Орменион, съобщиха от ГД \"Гранична полиция\". Ограничението отпада и за ГКПП Маказа за времето от 14 до 18 часа.Директорът на ГД „Гранична полиция“ главен комисар Кичиков пътува към ГКПП Кулата, за да провери на място създадената организация на работа.Поради очакваното  /обилен снеговалеж/ по решение на гръцките власти, към момента не се пропускат автомобили с товароносимост над 1,5 т през ГКПП Илинден-Ексохи, ГКПП Златоград-Термес и ГКПП Ивайловград. Трафикът е нормален за леки автомобили на всички гранични контролно-пропускателни пунктове.Поради извършване на ремонтни работи на ГКПП Кулата  на товарните автомобили през пункта. Трасетата ще се ремонтират поетапно, без да се спира преминаването на превозни средства.На границата с Република Сърбия трафикът е нормален на всички гранични контролно-пропускателни пунктове.На границата с Република Северна Македония трафикът е нормален на всички гранични контролно-пропускателни пунктове.На границата с Република Турция трафикът е нормален на всички гранични контролно-пропускателни пунктове.На границата с Румъния трафикът е нормален на всички гранични контролно-пропускателни пунктове.", "date": "2020.01.05", "title": "Пускат автомобили над 1.5 т от 13 ч. до 18 ч. на Кулата-Промахон и Капитан Петко войвода-Орменион"}
{"url": "https://offnews.bg/futbol/valverde-sled-izdankata-cherveniat-karton-na-de-jong-ni-srina-718733.html", "text": "Треньорът на Барселона Ернесто Валверде сподели след равенството с Еспаньол (2:2), че основна причина за резултата е червеният картон, който Френки де Йонг получи по време на мача.Каталунците изиграха много слабо първо полувреме в срещата от 19-ия кръг на испанската Ла Лига и бяха наказани от Давид Лопес (23') при най-рутинно центриране. Малко преди паузата Луис Суарес нацели гредата, но изригването на уругваеца тепърва предстоеше.Нападателят все пак изравни с майсторски удар от движение пет минути след подновяването на играта, а не след дълго снабди влезлия като резерва Артуро Видал с важен голов пас за пълния обрат в мача. Четвърт час преди края на редовното време шампионите останаха с човек по-малко заради червения картон на Де Йонг и това се отрази на играта. Две минути преди края на редовното време резервата Ву Лей донесе точката на домакините.\"Червеният картон на де Йонг ни навреди, загубихме баланса в играта си. Ние имахме три положения, с които да ликвидираме интригата, но в края си тръгнахме само с точката срещу отбор, който имаше едно положение.Реагирахме страхотно след изоставането си и обърнахме резултата в ваша полза, а след това имахме още шансове. Чувството е неприятно, защото искахме победата. Сега загубихме две точки.През първото полувреме играхме прекалено академично, липсваха ни някои неща в определени моменти. Артуро Видал влезе от пейката и ни даде това, от което имахме нужда. Той знае къде да застане и ние обърнахме, но с 10 души в края е трудно\", каза Валверде.", "date": "2020.01.05", "title": "Валверде след издънката: Червеният картон на Де Йонг ни срина"}
{"url": "https://offnews.bg/ikonomika/savetite-na-kristalina-georgieva-kam-stranite-za-perioda-do-2030-g-718738.html", "text": "Светът се променя много много по-бързо сега, отколкото през последните едно-две десетилетия, споделя управляващият директор на Международния валутен фонд (МВФ) Кристалина Георгиева в интервю за CNN.Според нея Африка е мястото, където трябва да се насочи вниманието на инвеститорите.В интервюто Георгиева очертава ролята на МВФ за постигане на новите амбициозни цели на ООН за устойчиво развитие в периода до 2030 г:„Три неща казваме на страните. Първо - ако имате паричен обем, ако можете да намалите лихвите, моля, направете го.Второ - ако имате фискално пространство, моля, използвайте го.И трето, най-важното - всички могат да го направят - структурни реформи.Виждаме, че правителствата по света всъщност се вслушват. Смятам, че светът се променя много по-бързо днес отколкото преди 10-20-30 години. Несигурността е новото нормално нещо. Затова трябва да помагаме на нашите членове да бъдат по-пъргави, по-приспособими“, коментира Кристалина Георгиева.", "date": "2020.01.05", "title": "Съветите на Кристалина Георгиева към страните за периода до 2030 г."}
{"url": "https://offnews.bg/kultura/top-10-na-naj-travmirashtite-tekstove-na-balgarski-pesni-718729.html", "text": "Скъпи приятели, празниците приключиха!И слава Богу, че приключиха, защото нямаше да издържим още една седмица да слушаме \"Джингъл белс\", да мааме баклава и да гледаме \"Сам в къщи\" по телевизията, гарниран с концерти на дует \"Ритон\".Празниците свършиха, дойде 2020 г. и ние отново заемаме позиции, за да стартираме трудовите си делници, заредени с нова енергия, калена в трескавото малоумие, което имаме щастието да обитаваме като жители на KLETA MAJKA BALGARIQ.А сега си представете как утре ставате рано. Хапвате нещо леко за закуска. Пиете едно кафе. Вземате душ.След това се качвате в колата. Или в градския транспорт. Пускате си или уредбата, или пък радио от телефона на слушалки.И тъкмо си викате \"Абе не е лошо човек да си се върне към обичайните задължения\" - от радиото прозвучава:Какво трябва да направи човек в подобен случай (задраскайте верния отговор направо на монитора с ключ):а) моментално пие два валидола, а после отива да си прави изследвания;б) залягате ниско, покривате главата си с якето и започвате да произнасяте бавно на латински псалм 91...ако не го знаете, питайте Цветан Цветанов, той го знае;в) изваждате бавно слушалките от ушите си, слагате телефона на земята и рязко скачате няколко пъти върху него;г) не мога да преценя.Истината е, че българската поп и поп фолк музика обладава невероятни текстове, които успяват да се загнездят в съзнанието ни и ние, щем - не щем, живеем с тях завинаги.Като автор на един от най - дългите текстове на българска песен, който гласи:смея да кажа, че живеем в епохата на музиката, която ни нанася травми. Понякога - неизлечими. Така веднъж чух \"Пачанга\" на Владимир Ампов - Княза и до ден днешен имам проблеми с вестибуларния апарат. Но това си е моя грижа, с която няма да ви занимавам днес.Днес, с цел да се опитам да ви предпазя, съм подготвил една класация, в която ще разгледам 10 от най-травмиращите текстове на български поп и попфолк песни.А вие не ми се сърдете, ако съм пропуснал някой шедьовър.Дайте ми първия шедьовъри аз ще ги направяседемседемседемседем...Но да не губим време, а да започваме, че ни чака дълго пътуване в света на гениалната креативност.10. Криско - БазукаКласическа любовна ода от звездата на...не знам как се казва тоя стил, аз го наричам \"детска чалга\", вие ме поправете, ако съм сбъркал.Клип за милиони - мацки, остров Пукет в Тайланд (дано Криско не е попаднал там на едни красавици, които, казват, не били съвсем красавици, а красавци), готини къщи. Изобщо  - драго да му стане на човек, като гледа как лирическия герой извършва някакви движения с таза, облечен нелепо и подвиква:В този минималистичен опус, чийто цял текст ще се въздържа да цитирам дословно, можете да намерите всичко - от продуктово позициониране на луксозни марки автомобили до класически любовни трели - \"не те заменям за коли, апартаменти\".С това откровение, което може да взриви пазара на недвижимите имоти, ви оставям и отивам да я разклатя тая базука...в моя случай - тоя стар съветски танк...9. Азис - МотелКаква песен...Не песен, а химн на евротолерантността.Клипът е пълен с послания. Скинар се задавя в автобуса, бежанец скача и му подава бутилка с минерална вода.Двамата стискат ръце, а Азис пее ли пее:Сега... никога не са ми връзвали бурка, но ако ми вържат, а докато ми я връзват, Азис ми пее на ухо, слагам бас, че и аз ще запея:Но едно нещо не ми е ясно - защо в попфолк песните се използват междуметия.Например - . Или пък - . Или - .Или направо .Ако някой ми обясни тази жанрова особеност, ще си отида спокоен от този грешен свят, в който Азис с право пита:\"Хабиби, спиш ли добрехраниш ли се\"...ходиш ли редовно на тоалетна, преглеждаш ли си простатата, храниш ли се разделно и така нататък...8. Гери Никол - Готина и лудаСега, да направя едно уточнение. Не знам дали Гери Никол се пише така, или пък се изписва с тире - Гери-Никол. Да ме прощава младата звезда за това мое незнание, но аз съм възрастен чичо, който поне дузина пъти в транс е слушал тази песен, чийто текст е достоен за мнозина литературни награди:Не знам към кой жанр точно да отнеса този литературен опус на госпожица Гери. Веднага се сещам за късен романтизъм. Съгласете се, че има много от онова шилерово \"sturm und drang\".От друга страна, боравенето накуп с шопски и варненски диалект моментално дават една мултирегионална поанта, върху която можем да опнем една яка дупара и да заключим, че дали в Дуранкулак, или в Малко Търново, дали в Петрич, или в Силистра, дупарата си е дупара.Особено ако е яка дупара!Въпросът е ИСКАТЕ ЛИ ДА БАРАТЕ, МРЪСНИЦИ ТАКИВА???7. Павел, Венци Венц и Кристиан Костов - Вдигам левълТази творба... Какво говоря, този опус, тази ода е сътворена от любимците на лейбъла \"Вирджиния рекърдс\". В текста се съдържа всичко, което може да хрумне на няколко младежи, събрали се на скромна вечеринка с туба ракия, опаковка \"Кале\" и още някакви неясни за никого субстанции.Сега, да си призная, тук поантата е МАМА.Мама заслужава да има самолет.Но, ако няма самолет, може да мине и с един селскостопански хеликоптер втора употреба.И без това в последните години толкова хора се вляха от селскостопанската индустрия в шоу индустрията, че чак се чудя защо клипове на български песни не започнаха да се излъчват в предаването \"Бразди\".Даже си представям Павел и Венци Венц, които орат с трактор и пеят:Фики - Is This Love (Издислав???)Никой не знае какво точно се пее в тази песен на младия и известен с краката си певец Фики Стораро.Някои твърдят, че песента е на английски.Ако това е така, съм склонен да се съглася. Аз лично чувам микс от арамейски, суахили, иврит и донякъде есперанто.Впрочем ето какво се пее според мен:Хубавото на песента е, че можете да намерите в текста каквото си искате. Всяка дума звучи на различен език, а богатата орнаментика, изпълнена в макам хиджас и други интересни ладове вкарва допълнително напрежение и компресия в този вселенски хит на младия Фики.Хубаво е, че родните изпълнители показват своята принадлежност към световната сцена, излизайки от тесния пазарен сегмент на българските слушатели.С други думи Фики и \"Издислав\" щеше да е чудесен участник на \"Евровизия\", но, за съжаление, песента вече излезе в ефир, че и направи 2 милиона и половина гледания в You Tube. Както биха казали едни от предишните участници в класацията - \"дай ни първия милион в You Tube и гледай как го правим седем, седем, седем\"...А сега да видим какво ни чака на пето място.5. Цветино Джукати - Жаба влачи телевизор с нокторезачкаАко търсите българската песен с най-енигматично заглавие - ВОАЛА - ето я! Олд скул чалга бардът Цветино Джукати е написал този величествен гюбек, който се нарича \"Жаба влачи телевизор с нокторезачка\"...Чел съм сюрреалистична поезия. Честно казано дори при автори като Андре Бретон не съм срещал нещо подобно.Седя си и си мисля - как една жаба може да влачи телевизор с нокторезачка? И тази тревожна, трескава мисъл ще отиде заедно с мен в гроба.Моля ви, близки мои - когато се спомина, сложете в ковчега ми една нокторезачка. Кой знае дали на оня свят няма да ми се наложи с нея да влача телевизори...4. Владимир Ампов - Графа - ГлаваТази песен има лесно запомнящ се текст. В него се пее следното:За вас не знам, но за мен този минималистичен текст на Влади Ампов - Княза изследва кръговрата на живота.И аз, също като лирическия герой на Влади Ампов - Лорда, също имах дълга коса на млади години. После се постригнах. После оплешивях. После не помня, но днес главата се е превърнала в абсолютно ненужен орган, който постоянно има нужда от някакви шапки и безсмислени инвестиции.Изобщо този минимализъм на българските автори трайно се е намърдал в популярната музика и ние трябва да сме доволни, защото, ако не друго, то поне подобни песни се помнят лесно.Даже се запомнят по-лесно, отколкото е необходимо и после, за да се отървем от тях, е необходимо да се подложим на лоботомия...3. Дара - К'во не чуПесента на тийн идола Дара обладава величествен текст.Той представлява горе-долу следното:Нещо неясно да има?Нещо да не чухте?За мен няма нищо неясно. Имаше до момента, в който загледах кой е в екипа, сътворил този смаш хит. Оказа се, че автор на текста е половинката от дуото Павел и Венци Венц - а именно - самият Павел.И добре, че не е писал текста в тандем с Венци Венц, защото още един самолет за кака нямаше да понеса.К'во не чухте? Продължаваме към второто място.2. Криско - НаздравеМного съжалявам, но Криско влиза с втора своя песен в класацията.И няма как да не влезе в нея, защото текста на тази песен надминава и най-зловещите ни кошмари, които могат да се появят нощно време след преяждане по време на празниците.Впрочем уверете се сами:Раздиран от дилемата дали да ни каже \"thank you или fuck you\", главният герой губи 3 минути и 8 секунди от живота ни, рецитирайки следното:Ако не съзирате в този текст шедьовър, то това означава, че сте загубили сетива за красивото и умното едновременно.Което от своя страна значи, че от Криско няма да получите \"thank you\" а по-скоро едно \"fuck you\".А има и друг вариант - вие да кажете \"fuck you\", ама не е много политкоректно някак...А сега да видим кой е на първото място в тая доста клета класация.1. Първо място не се присъжда!!!Тук можехме да сложим какво ли не. Има толкова много абсолютно ненужни поп или попфолк текстове, които можеха да съществуват, а можеха и да не съществуват.Но аз няма да го направя. Вместо това ще ви припомня, че беше време, в което българската музика имаше своите велики текстове.Като тези на Димитър Воев, който изпя:Като тези на Любо Малковски, който изпя:Или като тези на Милена:Вместо тези текстове днес ефирът е задръстен с песни, които спокойно можеха и да не съществуват.И ако питате мен - те не съществуват. Защото всичко съществува, само ако от него има някакъв смисъл.Посочете ми поне една логична причина за съществуването на някоя от песните в тази класация и аз ще се съглася с вас и ще се извиня публично.Истината е, че празниците минаха, навлязохме в 2020-а и отчитаме 30 години от края на комунизма и цензурата у нас.От цензурата се отървахме.Но от кастрираното си чувство за поезия няма да се отървем лесно. То ще ни преследва и на оня свят, където има да влачим телевизор с нокторезачка до следващия апокалипсис...", "date": "2020.01.05", "title": "Топ 10 на най-травмиращите текстове на български песни"}
{"url": "https://offnews.bg/sviat/sled-sasht-i-avstria-pod-kiberataka-tolkova-seriozna-che-veroiatno-718739.html", "text": " такава претърпя и Австрия.Външното министерство на страната стана обект на серия сериозни кибератаки, за които се подозира, че са дело на друга държава, не просто на хакерска група.\"Поради сериозността и естеството на атаката, не може да се изключи, че става дума за целенасочено нападение, извършено от държава\", посочва комюнике на австрийското дипломатическо ведомство.Сайтът бил хакнат през нощта в събота срещу неделя.Експерти предупреждават, че атаките може да продължат няколко дни.Пробивът се появи в деня, когато австрийската Зелена партия подкрепи сформирането на коалиция с консерваторите. Той бил разпознат бързо и били предприети мерки, се казва в съобщението от министерството.\"Въпреки засилените мерки за сигурност, никога не може да има 100% защита срещу кибератаки\", посочват оттам.", "date": "2020.01.05", "title": "След САЩ и Австрия под кибератака - толкова сериозна, че вероятно зад нея стои държава"}
{"url": "https://offnews.bg/futbol/edinstveno-gundi-i-stoichkov-sa-stavali-i-futbolist-i-sportist-na-god-718742.html", "text": "Легендите Георги Аспарухов и Христо Стоичков са единствените футболисти, които са били избирани и за спортисти на годината, пише \"24 часа\".Гунди става №1 през 1965 година, когато дни преди края на гласуването вкарва два гола в баража срещу Белгия за победата 2:1 и класира България за втори път на световни финали. Камата пък е спортист №1 през 1994, когато взема и \"Златната топка\".Ежедневникът напомня и, че от самото създаване на анкетата \"Футболист на годината\" тръгват споровете за големи играчи, които така и не са били никога победители.Голямата болка на цесекарите се казва Димитър Якимов. Уникалният техничар никога не е бил дори №2, но пък на трето място е поставян цели четири пъти, включително и в първата анкета през 1961 г. Особено обидно за него е гласуването през 1970 г., когато го изпреварват защитниците на Левски Стефан Аладжов и Добромир Жечев.Другата \"червена\" липса сред победителите е Петър Жеков, който има пълен набор от голмайсторски европейски обувки - златна, сребърна и бронзова.Левскарите пък се оплакват, че един от най-големите им идоли - Наско Сираков, също остава недооценен. През 1986 г. остава в подножието на върха, но губи съответно от Боби Михайлов и Христо Стоичков. Сред клубовете най-учудващо е, че няма победител, който да е от Ботев Пловдив.Победителят в 59-ата анкета \"Футболист на годината\" ще бъде обявен днес. Церемонията по награждаването ще се състои в Централен военен клуб в София, като началото й е от 17,20 часа. На събитието ще стане ясно кой ще наследи наградата от Кирил Десподов, който спечели преди година.", "date": "2020.01.05", "title": "Единствено Гунди и Стоичков са ставали и футболист, и спортист на годината"}
{"url": "https://mamaninja.bg/%D0%B4%D0%B5%D1%86%D0%B0/%D0%B2%D1%8A%D0%B7%D0%BF%D0%B8%D1%82%D0%B0%D0%BD%D0%B8%D0%B5/item/3906-kak-vazpitava-edna-ruska-pisatelka", "text": "", "date": "2020.01.05", "title": null}
{"url": "https://offnews.bg/politika/vanshen-odit-na-vodnia-sektor-i-svikvane-na-ksns-zaradi-krizata-iska-m-718743.html", "text": "Външен одит на водния сектор и свикване на Консултативния съвет по национална сигурност към президента поиска Гражданската платформа \"Изправи се.БГ\" на Мая Манолова.\"След публикуването на доклада на КЕВР за състоянието на ВИК-сектора става ясно, че бездействие и умишлени действия на институциите водят до водна криза в страната и застрашават националната сигурност. Състоянието на сектора трупа напрежение в обществото, защото касае базов ресурс и право на гражданите на достъп до питейна вода. От 28 ВиК-дружества в областните градове 27 се управляват от държавата (без София) – със 100% или над 51 % държавна собственост, като те масово не изпълняват бизнес-плановете си. Затова отговорността за водната криза в България е изцяло на министъра на регионалното развитие и на министър-председателя, който е на поста до 10 години\" - се казва в позицията.\"Партийната и политическа намеса в КЕВР блокира работата ѝ - допълват \"Изправи се\". - Водната реформа, в България е провалена – загубите на вода в мрежата са над 60 %, до над 80 % на места, цената е непоносима за хората и несъотносима с европейските стандарти за качество. Има градове, където със съдебни решения водата е обявена за негодна за пиене, над 100 населени места в 11 области са на воден режим, а освен Перник, Плевен, Габрово и Ловеч, режим се очаква и в Шумен, Търговище, Ботевград, Сливен, дори Варна и Бургас.Водата от 1 януари 2020 г. не поскъпва само в 8 области (Враца, Русе, Шумен, Перник, Силистра, Благоевград, Разград и София област). Във всички останали цените са увеличени, а плановете за инвестиции на ВиК-дружествата в мрежата са в точката на замръзване. Тоест, Перник е само върхът на айсберга. Водната криза ще се задълбочава и ще засяга все повече български граждани.Правителството дължи обяснение на гражданите къде са и за какво са похарчени 500 милиона лева от държавния бюджет, с които още през юли 2018 г. беше увеличен капиталът на Държавната консолидационна компания (ДКК) за ремонт на 418 язовира, обявени в аварийно състояние. В момента едва около 180 от язовирите са възложени за ремонтиране, а отчетите на ДКК не отговарят на въпроса дали сумата от 500 млн. лева е изразходвана за ремонти. Към момента са налични осем стратегии, планове и документи за сектора. Но водните режими за близо половин милион граждани са факт, а цените са непосилни за хората. Тези факти налагат спешни мерки на всички власти за скоростна реформа във водния сектор, докаран до структурен, функционален и финансов колапс.\" От „Изправи се.БГ” призовават за:1. Президентът да свика КСНС за състоянието на водния сектор с оглед непосредствената опасност от въвеждане на водни режими в почти цялата стана и трупащото се в обществото напрежение.2. Да се възложи независим външен одит на водния сектор в България, в това число на ВиК-дружествата, язовирите и водните асоциации и свързаните с управлението им органи, инфраструктура и парични потоци. Независимо дали затова ще се ползва експертизата на Световната банка или друга организация, одитът да се възложи съгласно международните и европейски стандарти.3. Да се смени съставът на КЕВР, създадена като регулатор по европейска директива. Мотивът е неизпълнение на задължението за независимост и поддаване на политическо и партийно вмешателство. Новите членове да се излъчат от гражданското общество, експертните общности и браншовите организации, а не от партиите.4. Постоянната действаща подкомисия за наблюдение на дейността на КЕВР към Комисията за енергетика в 44-ото Народно събрание да бъде разпусната и да не се заплаща на депутатите за участието им в нея. Тя е провела едно заседание на 21.03.2019 г. за природния газ и ел. енергията, и нито едно заседание за ВиК-сектора през 2019 г.5. Премиерът да нареди проверка къде са и как са изразходвани 500 млн. лева, с които се увеличи капиталът на Държавната консолидационна компания през юли 2018 г. за ремонт на 418 язовира. Колко от язовирите са ремонтирани през изминалите оттогава 18 месеца, след като официалните данни са за възложени за ремонт една 182 от посочените 418 язовира. Каква част от сумата е изразходвана?6. Премиерът да отговори публично дали зад обявеното му намерение за създаване на общо държавно ВиК-дружество се планира отдаването на концесия на тъмно, задкулисно и чрез корупционни схеми на цялата ВиК-мрежа на държавата и това свързано ли е с намерение за нов голям заем. Каква ще е цената на водата и качеството на услугата за гражданите, ако това се реализира?7. Прокуратурата да извърши проверки, за да установи има ли нарушаване на публичния интерес във ВиК-сектора и да предприеме действия според правомощията си. Да се търси наказателна отговорност за безстопанственост и неизпълнение на служебните задължения на министри, ресорни заместник-министри, управители на ВиК-дружества, водните асоциации, ръководствата на Държавната консолидационна компания, Държавното предприятие за управление и стопанисване на язовири и др. длъжностни лица, чиито действия или бездействия са довели до недостиг на водоснабдяване за населението.8. Да се възложи проверка – от страна на Прокуратурата, ДАНС и Сметната палата или с Акт на Народното събрание - на верността и точността на данните в изготвените от КЕВР сравнителните анализи (доклади) на ВиК-сектора в България, в чиято коректност имаме разумни и доказуеми основания да се съмняваме.9. Докато не се преустанови режимът в областите без вода и не приключи независимият международен одит на сектора, да се наложи мораториум върху повишението на цените на водата.„Изправи се.БГ” призовава за общи действия на институциите, независимо от партийни и други различия, както и използване на международната експертиза, за да се гарантира спирането на разрастването на водната криза и основното право на гражданите на чиста питейна вода и качествени ВиК-услуги.", "date": "2020.01.05", "title": "Външен одит на водния сектор и свикване на КСНС заради кризата иска Мая Манолова"}
{"url": "https://offnews.bg/sviat/karlos-gon-izbiagal-ot-domashnia-arest-v-iaponia-posred-bial-den-pred-718732.html", "text": "Карлос Гон е избягал от домашния арест в Япония, напускайки дома си посред бял ден и несмущаван от камерите, които явно никой в този момент не е гледал.Това става ясно от видео, за което източници от разследването разказват пред японския тв оператор NHK. То показва как Гон напуска дома си в Токио сам по обяд в неделя, 29 декември. Инсталирането на камери е било част от условията за домашния арест, но не е ясно дали те постоянно са били наблюдавани - допълва NHK.Бившият шеф на Nissan бе под домашен арест в Япония, очаквайки дело за корупция в Япония през април, когато изненадващо се появи в родния Ливан за новогодишните тържества и обяви, че е избягал, но не от правосъдие, а от несправедливост. Бягството озадачи света - никой не знаеше как точно е станало, появи се дори версията, че Гон е бил изнесен в калъф от музикален инструмент след парти в дома му. Тази версия бе опровергана.Впоследствие турска частна авиокомпания обяви, че служител - измамник е помогнал на бившия шеф на Nissan Карлос Гон да избяга от домашния си арест в Япония, използвайки неин самолет.Гон избягал от Япония през Турция и се озовал в Ливан в навечерието на 2020 г. Смята се, че е летял от японския град Осака до Истанбул и оттам - до Бейрут, Ливан. След като пристигането му в Турция става известно, седем души са били арестувани във връзка с бягството - четирима пилоти, мениджър в карго компания и двама работещи на летище.Авиокомпанията MNG твърди, че един от служителите ѝ фалшифицирал записи и организирал два полета за Гон по различни имена за пътника. MNG е внесла жалба срещу служителя си, обвинявайки го в криминално деяние. Разследваният служител признал, че е фалшифицирал записи и че е действал зад гърба на шефовете си.Гон има бразилско, френско и ливанско гражданство. Той живееше при строги ограничения в Япония. Когато се появи в Ливан собственият му адвокат в Япония казва, че \"онемял\". Самият Гон твърди, че е избягал не от правосъдие, а от несправедливост.В петък MNG обяви, че внася жалба с обвинения в криминално престъпление в Турция заради \"незаконна употреба на неин самолет\".Компанията разполага с два частни самолета - единият лети от Дубай до Истанбул през Осака, а другият - от Истанбул до Бейрут.65-годишният Гон остава в Ливан. Страната няма споразумение за екстрадиция с Япония. Интерпол издирва бившия шеф на Nissan с червена бюлетина.След дни мълчание Япония обяви, че бягството е \"неоправдано\" и се смята, че той е напуснал страната с незаконни методи. Изявлението дойде от японското правосъдно министерство в неделя.", "date": "2020.01.05", "title": "Карлос Гон избягал от домашния арест в Япония посред бял ден пред камери, които явно никой не гледал"}
{"url": "https://offnews.bg/sviat/iran-skarbi-za-ubitia-si-general-video-718730.html", "text": "Иран скърби за убития си генерал Касем Солеймани.Хиляди препълниха площади и мостове в родния град на Солеймани - Ахваз, за да изразят почитта си към убития с дрон край летището в Багдад по заповед на Доналд Тръмп ръководител на елитните части \"Ал Кудс\".Тленните му останки бяха докарани със самолет от Ирак в родината му.Ген. Солеймани ще бъде погребан на 7 януари.Убийството му взриви напрежението между Иран и САЩ.\"Смърт на Америка!\" скандираха хиляди по улиците на Багдад в шествие непосредствено сред извършеното на 3 януари убийство.Върховният духовен лидер на Иран аятолах Али Хаменей обеща „свирепо отмъщение\", хиляди иракчани поискаха \"смърт за Америка\" на шествие в Багдад. НАТО прекрати мисията си в Ирак. Страхът от Трета световна война нараства. Късно снощи са били извършени два ракетни удара по американска база в Ирак. Днес президентът Тръмп заплаши да удари тежко 52 цели в Иран, ако бъдат нападнати американски граждани или обекти. След хвърлената ръкавица хакери сринаха американски правителствен сайт и оставиха послание от името на Иран в него.", "date": "2020.01.05", "title": "Иран скърби за убития си генерал (видео)"}
{"url": "https://offnews.bg/sviat/al-shabab-napadnaha-amerikanska-voenna-baza-v-kenia-718737.html", "text": "Ал-Шабаб нападнаха американска военна база в Кения.Американските военни власти потвърдиха, че е била извършена терористична атака срещу базата, в която живеят американски служители.Муджахидинското младежко движение \"Ал-Шабаб\" (крило на \"Ал Кайда\", базирано в Сомалия) напада базата дни след убийството по заповед на американския президент Доналд Тръмп на високопоставения ирански генерал Касем Солеймани. Той бе ликвидиран край летището в Багдад на 3 януари 2020 г.Това взриви напрежението, тлеещо отдавна между двете страни. Иран обеща свиреп отговор, Доналд Тръмп - че ще удари 52 цели в Иран, включително важни културни обекти, което иранците определиха като потенциално военно престъпление. През последните дни в Ирак и Иран десетки хиляди се изляха по улици, площади и мостове в почит към генерала. \"Смърт за Америка!\" бе посланието им. Снощи бе ударена американска военна база в Ирак. След днешната заплаха на Тръмп иранска хакерска група удари щатски правителствен сайт.Нападението по базата в Кения е поредното действие след ескалацията на напрежението. За него отговорност пое \"Ал-Шабаб\".Кенийските власти обявиха, че четирима нападатели са били убити в битка.\"Американското командване в Африка потвърждава, че имаше нападение на летището в залива Манда и че наблюдава ситуацията\", съобщи говорител в изявление до ABC News.Властите не дават информация за жертви в кенийската база, която е дом за американски военни служители от години. Неясно е колко души наброява съставът в базата, от която са изпълнявани американски специални операции в Сомали.Кенийската отбрана обяви, че приблизително в 5:30 ч. тази сутрин е направен опит за пробив в охраната на базата, че той е бил спрян и че четирима нападатели са убити.\"Ал-Шабаб\" твърди, че нейни бойци са превзели и контролират част от базата - твърдение, което на този етап не може да бъде потвърдено.", "date": "2020.01.05", "title": "Ал-Шабаб нападнаха американска военна база в Кения"}
{"url": "https://offnews.bg/sviat/rod-stiuart-gneven-che-ne-go-pusnali-na-detsko-parti-udaril-ohranite-718741.html", "text": "Срещу британската поп звезда Род Стюарт беше повдигнато обвинение, че ударил с юмрук в гърдите охранител на хотел по време на детско парти във Флорида, съобщава AFP, като цитира американски медии.Разправията не станала пред децата, а пред хотела.74-годишният певец с 30 албума, изпълнил \"Forever Young\" и редица други хитове бил със семейството си в луксозния хотел The Breakers в Палм Бийч новогодишната нощ. Поискал да влезе на детското парти, но му отказали. Той опитал да влезе заедно с 39-годишния си син и други членове на семейството си, включително деца, според полицейския доклад.Срещу него и сина му е повдигнато обвинение в нападение, което по принцип се наказва с глоба. Двамата ще се явят пред съда на 5 февруари.", "date": "2020.01.05", "title": "Род Стюарт гневен, че не го пуснали на детско парти: ударил охранител и отива на съд"}
{"url": "https://offnews.bg/obshtestvo/zimen-krastovden-e-noshtta-na-zhelaniata-slaga-kraj-na-mrasnite-dni-718443.html", "text": "Християните отбелязват днес Зимен Кръстовден или Попова Коледа. Празникът е наричан още Водокръст, имен ден честват Кръстьо и Кръстина. Според народните вярвания на 5 януари се пропъждат \"мръсни дни\", които започват на 25 декември и свършват на Кръстовден. Това са \"некръстените\" дни, в който новороденият Исус Христос все още не е получил Светото Кръщене.През деня в църквата се отслужва служба, попът кръщава водата, като в нея пуска кръст. После със светената вода и китка босилек той ръси къщата, за да изгони лоши, нечисти сили и болести от нея. Домакините слагат паричка в котлето със свещена вода. Утре - на Йордановден, попът хвърля кръста в река или водоем.Смята се, че в нощта на Зимния Кръстовден срещу Йордановден, небето се отваря, но само праведните могат да го видят и пожелаят ли си нещо - ще се сбъдне. Вярва се, че на този ден животните и птиците проговарят с човешки глас, а всички реки и поточета спират за миг, за да се пречистят и потекат отново.Трапезата на Попова Коледа е постна, на масата се слагат боб, зеле, сърми, плодове.", "date": "2020.01.05", "title": "Зимен Кръстовден е, нощта на желанията слага край на мръсните дни"}
{"url": "https://offnews.bg/tenis/balgaria-postigna-vtora-pobeda-na-atp-cup-718726.html", "text": "България записа втора победа на турнира ATP Cup в Сидни. След успеха с 2-1 победи над Великобритания на старта, тази нощ тенисистите ни постигнаха успех и над Молдова, като изходът на мача се реши още след двата сингъла. Най-напред втората ни ракета Димитър Кузманов успя да преодолее Александър Козбинов след 6:1, 7:5, като можеше да приключи срещата и по-рано, но пропусна три мачбола.Във втория сингъл лидерът на тима ни и играещ капитан Григор Димитров не срещна никакви проблеми срещу първата ракета на Молдова Раду Албот и подпечата вторият успех на България в група C на ATP Cup. Най-добрият ни тенисист надигра съперника с 6:2, 6:3, без да се оказва в догонваща позиция в нито един момент. Така мачът на двойки се оказа чиста формалност за крайния изход. В крайна сметка тандемът Григор Димитров/Александър Лазаров допусна загуба от Раду Албот и Александър Козбинов с 4:6, 6:7 (4). Българският тандем със сигурност ще съжалява за пропуснатите възможности във втората част, когато Молдова на три пъти се измъкваше в решаваща точка, спасявайки общо четири брейкбола, един от които със силата на сетбол.В третия си мач от групата тенисисистите ни излизат срещу Белгия във вторник.“Изглежда много лесно, когато се гледа отстрани. На корта не е така – напрежението е огромно. Това е различна надпревара – да играеш за страната си е много специално. Не играеш само за себе си, а за страната си, за всички хора, които са тук и ме гледат, както и за тези, които са пред телевизора и гледат. Невероятно напрежение. Радвам се, че успях да издържа до края. Сервирах за мача, имах три мачбола. Така е в живота, така е и в тениса – нищо не идва лесно, трябва да се бориш за него”, каза Кузманов, за когото това беше първи успех на ниво АТР в кариерата.\"Толкова много българи има в Австралия, че няма как да не върви отлично. Много е лесно да се отпуснеш и да играеш в тази отборна надпревара. Когато ми липсва енергия, съотборниците ми я дават. Благодарим за подкрепата, всичко се получава засега. Те ме вдъхновяват, забавляваме се заедно, наслаждаваме се на тениса, но и го остаявяме настрана понякога. Обядваме заедно, вечеряме заедно, шегуваме се... Всеки показва чудесна дисциплина, винаги може да се желае повече, но засега се справяме много добре.Всяка мечта започва с вяра, щом сме тук, вярваме. Когато осъзнах, че класирах страната за подобна надпревара, не знаехме с кого ще играем. Знаехме, че ще трябва да се борим срещу много силни опоненти. Най-важното е да сме здрави и постоянни и ще видим какво ще се случи\", каза от своя страна Димитров след втората си победа.", "date": "2020.01.05", "title": "България постигна втора победа на ATP Cup"}
