{"url": "https://offnews.bg/izvan-terena/futbolist-na-barsa-plashta-800-000-evro-za-boj-v-noshten-klub-690206.html", "text": "Бившият халф на Байерн Мюнхен и настоящ такъв на Барселона Артуро Видал ще трябва да заплати глоба в размер на респектиращите 800 000 евро.Това реши съдът в немския град, след като призна футболиста за виновен за сбиване в нощен клуб в града през миналата година.Братът на чилийския национал също е глобен, като двамата ще могат да обжалват. Ако загубят, Артуро ще трябва да плаща по 10 000 евро в продължение на 80 дни, отсъди съдът.Футболистът на Барселона не присъства на делото в Мюнхен заради ангажименти към националния отбор на родината си.", "date": "2018.10.18", "title": "Футболист на Барса плаща 800 000 евро за бой в нощен клуб"}
{"url": "https://offnews.bg/kuhnia/dzhejmi-olivar-pristiga-v-balgaria-shte-testva-novi-retcepti-690205.html", "text": "Световноизвестният британски готвач Джейми Оливър пристига в България.У нас той ще тества нова серия рецепти за сладкиши с поканени предварително български дегустатори.Целта на Оливър е да проучи вкусовете в България и да представи на нашия пазар новите си десертни продукти в началото на идната година.Дегустацията ще се проведе в ресторант в столицата, чието име се пази в тайна заради предполагаемия силен интерес.\"България е известна със своите уникални кулинарни традиции и за мен е огромно предизвикателство да създам десерти, които да съчетават световната кухня и местния вкус\", коментира Джейми Оливър. Дегустацията ще бъде професионално заснета за предстоящата глобална кампания.", "date": "2018.10.18", "title": "Джейми Оливър пристига в България, ще тества нови рецепти"}
{"url": "https://offnews.bg/ikonomika/komisiata-za-zashtita-na-konkurentciata-otnovo-spria-ginka-varbakova-d-690211.html", "text": "Комисията за защита на конкуренцията отказа да преразгледа решението си, с което забрани на \"Инерком България\" да купи активите на ЧЕЗ в България. През септември от дружеството на Гинка Върбакова , като се аргументираха, че \"в групата на Инерком е извършено преструктуриране, в резултат на което дружествата-производители на електрическа енергия от фотоволтаични централи, не са част от портфолиото й.\"Председателят на КЗК обаче е отказал да образува производство по постъпилото уведомление от „Инерком България\".Мотивите за отказ са, че КЗК вече е била нотифицирана за същата сделка между същите страни, със същите предмет и цел, и се е произнесла с решение от 19.07.2018 г. \"Предвид обжалването на цитирания административен акт от страна на уведомителя „Инерком България” ЕАД и от „ЧЕЗ“ а.с., същият не е влязъл в сила и административното производство не е приключило, а е във фаза на съдебно оспорване. Наличието на висящо административно производство със същия предмет и с участието на същата страна, във фазата на съдебно оспорване, е абсолютна отрицателна процесуална предпоставка за образуване на ново производство пред административния орган по аргумент от чл. 27, ал. 2, т. 2 от АПК.\" - аргументират се от КЗК.Никой друг орган няма право да приеме за разглеждане дело, което вече се разглежда от съда. В противен случай административният орган ще изземе за решаване въпрос, който вече е предоставен на преценката на съда, посочват от  Комисията за защита на конкуренцията.В мотивите е изтъкнато още: \"Наред с горното, новите обстоятелства, на които се позовава уведомителят, имат значение за разрешаване на спора, повдигнат пред съда, доколкото представляват факти, взети предвид от антимонополния орган при извършване на икономическия и правен анализ в обжалваното решение, чиято проверка за законосъобразност е предмет на образуваното и неприключило пред ВАС съдебно производство.\" Разпореждането на КЗК подлежи на обжалване пред Върховния административен съд в 7-дневен срок от съобщаването му.", "date": "2018.10.18", "title": "Комисията за защита на конкуренцията отново спря Гинка Върбакова да купи ЧЕЗ"}
{"url": "https://offnews.bg/futbol/fifa-pomilva-spas-delev-napadateliat-shte-mozhe-da-igrae-futbol-oshte-690207.html", "text": "Българинът Спас Делев вече не е със спрени права и ще може да играе футбол още тази седмица, съобщи адвокатът Радостин Василев, който представлява нападателя.Припомняме, че преди няколко дни футболистът получи наказание от ФИФА да не играе футбол за срок от 4 месеца. Решението на организацията е следстие на заведен иск от страна на Берое.\"Санкцията от 4 месеца лишаване от състезателни права на Спас Делев е вдигната от международния спортен съд в Лозана Швейцария-КАС, считано от днес. Очакаме Спас Делев на терена още тази седмица\", написа Василев.През 2016 година Делев прекрати договора си с клуба едностранно и премина в Погон Шчечин като свободен агент. От КАС обаче са обявили, че Делев има право да играе.", "date": "2018.10.18", "title": "ФИФА помилва Спас Делев, нападателят ще може да играе футбол още тази седмица"}
{"url": "https://offnews.bg/temida/sadat-puska-pod-domashen-arest-desislava-ivancheva-no-sled-sedmitca-690208.html", "text": "Специализираният съд пусна под домашен арест бившия кмет на столичния квартал \"Младост\" Десислава Иванчева и заместничката й Биляна Петрова от 25 октомври. В ареста остава третият подсъдим по делото за подкуп Петко Дюлгеров, бивш кмет на района. Днешното определение на съда подлежи на обжалване в 7-дневен срок. От прокуратурата са категорични, че ще обжалват и затова до произнасянето на Aпелативния специализиран съд Иванчева и Петрова остават в ареста. Мотвите на съдията за промяната на мярката на двете подсъдими е приключилият разпит на всички свидетели от районната община, като така отпада опасността върху тях да бъде оказан натиск, както и влошеното здравословно състояние на двете жени. Десислава Иванчева, Биляна Петрова и Петко Дюлгеров са обвинени за взимане на подкуп в особено големи размери, представляващ особено тежък случай, извършен чрез изнудване, посредством злоупотреба със служебно положение. Днес главният архитект на София Здравко Здравков също От показанията му стана ясно, че в края на миналата година той е сезирал прокуратура заради забавени от Иванчева преписки за строежи в \"Младост\".", "date": "2018.10.18", "title": "Съдът пуска под домашен арест Десислава Иванчева, но след седмица"}
{"url": "https://offnews.bg/kultura/eksplozia-ot-haliutcinatcii-v-galeria-359-690203.html", "text": "Новата изложба на видео арт в Галерия +359 е посветена на абстракцията и халюциногенните усещания. Кураторът Ирина Баткова е поканила петима автори, номади в изкуството, да населят Водонапорната кула в кв. Лозенец с психеделичен транс. Елизабет Молин, Георги Ружев, Том Лок, Рада Букова и Еден Митсенмахер ще се представят до 26 октомври 2018 година в най-новата дестинация за съвременно изкуство в София.След 60-те терминът „психеделия“ придобива широка употреба и започва да се използва за описване на почти всичко, включващо абстрактност и множество ярки цветове, подобни на тези, видими по време на халюцинации. В края на 60-те и началото на 70-те години на ХХ век много художници изобразяват психеделичното преживяване в картини, графики и илюстрации с ярки цветове и анимации, за да създадат усещане за изменение на съзнанието. Понятието днес е разширено и включва богат медия микс, въздействащ на всички сетива.Психеделичното преживяване се свързва с непознати досега за човешкия ум възприятия и с отключване на креативността на освободеното от оковите на привидната реалност съзнание. Психеделичните състояния включват промяна на възприятията, синестезия, изменено състояние за съзнателност, транс или хипноза и други изменени състояния на ума. Този силновъздестващ стил в изкуството цели да предизвика промени във възприятието на човека за самия себе си и да породи нови разбирания, вариращи от просветление и осъзнаване до объркване и психоза.Базирана между Лондон и Копенхаген Елизабет Молин смесва образи и звуци от всекидневието, създавайки една обща картина, която сякаш е извадена от подсъзнанието на човек, запечатал хаотично визуалните детайли, делничен шум, музика и разговори, които са го впечатлили в конкретен отрязък от време, като създава нова реалност работеща на няколко нива. Тя коментира субективността на механизмите на човешката перцепция на света регистрирайки начина, по който човешкото съзнание създава една сюрреалистична реалност, която, като кристална структура, отразява едновременно възприятия от най-различен порядък.Георги Ружев превзема сетивата с един ефектен калейдоскопичен театър, подчинен на идеята за съществуването на съвременния човек в свят на тотално пренасищане с информация. Авторът визуално дефинира проблемът със „ситуативната идентичност“ на съвременния човек, съществуващ в свръх динамизирана среда, на границата между виртуално и реално. Ружев приема самоличността на герои и политически фигури от различни епохи, ситуирайки ги в една психеделично пространство, което, чрез социалните мрежи, може мигновено да стане част от комуникационната мрежа на един глобален информационен обмен.Том Лок работи предимно с анимация и често създава психеделични и хипнотизиращи сцени, които се сливат помежду си. Британецът компилира мистични и символични фигури, чиито изображения се използват в исторически книги за деца, образи от филми, ТВ предавания, комикси графити, реклами и т.н. В работата си Лок анализира масмедийния информационен поток, който, съчетан с динамиката на съвременния живот е интепретиран в цветната и психеделична естетика, която често се движи между радостни и меланхолични настроения и състояния. Том Лок често работи с музиканти и звукови артисти, като редовно използва тези дискурсивни връзки, за да създаде платформа за отразяване и разбиране на развитието на идеите и вземането на решения.В работите на ситуираната в Париж художничка Рада Букова намират място материални обекти, които са извадени от смисъла на всекидневната им употреба. Рада създава полета на неочаквани асоциативни връзки, които предизвикват зрителя да съставя наративи, които променят гледната точка на наблюдение и превръщат наблюдателя в изследовател на собствената си жизнена среда и възможностите и да произвежда нови, неочаквани дискурси.Еден Митсенмахер използва поп културата не само като референтна рамка за социална и лична критика, но и като начин за създаване на познание и достъпност както и споделяне и свързване на преживявания между Аз и Вие. Представяне на хипер-светове, изградени от културни стереотипи и клишета, които се изтласкват на ръба на емоционалното претоварване. Кичът е съзнателна стратегия в нейните изследвания и практика. Като част от мнозинството хора, съпреживяващи объркването и борбата в настоящата макроикономическа среда, тя изследва съмненията, любопитството и потенциала на нови ценностни ориентации и техните непредсказуеми бъдещи възможности.Според куратора Ирина Баткова тази селекция анализира различни аспекти на факторите, които стимулират човешкото възприятие към образност, провокираща стандартната логика на възприемане с лабиринт от визуални сюжети, които карат зрителя да преосмисли възможностите на собствената си перцепция и описание на света.", "date": "2018.10.18", "title": "Експлозия от халюцинации в Галерия +359"}
{"url": "https://offnews.bg/temida/razsledvashtite-otkriha-telefona-na-viktoria-chak-dnes-sled-razpita-n-690213.html", "text": "Окръжната прокуратура в Русе е повдигнала обвинение на 21-годишния Северин Красимиров за изнасилване, представляващо особено тежък случай, и за убийство по особено мъчителен начин и с особена жестокост на 30-годишната Виктория Маринова.Красимиров днес е бил разпитан, а утре сутринта ще бъде внесено искане в съда да му бъде наложена мярка за неотклонение \"задържане под стража\".След разпита на Северин Красимиров разследващите днес откриха телефона на Виктория Маринова. Телефонът е намерен край мястото на убийството.Съдебният лекар д-р Пламен Димитров коментира по-рано днес пред БТА, че на Красимиров му е взета ДНК-проба. Физическото му състояние било добро. Установени и документирани били всички травми, които той има. ", "date": "2018.10.18", "title": "Разследващите откриха телефона на Виктория чак днес, след разпита на Северин"}
{"url": "https://offnews.bg/sviat/putin-ako-ima-iadrena-vojna-rusnatcite-shte-idat-v-raia-690220.html", "text": "Руснаците ще идат в рая в случай на евентуална ядрена война, защитавайки се с войнска решимост, заяви  президентът Владимир Путин на дискусионния форум на клуб \"Валдай\" в град Сочи.Агресорът трябва да разбере: наказанието ще бъде неизбежно, той ще бъде унищожен. А ние, като жертва на агресия, като мъченици, ще отидем в рая. А те, те просто ще умрат, дори няма да имат време да се покаят, каза Путин.Руският президент коментира, че ако се стигне до ядрена война, Москва ще изчака да се увери, че е обект на ядрено нападение, но няма да използва първа тези оръжия.Путин коментира въпрос от публиката дали американският президент Доналд Тръмп чува само себе си. Руският президент отговори, че това не е вярно и че той подкрепя стабилизирането на двустранните отношения:\"Може той да се държи така с някои други, но тогава те сами са си виновни. Аз имам напълно нормален и професионален диалог с него и, разбира се, той се вслушва в мен. Виждам, че реагира на аргументите на своя събеседник.\"", "date": "2018.10.18", "title": "Путин: Ако има ядрена война, руснаците ще идат в рая"}
{"url": "https://offnews.bg/politika/balgaria-e-varnala-sas-samoleti-blizo-3000-afganistantci-doshli-neleg-690212.html", "text": "Досега България е върнала със самолети обратно близо 3000 афганистанци, дошли нелегално у нас, заяви министър-председателят Бойко Борисов пред български журналисти след редовното заседание на Европейския съвет в Брюксел. Изказах притеснение, че огромният миграционен натиск в момента върху България идва от гръцката граница, изтъкна Борисов.Не можем да говорим за вторично разпределение на мигрантите, преди да сме решили въпроса с външните граници. Всяка една държава може да се справи, подпомагана от ЕС, категоричен е премиерът.Той посочи, че пред лидерите е изброил най-важните условия за разрешаване на проблема с миграцията - да има политическа воля, да се вземат мерки за ограничаване на достъпа с техника и гранични екипи, да се приоритизират споразуменията с трети държави и при необходимост да се отпуснат средства за опазването на границите на ЕС, както беше направено за България през 2016 г.„На базата на тези неща - тогава вече може да говорим за солидарност и вторично разпределение. В момента основният поток от мигранти, които заливат Европа, минават през Гърция. България се справя прекрасно с този проблем и всички го признават\", твърди Борисов.Той съобщи, че му предстои визита в Египет, където ще обсъди темата за миграцията с президента Абдел Фатах Сиси.На заседанието на Европейския съвет в Брюксел беше обсъдена и темата за климата. Пред участниците в Съвета българският министър-председател е настоял в протокола за предстоящата среща в Катовице да се запишат договорености, които имат пряко отражение върху енергийната ни сигурност:„Настоях да се запише запазване на договорната цел от 40% до 2030 г., недопускането изобщо на ревизия на рамката, недопускане повишаване на финансовите ангажименти на ЕС към развиващите се държави. Те са наши приятели, но в края на краищата ние да плащаме, затова ми се вижда неправилно\", допълни премиерът Борисов.", "date": "2018.10.18", "title": "България е върнала със самолети близо 3000 афганистанци, дошли нелегално у нас"}
{"url": "https://offnews.bg/tenis/simona-halep-se-otkaza-ot-uchastie-na-turnira-v-singapur-690196.html", "text": "Световната номер 1 в женския тенис Симона Халеп отказа участие турнира на WTA в Сингапур, който започва в неделя, заради здравословни проблеми.Румънката ще бъде заменена за надпреварата на осемте най-добри през сезона от Кики Бертенс, която ще стане първата холандка в последното за сезона състезание след Бренда Шулц-МакКарти през 1997 година.Днес тя излезе с изявление, потвърждаващо отказването ѝ от BNP Paribas WTA Finals Singapore presented by SC Global:\"Решението със сигурност бе трудно. Никога не е приятно да се откажеш от голям турнир. Всъщност това се случва за пръв път в живота ми. Беше трудно, но това е правилното решение за здравето ми.Дарън държеше на 100% да се откажа, тъй като е притеснен относно травмата ми, винаги е по-добре да поставям здравето си на първо място. Това винаги е било неговият основен приоритет, още откакто започнахме съвмсетна работа.Когато чух, че е съгласен да не участвам, за мен бе по-лесно да взема решение. Гърбът ми не е в добро състояние. Не съм тренирала от четири седмици. Не съм готова да се състезавам на това ниво. Към този момент не е лесно да изляза на корта и да се състезавам\", обяви Халеп.", "date": "2018.10.18", "title": "Симона Халеп се отказа от участие на турнира в Сингапур"}
{"url": "https://offnews.bg/112/zhena-e-s-opasnost-za-zhivota-sled-kato-avtobus-na-stolichnia-transpo-690219.html", "text": "Жена е с опасност за живота, след като автобус на градския транспорт мина през краката й на ул. \"Стефан Тошев\" в столичния квартал \"Красно село\".Сигналът е подаден в 16.08 часа. При слизане от автобуса жената е паднала. В същото време автобусът е тръгнал и е минал през краката й, съобщават от пресцентъра на МВР.Пострадалата е откарана във ВМА.Жената е настанена в реанимация и остава с опасност за живота. Най-сериозни са контузиите по краката, обясниха от лечебното заведение пред агенция \"Фокус\".", "date": "2018.10.18", "title": "Жена е с опасност за живота, след като автобус на столичния транспорт мина през краката й"}
{"url": "https://offnews.bg/temida/mazh-prebil-sestra-si-do-smart-se-izpravia-pred-sada-690197.html", "text": "Окръжна прокуратура – Бургас е предала на съд Борислав С. по обвинения за убийството на собствената му сестра, след като ѝ нанесъл побой. Обвинението е за умишлено нанесена тежка телесна повреда, която довела до причиняване по непредпазливост.Пострадалата е починала на 19 на юни 2018 г. Смъртта е настъпила в болница в резултат на сърдечна слабост във връзка с развит хепаториален синдром, причинен от остра кръвозагуба, която е получена от побоя. Тежката телесна повреда е довела до разкъсан черен дроб и жлъчен мехур, а това от своя страна е причинило общо разстройство на здравето опасно за живота.Ударите са нанасяни в коремната област на пострадалата с крака и ръце в жилище в Созопол. ", "date": "2018.10.18", "title": "Мъж, пребил сестра си до смърт, се изправя пред съда"}
{"url": "https://offnews.bg/sviat/tragediata-v-kerch-e-i-zaradi-globalizatciata-i-sotcialnite-mrezhi-ob-690204.html", "text": "Трагедията в Керч е в резултат и от глобализацията, в това число от социалните мрежи. Това заяви руският президент Владимир Путин на пленарно заседание на Международния дискусионен клуб \"Валдай\", цитиран от РИА Новости. 21 души загинаха, а над 50 бяха ранени, след като 18-годишен младеж взриви самоделна бомба и откри стрелба в политехническия колеж в Керч, а след това се самоуби. Разследващите откриха и втора бомба, която беше обезвредена.\"Вчерашната трагедия - в този случай, съдейки по всичко, е резултат от глобализацията, колкото и да е странно. В социалните мрежи, в интернет виждаме, че са създадени цели общества, всичко започна с известните трагични събития в училищата в САЩ\", подчерта Путин. \"Младежите с неустойчива психика създават за себе си някакви лъжегерои, което значи, че всички ние като цяло, не само в Русия, но и в целия свят, лошо реагираме на изменящите се условия в света. Това значи, че ние не създаваме необходимия, интересен и полезен контент за младите хора. Те се хващат за този сурогат на героизма. Това води до трагедии от подобен род\", допълни президентът. ", "date": "2018.10.18", "title": "Трагедията в Керч е и заради глобализацията и социалните мрежи, обяви Путин"}
{"url": "https://offnews.bg/sviat/navalni-prie-pokanata-za-duel-na-shefa-na-ruskata-gvardia-video-690201.html", "text": "Опозиционерът Алексей Навални прие поканата за дуел на шефа на руската гвардия Виктор Золотов. Золотов предизвика на дуел Навални през септември, като публикува видео със заплахи и обиди по адрес на опозиционера на официалния сайт на гвардията.„Вие, г-н Навални, никога не сте получавали това, което заслужавате. Никой не ви е удрял добър ритник в задника, така че да го усетите в черния си дроб“, каза Золотов и обвини Навални, че е „гнил американски агент\". Видеото на Золотов беше в отговор на видео на Навални от края на август, в което той казва на войниците в гвардията, че командирите им \"буквално вземат хляба от устата им за печалба\", тъй като според него гвардията купува лоша храна на суперзанижени цени.Навални сега публикува отговор, в който обяви, че приема искането за дуел, и предложи на Золотов да се изправят един срещу друг в дебат на живо по обществената телевизия. \"Вида на дуела и оръжието избира този, когото предизвикват на дуел. Аз приемам вашата покана и, както се полага, избирам мястото и оръжието. Нашият дуел ще се състои във вид на дебат на живо по Първи канал. Или втори канал. Или всеки друг федерален канал. А ако те откажат по някаква причина, в YouTube\", каза Навални. Той даде на Золотов една седмица да обмисли предложението му. В отговора си опозиционерът също така изброи имуществото на Золотов и близките му според Фонда за борба с корупцията, като го обвини в незаконно забогатяване. \"Аз така или иначе няма да се откажа от мнението си за вас. Смятам, че сте крадец. Смятам, че крадете и държавата, и народа, и конкретно колегите ви от гвардията\", подчерта Навални, цитиран от руската служба на Би Би Си. По времето, когато се появи видеото на Виктор Золотов, Алексей Навални беше в ареста. Той беше арестуван за нарушаване на закона за митингите, като остана в ареста от края на август до 14 октомври. Золотов е шеф на Националната гвардия - службата, която има задачата да разпръсква протести в Русия. Той е и близък до руския президент Владимир Путин и ръководи охраната му до 2016 г.", "date": "2018.10.18", "title": "Навални прие поканата за дуел на шефа на руската гвардия (видео)"}
{"url": "https://offnews.bg/obshtestvo/zdravnite-mediatori-nastrahnaha-sreshtu-karakachanov-razprostraniaval-690202.html", "text": "Националната мрежа на здравните медиатори (НМЗМ) изпрати гневно отворено писмо срещу невярно, по думите им, изказване на вицепремиера и министър на отбраната Красимир Каракачанов по повод .Освен до самия него, то е адресирано до премиера Бойко Борисов, председателя на Народното събрание Цвета Караянчева, Даниела Дариткова (ГЕРБ), председател на комисията по здравеопазване в НС, съпредседателя на \"Обединени патриоти\" Валери Симеонов, вицепремиера Томислав Дончев, здравния министър Кирил Ананиев, кмета на Велико Търново от ГЕРБ инж. Даниел Панов и медиите.Въпросното твърдение на Каракачанов гласеше: \"Няма здравен медиатор в община Гълъбово - пишат от НМЗМ. - Последният такъв – Ева Демирева, бе назначена през 2010 г., напусна през 2013 г. и е далеч от дефиницията за „местен барон\".\"Здравното медиаторство е един от малкото примери за успешен модел на приемственост, последователност и реална инвестиция в профилактика, която не зависи от динамиката на политическите промени, категорични са от Мрежата и определят \"спекулациите в медиите относно непрозрачни и неетични практики, свързани с ролята на здравния медиатор в обществото\" като \"неприемливи\" и уронващи престижа и постигнатото \"не само от програмата, но и държавата, която я подкрепя\".Те напомнят, че изборът на нови здравни медиатори се извършва то \"ясен, прозрачен и доказан през годините\" начин, който е достъпен на сайта им. Напомнят и Етичния кодекс, който всеки здравен медиатор е длъжен да спазва и който \"категорично не толерира никоя от практиките, упоменати в изказването на г-н Каракачанов\".Те подчертават, че здравното медиаторство успешна държавна политика, подкрепяна от всички партии през последните 11 г., чрез която се подобрява общуването между уязвимите групи и държавата.Те призовават българските институции и лично Каракачанов \"да уважават държавната политика и това, което са създали и подкрепят, и да го развиват\".Те се обръщат и към партньорите си с молба ако получат информация за непрозрачна или неетична практика с доказана намеса на здравен медиатор, да ги уведомят.", "date": "2018.10.18", "title": "Здравните медиатори настръхнаха срещу Каракачанов: разпространявал лъжи"}
{"url": "https://offnews.bg/temida/razpitaha-glavnia-arhitekt-na-sofia-po-deloto-sreshtu-ivancheva-690185.html", "text": "Главният архитект на София Здравко Здравков бе разпитан по делото срещу отстранената като кмет на район „Младост“ Десислава Иванчева, бившата й заместничка Биляна Петрова и екскмета на района Петко Дюлгеров, подсъдими за подкуп. От показанията му стана ясно, че в края на миналата година той е сезирал прокуратура заради забавени от Иванчева преписки за строежи в столичния район, съобщи БНР. Пред съда Здравков, заяви, че от тримата подсъдими познава само Иванчева и Петрова. Показанията му бяха свързани основно с Десислава Иванчева и маниера й на работа, от който имало сериозни оплаквания. Тя бавела обявления за подписани от него разрешителни за строеж. Преди да сезира прокуратурата за нейното бездействие, Здравков инициирал изслушване на Десислава Иванчева в Столичния общински съвет, но ефект нямало. Затова Здравко Здравков подал сигнал до прокуратурата със седем конкретно оплакали се хора, сред които и Александър Ваклин.Здравков обясни, че още с встъпването на Иванчева като кмет на \"Младост\" със заповед на кмета Йорданка Фандъкова, тя е получила изключителното правомощие да контролира строителните действия в района, който управлява, както и да съставя констативни протоколи при нарушения.По делото трябва да дадат показания днес още девет души, служители на общината, работили с Иванчева и Петрова. Сред тях е и бившият пи ар на Иванчева Петър Кърджилов. Кърджилов и защитници на Иванчева се появиха със специално изработени тениски в Специализирания наказателен съд. ", "date": "2018.10.18", "title": "Разпитаха главния архитект на София по делото срещу Иванчева"}
{"url": "https://offnews.bg/izvan-terena/oshte-edin-dokumentalen-film-shte-uvekovechi-genia-na-guardiola-video-690187.html", "text": "Документален филм за ерата на Пеп Гуардиола начело на Барселона ще даде възможност на феновете да видят работтата на треньора в родния му клуб.В екранизацията \"Вземи топката, подай топката\" са включени разкази на звездите на каталунците Лионел Меси, Шави, Андрес Иниеста, Жерар Пике, Тиери Анри, Карлес Пуйол и още много футболисти.Участват още Фабио Капело, помощникът на Йохан Кройф – Карлес Решак, бившият президент на клуба Жоан Лапорта и личният асистент и най-добър приятел на Гуардиола Манел Естиарте.Звездите на Барселона ще споделят неразказани истории за враждата между Гуардиола и Жозе Моуриньо, важността на Йохан Кройф за визията на каталунеца, както и за емоционалната битка на Ерик Абидал с рака.Филмът ще бъде показан в кината на 9 ноември. Това не е първата екранизация, която увековечава гения на специалиста. През лятото компанията \"Amazon\" пусна документален филм, който дава поглед вътре в отбора към историческия сезон 2017/18 за Манчестър Сити.", "date": "2018.10.18", "title": "Още един документален филм ще увековечи гения на Гуардиола (видео)"}
{"url": "https://offnews.bg/sviat/napadateliat-ot-kerch-ne-e-dejstval-sam-obiavi-premierat-na-krim-690188.html", "text": "Разследващите трагедията в Керч проверяват дали нападателят Владислав Росляков е имал съучастници, тъй като той вероятно не е имало как да организира всичко сам, съобщи премиерът на Крим Сергей Аксьонов, цитиран от \"Интерфакс\".\"Задачата е да се установи кой го е подготвил за това престъпление. Той не е действал сам. Това е ясно, установено е. Но подготвителните действия, според мен и според моите колеги, той не е можел да осъществи сам\", каза Аксьонов.18-годишният Росляков задейства самоделна бомба и откри огън в политехническия колеж в Керч вчера. Загинаха 21 души, в това число и Росляков, който се е самоубил след нападението. Сред загиналите има седем непълнолетни. При атаката са ранени над 50 души, като повечето са пострадали при взрива. 9 от пострадалите ще бъдат транспортирани със самолет до Москва. Разследващите откриха и втора самоделна бомба сред вещите на Росляков, която е била обезвредена. ", "date": "2018.10.18", "title": "Нападателят от Керч не е действал сам, обяви премиерът на Крим"}
{"url": "https://offnews.bg/politika/optimizirane-na-mvr-izobshto-ne-e-bilo-planirano-dori-i-za-2019-g-690190.html", "text": "Поредният опит за упражняване по темата \"реформа в МВР\" за пореден път се оказа хвърляне на пари на вятъра и липса на воля за модернизиране на системата. След като близо половин година бившият вътрешен министър Валентин Радев уверяваше, че се подготвя сериозно преструктуриране на ведомството с цел оптимизиране на работата му и дори бяха направени два сериозни анализа за нуждата от реформи, сега се оказва, че на практика тази дейност изобщо не е била в дневния ред правителството. От   Младен Маринов до депутата от БСП Иван Иванов става ясно, че  за оптимизиране на \"вътрешно организационните процеси\" всъщност не е била финансово обезпечена. Процедурата е била стартирана \"под условие\" и към момента не са осигурени целеви средства за провеждането ѝ.Нещо повече, Маринов, който доскоро беше главен секретар на МВР, пояснява, че приоритетните дейности на ведомството са свързани с борбата с престъпността, опазването на обществения ред, защита на националната сигурност, граничният контрол и др. и \"поради тази причина\" не се предвиждат средства за \"реинженеринг\" в МВР дори и за следващата година.Той все пак уверява, че подготвеното техническо задание за обществената поръчка може да бъде използвано за неопределен бъдещ период, но все пак сред личните му приоритети били подобряването на условията на работа на полицаите и техническото им обезпечаване. Валентин Радев изложи намеренията на правителството за радикална реформа в МВР. Пред синдикалистите той дори заяви, че темата е обсъдена с премиера Бойко Борисов, който е дал съгласието си за провеждане на анализ в МВР и правителството \"този път ударило твърдо по масата\". Няколко месеца по-късно, след като вече не оглавяваше ведомството, Радев твърдеше друго - Борисов искал поръчката за структурен анализ в МВР да бъде спряна. В последните месеци без да е ясно как точно са похарчени парите, МВР направи два анализа. Единият, който е изготвен от преподаватели в УНСС, става ясно, че проблемите в МВР идват от неправилно формулиране на задачи от ръководния състав. Докладът обаче не беше публикуван, въпреки че за него е похарчен обществен ресурс.Последва втори , която предлага радикално преформатиране на ведомството. Едно от предложенията е четворно свиване на областните дирекции на МВР. В изводите от този анализ бяха потвърдени съмненията за прекалено раздута и тромава администрация, което пък е причина за драстично увеличаване на разходите за персонал. Това прави служителите на МВР едни от най-скъпо платените, защото осигурителните вноски са прекалено скъпи. Така месечните разходи за човек в системата на МВР достигат 1776 лв. за 2016 г., сочи докладът.След всички тези изводи, новото ръководство на МВР реши, че реформата може да бъде отложена за пореден път. В същото време от заседанието на правителството преди седмица стана ясно, че новият вътрешен министър е  по темата за битовата престъпност и присъствието на полицията в малките населени места. Спешните мерки са предприети след зверското убийство на тв водещата Виктория Маринова в Русе. На фона на отказа за реформа в МВР, статистиката показва тревожни изводи - спадът на регистрираната престъпност, по признанията на ръководството на МВР, най-вероятно е манипулиран. В същото време  бележи спад. ", "date": "2018.10.18", "title": "Оптимизиране на МВР изобщо не е било планирано дори и за 2019 г."}
{"url": "https://offnews.bg/analizi-i-komentari/ventci-mitcov-ako-iskate-da-se-govori-za-kultura-pishete-po-stenite-690169.html", "text": "Ако искате да се говори за култура, пишете разни неща по стените.Така общинският съветник от Глас народен Венци Мицов коментира скандала със служителите от Националната опера и надраскания от тях надпис \"Локо София\" в Хирошима, на страницата си във фейсбук. В текста на Мицов се казва: Сутрешен обзор:Телевизиите се надцакват коя да говори повече за софийската Опера!СПОКОЙНО!!!! Не се е случило чудо! Телевизиите нямаше да кажат една сричка по темата, ако двама клети сценични работника не бяха посръбнали и после написали \"Локо София\" на някаква ограда до японски мемориал.Извод - ако искате да се говори за култура, пишете разни неща по стените.Ние ще постигнем висока образованост на населението по обратния път.Например - като напишем със спрей \"Удри, Брусли!\" на паметника на Климент Охродски. Или като надраскаме \"Азис президент\" на централния вход на Софийският университет. А междувременно колега от листата на РБ в СОС в сутрешния блок на БТВ се опитва да се разграничи от ГЕРБ и БСП.И това само седмица, след като написа, че недоволните от ремонта били \"няколко дребни политически опонента на кмета Фандъкова\". Няма лошо. Но това вече не е опера. Това е оперета...Край на сутрешният обзор. Защо ли му сложих и начало не знам...Извод едно - ходете на опера! Извод две - ходете и на футболни мачове на любимите си отбори! Извод три - избягвайте да гледате често телевизия! Извод четири - той бил казан от бай Щерю от село Долно Уйно на внучката си Павлинка, която изучавала оперно пеене - \"Като си пееш, Павлинке, кой ли ми те слуша\"...А после някой взел думата \"КОЙ\" и я превърнал в символ на едно от най - безсмислените десетилетия в най - новата ни политическа история...", "date": "2018.10.18", "title": "Венци Мицов: Ако искате да се говори за култура, пишете по стените"}
{"url": "https://offnews.bg/obshtestvo/falshiv-mitnichar-e-instceniral-proverki-v-sofia-plovdiv-i-pazardzhik-690217.html", "text": "Полицията разкри 28-годишен мъж, който системно се е представял за митнически служител и е носил униформа с отличителните знаци на Агенция „Митници“.На този етап е изяснено, че от юни тази година до момента мъжът е инсценирал митнически проверки в различни търговски обекти на територията на София, Пловдив и Пазарджик.Полицията разполага със снимков материал, доказващ незаконната му дейност с цел лично облагодетелстване.Мъжът е привлечен като обвиняем, наложена му е мярка за неотклонение „подписка“, съобщават от пресцентъра на МВР.", "date": "2018.10.18", "title": "Фалшив митничар е инсценирал проверки в София, Пловдив и Пазарджик"}
{"url": "https://offnews.bg/112/avtobus-pregazi-majka-s-kolichka-na-peshehodna-pateka-v-plovdiv-690194.html", "text": "Автобус от градския транспорт блъсна майка, докато пресичала с количка с бебе в нея. Инцидентът е станал днес в Пловдив на кръстовище в жилищен комплекс „Тракия” около 12.20 ч, съобщават от полицията в града.Пострадалата жена е на 33 години. Тя и детето ѝ са в болница. Автобусът е минал през единия ѝ крак. Детето в количката не е пострадало.Автобусът се е движел по линия №18. 47-годишният водач е с отрицателна алкохолна проба.По първоначални данни превозното средство е предприело ляв завой по бул. „Съединение” в посока ул. „Недялка Шилева” и е блъснало майката с количката, които били на пешеходна пътека.", "date": "2018.10.18", "title": "Автобус прегази майка с количка на пешеходна пътека в Пловдив"}
{"url": "https://offnews.bg/medii/podvodnitcata-goliamoto-zaglavie-po-epic-drama-tazi-godina-690172.html", "text": "„Подводницата“ (Das Boot), дългоочаквана ТВ продукция на стойност над $32 млн., ще дебютира ексклузивно по  на 26 ноември. Новият сериал, копродуциран от Bavaria Fiction, Sky Deutschland и Sonar Entertainment, ще се излъчва премиерно в понеделниците от 22:00 часа, в по два поредни епизода.Das Boot e история за избор и оцеляване в осем части, заснета в Мюнхен, Ла Рошел, Прага и Малта. Изследва емоционалните терзания на героите на сушата и по вода и живота в безумната реалност на Втората световна война. Интернационален, дори и като ползвани езици, сериалът има звезден състав, в който участват Вики Крипс (Phantom Thread), Лизи Каплан (Masters of Sex), Том Влашиха (Game of Thrones), Винсънт Картайзър (Mad Men), Джеймс Дарси (Агент Картър на Marvel), Тиери Фремонт (Allied) и Рик Окон (Tatort).Автентичен и верен на оригинала, новият сериал започва там, където филмът на Волфганг Петерсен от 1981-а свършва, като разказва много по-голяма история, която включва нова подводница, нов екипаж и нова мисия. Завладяващите сюжетни линии са две и се случват парелелно – по вода и на сушата.В есента на 1942-а в окупирана Франция подводница U-612 се подготвя за първото си плаване. Водени от командир Клаус Хофман (родения в Бранденбург през 1989-а Рик Окон, който ви е познат и от „Отряд Хикс“ по Epic Drama), 40 млади мъже, затворени в металния съд, се отправят на първата си мисия във все по-бруталната война. Когато напрежението се покачва, личности се сблъскват и лоялността започва да се разпада.Междувременно, животът на Симон Щрасер в пристанищния Ла Рошел бързо се свлича по спиралата надолу, когато е въвлечена в опасни връзки и забранена любов, които разкъсват лоялността й към Германия и към Съпротивата и я карат да поставя всичко под съмнение. Възможно ли е това, в което е вярвала, да се окаже лъжа?„Подводницата“ дебютира по Epic Drama в понеделник, 26 ноември. Филмът „Подводницата“ на Волфганг Петерсен от 1981 г. е по  на 10 ноември.", "date": "2018.10.18", "title": "'Подводницата' - голямото заглавие по Epic Drama тази година"}
{"url": "https://offnews.bg/sviat/zapodozrian-za-ubijstvoto-na-hashogi-zaginal-v-katastrofa-690176.html", "text": "Един от заподозрените за убийството на саудитския журналист Джамал Хашоги е загинал в катастрофа в Рияд,  пише турският вестник Yeni Şafak, цитиран от БНР. Той е лейтенантът от саудитските военновъздушни сили Мешал Саад ел Бостани.Хашоги, който беше смятан за критик и противник на управляващата кралска династия и пишеше за „Вашингтон пост“, изчезна на 2 октомври, след като влезе в консулството на Саудитска Арабия в Истанбул.Турските медии смятат, че Хашоги е бил убит. Саудитска Арабия засега не е потвърдила смъртта на журналиста.Загиналият Ел Бостани е бил в Истанбул на 2 октомври заедно с още 14 саудитци, които според медиите в Турция са участвали в убийството на Хашоги.", "date": "2018.10.18", "title": "Заподозрян за убийството на Хашоги загинал в катастрофа"}
{"url": "https://offnews.bg/politika/na-parvo-chetene-po-visok-danak-za-starite-avtomobili-690175.html", "text": "Депутатите приеха на първо четене промени в Закона за корпоративното подоходно облагане. През преходните и заключителите разпоредби се въвеждат изменения в редица данъчни закони. Една от промените предвижда по-висок данък за старите автомобили, а за отговарящите на екоизискванията - ще има бонус. За коли със сертификат ЕВРО 1, 2 и 3 ще има увеличение. Тези, които са с последна категория - Евро 6, ще получат намаление в данъка с около 10-20 %.Всяка община ще определя колко точно да бъде данъкът на колите, а в закона за заложени параметри до колко може да се повиши налогът. Увеличението ще засегне около 2,4 млн. коли.\"Не повече от 20-30 % ще бъде ръстът на данъка на тези автомобили, като се има предвид, че те по-принцип са с по-нисък данък\", коментира след гласуването председателят на парламентарната комисия по бюджет и финанси Менда Стоянова. Според БСП обаче това увеличение ще подложи най-уязвимите слоеве в държавата на още едно изпитание. Стоянова обаче не е съгласна. Според нея това няма да е голяма сума, която да утежни хората. \"От друга страна мисля, че като общество е крайно време да решим дали искаме да продължаваме да се трови с този въздух, който дишаме ние и нашите деца, дали да даваме пари за здраве повече и повече в резултат на това и дали ще продължим да се превръщаме втора употреба пазар за старите коли в Европа\", каза тя. Социалистите обявиха, че подкрепят екологията, но текстовете касаят тези български граждани, които карат автомобили над 15 години, а не е имало дискусия по промените.При реализиране на сделка или действие за придобиване на моторно превозно средство нотариусите ще извършват проверка за наличие или липса на задължения за данък върху превозното средство чрез автоматизиран обмен на данни със системата за обмен на информация, поддържана от Министерството на финансите, при посредничеството на информационната система на МВР. В 7-дневен срок след извършване на сделката или действието по придобиване на недвижим имот или моторно превозно средство нотариусите ще уведомяват съответната община за прехвърлените вещни права върху недвижимия имот или моторното превозно средство, както и ще предоставят информация за размера на заплатения данък и за основата, върху която е определен.През преходните и заключителните разпоредби на Закона за корпоративното подоходно облагане се прави и друга промяна. Хората с няколко основни жилища вече няма да могат да се ползват от 50% отстъпка от данъка. Тя вече ще важи само за едно основни жилище. Досега тя важеше и за няколко, но само ако са в различни общини. \"Сами разбирате, че всеки, който е декларирал повече от едно основно жилище, просто заобикалял закона. Сега с този текст прецизираме закона и даваме възможност на общините да си потърсят парите от тези, които досега са се опитвали да бягат от закона\", коментира Стоянова.", "date": "2018.10.18", "title": "На първо четене: По-висок данък за старите автомобили"}
{"url": "https://offnews.bg/futbol/mesi-iska-pogba-v-barselona-690180.html", "text": "Суперзвездата на Барселона Лионел Меси е провел разговори с треньора на каталунците Ернесто Валверде и клубното ръководство отборът да привлече халфа на Манчестър Юнайтед Пол Погба през януари или най-късно след края на сезона.Нападателят много харесва французина и смята, че той би паснал идеално на тима. Освен това на него Меси ще му бъде изключително лесно и приятно да играе рамо до рамо с Погба в един отбор, тъй като е на мнение, че двамата ще се разбират перфектно. Освен това, Пол е в отлични отношения със своите сънародници Усман Дембеле и Самюел Юмтити.Халфът има конфликт с мениджъра на \"червените дяволи\" Жозе Моуриньо и се очаква по всяка вероятност през януари да смени клубната принадлежност.С негов трансфер на \"Ноу Камп\" се спекулираше и през лятото, но в крайна сметка не се стигна до преминаването му в Барса. Погба е свързван и със завръщане в италианския гранд Ювентус.", "date": "2018.10.18", "title": "Меси иска Погба в Барселона"}
{"url": "https://offnews.bg/sviat/zaginalite-v-kerch-stanaha-21-690178.html", "text": "Жертвите след атаката в кримския град Керч станаха 21, след като 16-годишно момиче, ранено при нападението, почина, съобщиха кримските власти, цитирани от РИА Новости.Студентът в четвърти курс в политехническия колеж Владислав Росляков взриви самоделна бомба и откри стрелба в колежа вчера, след което се е самоубил.По последни данни загиналите са 21, в това число и Росляков, а пострадалите - над 50.Повечето жертви са загинали при стрелбата, а ранените са пострадали при взрива, уточниха кримските власти.Сред загиналите са 16 студенти и петима служители в колежа. От загиналите седем са непълнолетни, а деветима - на възраст 20-21 години.Кримските власти публикуваха списък с имената на загиналите. Пострадалите са били ранени от самоделната бомба, която съдържала много малки компоненти. Властите откриха сред вещите на Росляков и втора бомба, която не е била взривена.10 от ранените са откарани с хеликоптери в Симферопол, откъдето със самолет ще бъдат транспортирани до Москва. 16-годишното момиче е починало при транспортирането.Росляков е стрелял със законно притежавано оръжие, като е преминал всички необходими прегледи, за да получи разрешителното. ", "date": "2018.10.18", "title": "Загиналите в Керч станаха 21"}
{"url": "https://offnews.bg/obshtestvo/mahat-narovete-v-arestite-za-po-dobri-uslovia-na-zadarzhanite-690182.html", "text": "От 2019 г. в арестите на МВР няма да има нарове. Това предвиждат промени в инструкцията за реда за осъществяване назадържане, оборудването на помещенията за настаняване на задържани лица и реда в тях в Министерството на вътрешните работи.Промените са предприети след препоръки на омбудсмана и осигуряване на нормални условия за живот в помещенията за настаняване и гарантиране на човешките права на задържаните лица, аргументират се от МВР.Промените в инструкцията обаче изискван финансови средства, за да бъде подсигурена леглова база, която да замести наровете, а ако се наложи и за преустройство или реконструкция на помещенията за настаняване на задържани лица.С предлаганите изменения в Инструкцията се очаква да се изпълни препоръката на омбудсмана на Република България във връзка с Националния превантивен механизъм, гарантиране в по-голяма степен на човешките права на задържаните лица и осигуряване на нормални условия за живот в помещенията за настаняване на задържани лица, е записано в мотивите към промените.", "date": "2018.10.18", "title": "Махат наровете в арестите за по-добри условия на задържаните"}
{"url": "https://offnews.bg/112/politciata-izdirva-mazh-%c2%a0opital-da-iznasili-advokatka-v-kantorata-%d1%9d-690218.html", "text": "Полицията издирва мъж, нападнал адвокатка в кантората ѝ в блок на столичния булевард \"Цар Борис III\".Към 16 ч. днес мъжът е влязъл в кантората, ударил е жената няколко пъти и е направил опит да я изнасили.Нападателят е избягал. Предполага се, че той е клиент на кантората, съобщава БНР.На пострадалата жена е оказана медицинска помощ. ", "date": "2018.10.18", "title": "Полицията издирва мъж, опитал да изнасили адвокатка в кантората ѝ в София"}
{"url": "https://offnews.bg/politika/ninova-otgovori-na-opozitciata-v-bsp-za-rokadite-v-duma-690181.html", "text": "Лидерът на БСП Корнелия Нинова и ръководството на партията отговориха с остро писмо на нападките на върешната опозиция в левицата за вестник \"Дума\".Миналата седмица  изпратиха писмо до ръководството на БСП, в което настояват Изпълнителното бюро на левицата да отмени решението, с което беше назначен новият главен редактор на партийния вестник Йордан Мичев. Причината е начинът, по който е избран. В края на август Мичев беше избран за и.д. шеф на червеното издание. Така ръководството на БСП заобикаля изискването в устава на БСП, според което главните редактори на печатните и електронни издания на партията трябва да бъдат одобрени от Националния съвет на левицата. Именно това е и формалната причина вътрешната опозиция на партията да излезе с остра позиция срещу ръководството.Вчера ръководството на партията е разпространило отговор на вътешнтана опозиция, в което се казва, че са изнанадани от твърденията им, които \"се разминават с фактите\".\"Твърдите, че Йордан Мичев е избран за главен редактор. Това също не отговаря на истината. Йордан Мичев е назначен за зам.-главен редактор и е временно изпълняващ длъжноспа главен редактор с 6-месечен изпитателен срок\", се кава в позицията на ръководството затова и нямало нарушение на устава.Ето какво пише в писмото на Изпълнителното бюро на БСП:", "date": "2018.10.18", "title": "Нинова отговори на опозицията в БСП за рокадите в 'Дума'"}
{"url": "https://offnews.bg/obshtestvo/esenta-se-zavrashta-poveche-oblatci-i-malko-dazhd-do-nedelia-690152.html", "text": "Повече слънце ще има днес западната част от страната, в източната ще превали слаб дъжд. Максималните температури ще са между 18 и 23 градуса. По Черноморието ще е предимно облачно, със слаби превалявания от дъжд. Ще духа слаб североизточен вятър. На брега и сред вълите от 2-3 бала термометрите няма да показват повече от 19 - 20 градуса.Облаци ще захлупват планините, в тези от Източна България ще превали. Максималната температура на 1200 метра ще е около 16, а на 2000 метра – около 9 градуса.  През следващите три дни отново ще има повече облаци, температурите тръгват надолу. В неделя ще вали на много места в страната. ", "date": "2018.10.18", "title": "Есента се завръща, повече облаци и малко дъжд до неделя"}
{"url": "https://offnews.bg/medii/ani-tcolova-progovori-prez-fevruari-prekratih-dogovora-si-s-nova-ne-690174.html", "text": "През февруари прекратих договора си с Нова телевизия. Бях започнала подготовка за ново предаване, извън новините и публицистиката. Защо предаването не е в ефир? Не мога да отговоря на този въпрос. С това признание тв водещата Ани Цолова наруши публичното си мълчание година след като бе неочаквано свалена като титуляр в сутрешния блок \"Здравей, България\".В интервю за \"Жената днес\" тя накрая дава отговор на въпроса \"Къде е Ани?\", превърнал се в риторичен и в символ на заглушената публицистика.От думите на журналистката става ясно, че тя действително е имала желание за собствено предаване, но не и да напусне \"Здравей, България\" в онзи момент.Водещата не отговаря директно на въпроса защо си тръгна от предаването:Попитана защо тогава запази мълчание, Ани отговаря, че то понякога казва повече от думите.Водещата дава да се разбере, че има различни планове за бъдещето си, извън новинарството и публицистиката. Не иска да се занимава с тях и го осъзнала, когато \"...задаването на честните, логични журналистически въпроси започна да се нарича смелост и острота и започна да се извежда пред скоба. Когато фактите и истината станат изключение и даже започват да нямат значение. Когато видях, че изпускам най-важното – да съм до семейството си и до детето си, а темповете на професията и стандартите, които съм си заложила, ме отдалечаваха от това – най-важното.\"Сега споделя, че вижда смисъл \"да помага на хората да се чувстват по-добре в публичната комуникация. А иначе – в спокойствието на нормалния живот.\" Новият ѝ проект всъщност за серия от обучения под наслов „Говори, за да те видят“. ", "date": "2018.10.18", "title": "Ани Цолова проговори: През февруари прекратих договора си с Нова. Не знам защо нямам предаване (обновена)"}
{"url": "https://offnews.bg/obshtestvo/mozhe-li-stariat-evrejski-kvartal-da-se-prevarne-v-tvorcheska-zona-na-690117.html", "text": "Има ли потенциал старият еврейски квартал да се превърне в творческа зона на София? Какъв е отговорът на този въпрос провери Институтът за пазарна икономика, който състави  между булевардите „Княгиня Мария Луиза”, „Сливница”, „Васил Левски” и „Княз Александър Дондуков\" - официално Зона Г-14, а неформално - Изследването епо проект, финансиран от програма \"Европа 2018\" на Столична община. В него са включени броят и типологията на обектите в , полево проучване (на \"Алфа рисърч\"), включващо 100 анкети със собственици и управители на обекти в района, с посетители на тридневния , организиран през последните 3 г. от \"квАРТал колектив\" - група хора, които живеят или работят там. 80 полуструктурирани и 10 дълбочинни интервюта също помогнали за крайната оценка.Ето какво са установили включените в екипа:История и профил на Карето заключва в себе си един от историческите квартали на София. Сегашният му облик е оформен в голяма степен в периода след Освобождението до 30-те години на XX век. В  попадат 110 обекта – паметници на културата (статутът на 49 от тях е отнет през 2005 г. след актуализация от Националния институт за недвижимо културно наследство).Проучване от 1988 г. показва, че тогава в улиците с преобладаващи обществени и смесени функции са основно тези в посока изток-запад („Искър” и „Екзарх Йосиф”), а по-малките, в посока север-юг, са основно жилищни. Струпването на обществени сгради, вкл. с търговско предназначение, е в по-голяма степен в ъгъла на карето, оформен от бул. „Княз Александър Дондуков” и бул. „Княгиня Мария Луиза”, тоест в посока центъра на града. Кварталните пространства с добро озеленяване са малко и по-скоро в противоположния край на зоната, в посока бул. „Сливница” и бул. „Васил Левски”.В по-нови изследвания фокусът също попада върху улиците в направление изток-запад, като са правени и предложения за „обща концепция за третиране на партерните етажи” по улиците „Цар Симеон”, „Екзарх Йосиф” и „Искър”, както и за „оформянето на тематичен съботно-неделен пазар” по ул. „Екзарх Йосиф”. В рамките на последния „квАРТал Фестивал 2018” също имаше идея за затварянето на части от улиците в този периметър: „Искър”, „Екзарх Йосиф”, „Цар Симеон”, „Сердика” и „Триадица”.ОсобеностиВ живеят 12-13 хил. души. Близо 2/3 от тях са в работоспособна възраст. Застаряването е видимо – възрастните хора (65+) са около един път и половина повече от децата до 14 г., което е характерно за централните софийски квартали.Локацията му е много добра – близо до центъра и основните сгради на държавното управление, но основни проблеми са лошата инфраструктура и липсата на зелени пространства.Зоната е подценявана през годините - пишат от ИПИ и уточняват, че това личи както от по-ниските наеми спрямо други централни райони в столицата, така и от наличието на немалко свободни търговски пространства.През последните 20 г. в  са издадени 480 строителни разрешителни, от които 285 са за магазини и офиси и 34 – за нови жилищни кооперации. Сградите не са високи - от 2-3 до 4-5 етажа. По периферията на зоната има и по-високи. Силуетът по уличните фронтове е неравномерен (без обща кота корниз).Общо 1031 обекта са разположени на 23 улици в и по границите на карето. Преобладават магазините (41%) – за хранителни стоки, лафки, за домашни потреби, цветарници и т.н. Има също банки, аптеки, офиси (24%). 13% от пространствата са нестопанисвани обекти, давани под наем или неработещи към момента.Около 1/5 (19%) от обектите представляват интерес за изследването и носят потенциала за придаване характерен облик на квартала. Част от тях са заведения за хранене - традиционни закусвални или модерни, с отличителен интериор и нестандартно меню. Тук са и ателиета, работилници и магазини за изкуства (3%), питейни заведения (ок. 2%) и антикварни магазини (под 1%).Другите интересни за изследователите места са културни обекти и споделени пространства (ок. 2%). Същия дял имат и хотелите и хостелите в квартала. Обектите, които преобладават по булевардите по границите му са най-вече магазини, аптеки, офиси на фирми, банки, но има и много празни помещения.Къде е концентрацията на творчески обекти?Към момента потенциалът се разгръща в най-голяма степен в пространството между бул. „Княгиня Мария Луиза” и ул. „Георги С. Раковски”, от една страна, и от бул. „Княз Александър Дондуков” до ул. „Св. Св. Кирил и Методий”, от друга.Най-наситените с обекти, които придават специфичен профил на са:1) В посока изток-запад: ул. „Искър”, ул. „Екзарх Йосиф” и ул. „Цар Симеон” – всяка в пространството между бул. „Княгиня Мария Луиза” и ул. „Георги С. Раковски”;2) Пресичащите ги улици в посока север-юг: основно ул. „Сердика” и ул. „Веслец”.Улиците в посока изток-запад са по традиция по-оживени, с малко свободни търговски пространства и всякакви обекти, в т.ч. обичайни места за хранене. В по-малките напречни улици, в посока север-юг, картината е различна – повече специфични обекти, в т.ч. питейни, както и много повече незаети пространства. е изпъстрен с културни институти, барове и характерни ресторанти, кафенета, галерии, ателиета, работилници, арт магазини и пространства. Повечето незаети и неработещи обекти са в улиците, ориентирани в посока север-юг. Някои от новите успешни заведения в квАРТала са именно в тези улици, което показва и интерес към по-малките и спокойни пресечки в сърцето на .Въпреки че някои дюкяни са там десетилетия, много търговци са стъпили в района наскоро, което - според анализа на ИПИ - показва развитието на квартала. Всеки 3-и е установил бизнеса си там преди по-малко от 3 г. От последните 5-6 години са половината или по-голяма част от модерните заведения за хранене, питейните заведения, хотелите и хостелите.55% от анкетираните намират локацията си за подходяща за типа дейност, която развиват. На това мнение са най-вече представители на хостели, модерни заведения за хранене, ателиета, работилници, магазини за изкуства и питейни заведения.75% гледат на развитието на  изцяло или по-скоро положително. Останалите 25% са по-скоро несигурни или умерени песимисти. Във втората група често попадат собственици и управители на ателиета, работилници, магазини за изкуство.84% обаче не възнамеряват да местят обектите си до 2-3 г. 7% биха опитали да го направят.", "date": "2018.10.18", "title": "Може ли старият еврейски квартал да се превърне в творческа зона на София"}
{"url": "https://offnews.bg/politika/radev-na-audientcia-pri-anglijskata-kralitca-690112.html", "text": "Президентът Румен Радев ще има аудиенция при английската кралица Елизабет II. Българският държавен глава е в Обединеното кралство е на работно посещение във Великобритания по покана на кралицата. По-късно през деня президентът Румен Радев ще изнесе лекция на тема „Предизвикателства за сигурността пред Европа“ в “Оксфорд Юниън“ – най-голямата общност за дебати на Университета в Оксфорд, основана през 1823 година. Държавният глава ще разговаря и с български студенти, които следват във Великобритания, и с членове на Комитета на „Оксфорд Юниън“.В рамките на визитата си във Великобритания на 19 октомври президентът и българската делегация ще посетят Уестминстърското абатство в Лондон.По време на посещението във Великобритания съпругата на държавния глава Десислава Радева ще се срещне с учители, преподаващи в българските училища във Великобритания.В сряда Радев посети щаба на Съюзното военноморско командване на НАТО-MARCOM в Нортууд, в което се планират и контролират всички морски дейности на Алианса. Радев се срещна с командира на MARCOM вицеадмирал Клайв Джонстън, с когото обсъдиха съвместните операции и учения, в които България участва, както и сътрудничеството на Военноморските сили на България в рамките на НАТО.В рамките на визитата си президентът се срещна и с наши сънародници, живеещи във Великобритания.", "date": "2018.10.18", "title": "Радев на аудиенция при английската кралица"}
{"url": "https://offnews.bg/politika/ninova-v-poduiane-borisov-si-otiva-no-ostava-razrushena-darzhava-690155.html", "text": "Над 150 жители на столичния район Подуяне направиха своите предложения по проекта „Визия за България” на среща с председателя на НС на БСП Корнелия Нинова, съобщиха от партията.Те бяха свързани с демографската катастрофа, развитието на икономиката, здравеопазването, образованието, социалния пакет, предложен от левицата, транспорта и много други. Младите социалисти от района заявиха, че искат повече контрол на държавата в здравеопазването, образованието и икономиката. Те добавиха, че това са важни сектори, в които пресичането на корупцията и контролът са изключително важни. Жители на Подуяне, работещи в столичния метрополитен, подкрепиха предложенията на левицата, свързани с транспорта. Учителите, присъстващи на срещата, подкрепиха- един учебник по предмет и поискаха повече спорт в учебните програми.\"Борисов си отива, но оставя разрушена държава. Години и много силна подкрепа от хората ще трябват, за да я възстановим\", каза Нинова. Тя добави, че в последните месеци той действа на принципа - \"след мен и потоп\". \"Колкото по-бързо свърши тази агония, толкова по-добре за България. С Визията ние предлагаме перспектива и търсим националната енергия за нейната реализация. Всеки, който милее за здрава и образована нация, за българска икономика и добри доходи, е добре дошъл\", заяви Нинова.По повод вота на недоверие, внесен от БСП, лидерът на левицата заяви, че здравеопазването се нуждае от коренно различен модел от досегашния, а не да се кърпят дупки. Ние предлагаме кардинално различен подход - болниците да не са търговски дружества, каза още Нинова. Тя добави, че държавата може да поеме издръжката на студентите по медицина, но след това те да остават 5 години да работят в България.„Другият огромен проблем е цената на лекарствата, затова предлагаме намаляване на ДДС на лекарствата\"- отбеляза лидерът на левицата. Корнелия Нинова каза още, че БСП за пръв път подхожда по различен начин за вот на недоверие. „Преди да го внесем, се срещнахме с пациентски организации, националното сдружение на общинските болници, общопрактикуващи лекари, Български лекарски съюз, застрахователи\", изброи Корнелия Нинова. Тя отбеляза, че тяхното мнение е изключително ценно и то е отчетено в позициите на БСП.", "date": "2018.10.18", "title": "Нинова в Подуяне: Борисов си отива, но остава разрушена държава"}
{"url": "https://offnews.bg/obshtestvo/ndk-s-ogranichen-dostap-do-nedelia-690153.html", "text": "Достъпът до централната сграда на НДК е ограничен от днес до събота включително. Мярката се налага поради събития от календара на Българското председателство на Съвета на Европейския съюз.Среща на министрите от Дунавския регион с Годишния форум на Дунавската стратегия е днес, а на 20 октомври ще се проведе четвъртата среща на местните лидери на страните от Централна и Източна Европа (ЦИЕ) и Китай „16+1“. Събитието е под мотото „Глобално мислене, действия на местно ниво“.До сваляне на външния охранителен периметър затворен за посетители ще бъде и Билетен център – НДК. Желаещите да закупят билети за културни събития ще могат да го направят на билетна каса в кино „Люмиер Лидл” (в сградата на т.нар малко НДК) или онлайн на адрес tickets.ndk.bg.Литературен клуб „Перото” ще отваря врати за посетители след приключване на всяко събитие и снемане на външния охранителен периметър. Актуалната информация ще бъде публикувана на Фейсбук профила на „Перото“.Без промени остава достъпът до театър \"Азарян\" и ДНК – пространство за съвременен танц и пърформанс.", "date": "2018.10.18", "title": "НДК с ограничен достъп до неделя"}
{"url": "https://offnews.bg/temida/vtoro-zasedanie-po-deloto-sreshtu-ivancheva-690154.html", "text": "Второ заседание по делото срещу бившия кмет на район “Младост” Десислава Иванчева, заместничката й заместничката й Биляна Петрова и Петко Дюлгеров, също екс управник на района, ще се проведе днес в спецсъда.Тримата бяха арестувани през април в центъра на София с белязани 70 000 евро.Основният свидетел на обвинението, който подаде жалба за подкуп срещу Иванчева - строителният предприемач Александър Ваклин, бе разпитан на 8 октомври, когато делото тръгна по същество. На 13 септември съдия Иво Хинов постанови, след като всички свидетели от община Младост бъдат разпитани в зала, Иванчева, Петрова и Дюлгеров ще имат право да поискат отново да бъде променена мярката им за неотклонение и да излязат от ареста. ", "date": "2018.10.18", "title": "Второ заседание по делото срещу Иванчева"}
{"url": "https://offnews.bg/politika/ataka-proiava-na-losh-vkus-e-iskaneto-na-nfsb-siderov-da-ne-lider-na-690177.html", "text": "След като вчера в парламента нямаше нито един депутат от \"Атака\" и нито един служител от партийната им телевизия, днес те отидоха на работа.От партията коментираха пред журналисти в парламента вчерашното решение на НФСБ да оттегли доверието си от лидера на \"Атака\" Волен Сидеров и да поиска той вече да не е председател на парламентарната група на \"Обединените патриоти\" (НФСБ, \"Атака и ВМРО). До това се стигна след нападки от ефира на партийната телевизия на Сидеров срещу вицепремиера и лидер на НФСБ Валери Симеонов.На журналистически въпрос за оттегленото доверие, депутатът от \"Атака\" Николай Александров отговори: \"Опитвате се да ме накарате да коментирам всяка проява на лош вкус, която може да излезе от страна на колеги. Има ясно регламентирани правила, записани в коалиционното споразумение. И не мисля, че то е нарушено. Искането за оттегляне на Волен Сидеров като лидер на парламентарната група е несериозно. Това е като въпроса има ли сериозен вариант да се оттегли подкрепата към Валери Симеонов като вицепремиер\".Той разкритикува и това, че Симеонов подкрепя независимостта на украинската църква. \"Войните в световен мащаб винаги са се водили по две причини – религия и ресурси. Не отива на когото и да било – редови депутат, вицепремиер или премиер, да се заиграва с религиозната карта\", каза депутатът и добави, че оттам нататък всеки сам може да направи анализ на \"това, което се случва в момента\".Междувременно от НФСБ ще кажат каквото имат да казват по въпроса с поредното напрежение между Симеонов и Сидеров, но на коалиционен съвет, а не пред медиите. Да говорим през медиите и публичното пространство не е нормално. Очакваме да има коалиционен съвет, на него ще си кажем всичко\", каза Борис Ячев.Той добави, че ако на коалиционния съвет бъде поставена темата за оставката на вицепремиера Валери Симеонов, това ще се обсъжда и ще се вземе решени.До поредното напрежение между \"Атака\" и НФСБ се стигна, след като в понеделник вечер партийната телевизия на партията на Сидеров сама спря излъчването на програма си, а на нейно място излизаше бял надпис излизаше посланието: \"Телевизия \"Алфа\" спря. Питайте правителството защо\". От \"Атака\" запазиха мълчание за причината за спирането. Работещите в телевизията също не коментираха темата, а от СЕМ обясниха, че не са налагали глоби или други санкции на медията. Ден по-късно надписът беше сменен с няколко други, които бяха цитати от Волен Сидеров. Те определяха вцепремиера Валери Симеонов е човекът на Джордж Сорос в българското правителство. Това доведе до решението на депутатите от НФСБ да снемат доверието от лидера на \"Атака\" и председател на парламентарната група на \"Обединените патриоти\" Волен Сидеров. Малко след това излъчването на програмата по партийната телевизия беше възстановено.", "date": "2018.10.18", "title": "Атака: Проява на лош вкус e искането на НФСБ Сидеров да не лидер на парламентарната ни група"}
{"url": "https://offnews.bg/temida/severin-shte-bade-konvoiran-v-rusenskia-sledstven-arest-690157.html", "text": "Заподозреният за жестокото  – Северин Красимиров, ще бъде конвоиран в следствения арест в Русе днес, съобщава bTV.Очаква се там официално да му бъдат повдигнати обвинения от прокуратурата. Ще му бъдат взети отпечатъци и ДНК проба.Предвиждат се и разпити и следствен експеримент с него. Мярката му за неотклонение по всяка вероятност ще бъде в петък, като ще бъде защитаван от служебен адвокат от Русе.21-годишният мъж беше екстрадиран от Германия снощи. За да се намали напрежението, жандармерията не е напускала двете ромски махали в Русе.", "date": "2018.10.18", "title": "Северин ще бъде конвоиран в русенския следствен арест"}
{"url": "https://offnews.bg/obshtestvo/kartalov-falshiva-novina-loko-sofia-e-napisano-na-ograda-ne-na-pam-690156.html", "text": "Двамата осветители от операта надраскали \"Локо София\" не на мемориала на жертвите в Хирошима, а на ограда пред строеж. Фалшивата новина се разпространи като инфекция, заяви директорът на Софийската опера акад. Пламен Карталов по бТВ.  От сайтове и медии до България стига новина, която няма нищо общо с новините по японска телевизия. Нашите колеги си позволяват да правят тези надписи, но това не е оскверняване, каза Акад. Карталов.Акад. Карталов посочи, че скандалът не е тръгнал от японските, а от българските медии. Той заяви, че инцидентът най-вероятно се е случил след употреба на алкохол от служителите на операта. Те бяха уволнени още вчера.„Аз трябваше да бъда в Канада, но се върнах по средата на пътя. Уволних ги, защото и до мен дойдоха такива хибридни новини, че нашите хора са поругали паметник. Няма да се откажем от нашето решение. Те са извадени от гастрола, освободени са от Софийската опера, но това излишно раздухване идва от нашата татковина\", посочи акад. Карталов.Над 25 хил. японци гледаха двата спектакъла „Кармен” и „Турандот” на Софийската опера и балет в Япония.Поканени сме за следващ гастрол, разкри Пламен Карталов. ", "date": "2018.10.18", "title": "Карталов: Фалшива новина - Локо София е написано на ограда, не на паметник в Хирошима"}
{"url": "https://offnews.bg/politika/radev-pokani-kralitca-elizabet-ii-v-balgaria-690199.html", "text": "Президентът Румен Радев покани Нейно Величество кралица Елизабет II да се запознае в България с богатата ни история и вековните културни традиции, съобщи прессекретариатът на президента.Поканата за аудиенция при кралица Елизабет II е знак за приятелските отношения между България и Великобритания, за чието развитие работят нашите държави. Това беше потвърдено по време и на тази аудиенция, заяви Радев след срещата при Елизабет II – кралица на Обединеното кралство Великобритания и Северна Ирландия.Аудиенцията продължи около 40 минути, а през втората й част в нея се включи и съпругата на държавния глава Десислава Радева.Президентът определи атмосферата на срещата като топла и сърдечна, като кралица Елизабет II е проявила жив интерес към историята и културата на нашата страна.„Между България и Великобритания има стратегическо партньорство, отличен политически диалог, активно сътрудничество в редица области“, подчерта държавният глава. Румен Радев е отправил покана към кралица Елизабет II тя или член на кралското семейство да посети България във връзка със 140-годишнината от установяването на дипломатически отношения с Великобритания, която ще отбележим догодина.Надявам се кралица Елизабет II да има възможност на място да се запознае с нашата богата история, с вековните културни традиции на нашия народ, които присъстват и в Британския музей, и в Британската библиотека, посочи президентът. След аудиенцията, в отговор на журналистически въпрос държавният глава коментира пред български журналисти, че отношенията между Европейския съюз и Великобритания са важни и за двете страни и запазването и развитието на близките отношения е обща цел.„С най-голям приоритет трябва да е запазването на правата на гражданите и от двете страни“, коментира пред български журналисти в Лондон президентът, който е на работно посещение в Обединеното кралство.", "date": "2018.10.18", "title": "Радев покани кралица Елизабет II в България"}
{"url": "https://offnews.bg/bojni/antani-dzhoshua-se-tapche-s-torta-na-rozhdenia-si-den-690160.html", "text": "Британската боксова суперзвезда Антъни Джошуа изуми всички свои близки и последователи в социалните мрежи с апетита си на рождения си ден.Британецът, който навърши 29 години, хапна торта, която съдържа умопомрачителните 7500 калории.За Джошуа изгарянето на подобно количество калории не е проблем, тъй като се случва за един ден в залата за тренировки.Британецът се отклонява от хранителния си режим не за пръв път в кариерата си. Миналата година преди сблъсъка с Джоузеф Паркър, медиите на Острова разкриха, че боксовата звезда е похапвал пица, пилешки крилца и китайско.След победата му срещу Александър Поветкин все още не е ясно кой ще бъде следващият му съперник. Във Великобритания чакат с нетърпение мач с Дионтей Уайлдър, но по-вероятен изглежда мач с Дилиън Уайт.", "date": "2018.10.18", "title": "Антъни Джошуа се тъпче с торта на рождения си ден"}
{"url": "https://offnews.bg/temida/sadeben-lekar-shte-osvidetelstva-severin-690189.html", "text": "В рамките на деня Окръжна прокуратура – Русе е планирала съдебен лекар да извърши освидетелстване на Северин Красимиров, който е обвинен в убийството на тв водещата от Русе Виктория Маринова, съобщават от пресцентъра на прокуратурата. 21-годишният Северин беше екстрадиран в изпълнение на издадена от прокуратурата европейска заповед за арест. В сряда германските власти задържания, който с полет от Мюнхен пристигна в София снощи. Той е обвинен в изнасилване, представляващо особено тежък случай и за убийство, извършено по особено мъчителен за начин и с особена жестокост.Днес в 12.45 часа Северин е бил транспортиран от София до следствения арест в Русе.Окръжна прокуратура Русе ще предприеме действия по предявяване на постановлението за привличане като обвиняем на Северин Красимиров и провеждане на неговия разпит в присъствието на защитник, уточняват от прокуратурата.", "date": "2018.10.18", "title": "Съдебен лекар ще освидетелства Северин"}
{"url": "https://offnews.bg/kakvi-sa-pravata-ni-kato-potrebiteli/koi-sa-naj-chestite-izmami-pri-prodazhbata-na-koli-vtora-raka-otgovar-690183.html", "text": "За какво може да ви излъжат, когато купувате автомобил втора ръка? Разяснение кои са най-честите измами в този случай даде председателят на Комисията за защита на потребителите Димитър Маргаритов пред Канал 3.Потребителите най-често стават жертва на измама относно техническите параметри на автомобила, цената му и разхода на гориво.Потребителите в ЕС срещат проблеми при сделки от този тип, затова м.г. КЗП извършва мащабно проучване на българския пазар, установява кои са типичните нелоялни търговски практики и налага санкции за тях.Ако купувате кола втора ръка, включително по интернет от друга държава, проверете дали офертата е валидна за територията на България, както и какъв ще е дължимият ДДС - той е различен в различните държави, съветва Маргаритов.Имайте предвид, че и когато говорим за употребявани автомобили, по закон потребителите имат право на рекламация, а търговецът е длъжен да я приеме.КЗП е проверила и общите условия на компаниите, които предлагат автомобилни застраховки. Основните нарушения на застрахователите са свързани с това, че се опитват да затруднят излишно при опита му да предяви претенция за получаване на обезщетение.Например защо му е на застраховател да изисква документът на автомобила да е бил в колата по време на кражбата ѝ? Или да съкращава сроковете за предявяване на обезщетението спрямо фиксираните в Кодекса за застраховането?Натискът от КЗП с проверки и санкции дал резултат и част от неравноправните клаузи са отстранени. Срещу някои дружества обаче се водят колективни искове в съда.Около 35% от потребителите в ЕС твърдят, че са имали затруднения при получаването на обезщетение след застрахователно събитие, показва Индексът за развитие на пазарите на дребно за 2018 г. на Европейската комисия.Това показва, че застрахователният сектор е по-скоро чувствителен и затова вниманието на Комисията ще се задържи върху този сектор.Основният извод в Индекса от 2018 г. е, че общото доверие продължава да следва започналата от 2010 г. насам положителна тенденция. Стопява се и разликата между Изтока и Запада във функционирането на пазарите в полза на потребителите. Макар, че най-проблемни области остават комуналните услуги (вода, газ, електроенергия, пощенски услуги), финансовите услуги и далекосъобщенията, като цяло развитието е в положителна посока, за което следва да бъде отдадено дължимото на усилията на европейските институции и на националните органи във всяка от държавите членки, какъвто за България е КЗП.", "date": "2018.10.18", "title": "Кои са най-честите измами при продажбата на коли втора ръка? Отговаря председателят на КЗП Димитър Маргаритов"}
{"url": "https://offnews.bg/obshtestvo/bedstveno-polozhenie-v-lom-gradat-ostava-bez-voda-za-10-dni-690161.html", "text": "Бедствено положение е обявено в Лом, градът ще е 10 дни без вода, заради авария на довеждащия водопровод от помпената станция край село Добри дол. От него се захранват и пет села в региона. „Водопроводът е скъсан може би на заварка, шест метра е изкопът надолу, няма откъде да се влезе с техника изобщо, трябва да се влезе с кран. Предполагам, че на 20-30 метра стоманената тръба е прекършена. В рамките на три дни мисля, че бихме могли да пуснем новопостроения чугунен водопровод. Дано всичко да е изрядно там, тъй като не е изпитван, проби не са правени. Пускаме го в реална обстановка, да видим какво ще се случи, тъй като гледам тая авария, седмици ще отнеме”, каза инж. Валери Иванов, управител ВиК – Монтана, цитиран от бТВ. Хората с право са гневни, местната власт е безсилна сама да се справи с проблема. Единственият ни шанс е доизграждане на водопровода, за който са необходими 6,5 млн. лева. Трябва да се намери решение този проблем. Постоянно има нови свлачищни процеси, заяви Пенка Пенкова, кмет на Лом.До отстраняването на аварията в Лом преустановяват дейност училищата, детските градини и яслите.", "date": "2018.10.18", "title": "Бедствено положение в Лом, градът остава без вода за 10 дни"}
{"url": "https://offnews.bg/obshtestvo/sv-zlata-maglenska-stradala-zaradi-krasotata-si-imen-den-praznuvat-v-690151.html", "text": "Православната църква почита днес света мчца Злата Мъгленска. Тя е покровителка на българките в чужбина, имен ден празнуват всички със злато в името си.Света Злата Мъгленска живяла по време на турското робство в България. Родила се в бедно семейство в село Слатино, Мъгленска епархия. Била рядко красива, смирена, благочестива - с чисто сърце и твърда вяра.Млад турчин я издебнал и отвлякъл. Поискал от нея да се отрече от вярата си и да се ожени за него. Тя не склонила дори пред молбите на близките си да се отрече от християнската вяра.Турците дълго и безмилостно я изтезавали, а подир това я обесили и насекли на късове тялото й. Пречистена в огъня на страданията, св. Злата предала душата си на Бога на 18 октомври 1795 година.", "date": "2018.10.18", "title": "Св. Злата Мъгленска страдала заради красотата си, имен ден празнуват всички със злато в името си"}
{"url": "https://offnews.bg/sviat/v-kitaj-otkrivat-naj-dalgia-most-v-sveta-bez-da-e-iasno-koga-shte-zar-690165.html", "text": "Официална церемония по откриването на най-дългия морски мост ще се проведе в китайския град Зухай. Засега обаче не е ясно кога ще заработи съоръжението.Строителството на съоръжението започна през 2009 година. 55-километровия мост свързва Хонг Конг с континенталната част на Китай.Работата по моста се проточи във времето заради недостиг в бюджета и съмнения в корупция.  \r\n", "date": "2018.10.18", "title": "В Китай откриват най-дългия мост в света, без да е ясно кога ще заработи (видео)"}
{"url": "https://offnews.bg/temida/obraha-muzeia-na-bojnata-slava-v-iambol-690158.html", "text": "Ценни експонати са откраднати от музея на бойната слава в Ямбол, съобщава БНТ. Сигналът за взломната кражба е подаден вчера сутринта. Образувано е досъдебно производство.До неговото приключване информация за конкретните откраднати вещи няма да бъде оповестена, съобщиха от полицията. Ямболският музей на бойната слава е общинска собственост и е създаден преди 5 години.В него са изложени уникални експонати на , бойни самолети, военна техника, оръжия, униформи и макет на единствения цепелин в България.Докладвал съм, за установяване щетите и това какво липсва от музея. Много ценни експонати имаме от Първата световна война, от Втората световна война, така че сега ще установим тепърва какво липсва, коментира Милчо Начев, директор на музея. ", "date": "2018.10.18", "title": "Обраха музея на бойната слава в Ямбол"}
{"url": "https://offnews.bg/sviat/ohranitelni-kameri-zasneha-napadatelia-v-kerch-690159.html", "text": "Жертвите на вчерашното  срещу политехническия колеж в град Керч на полуостров Крим вече са 20, съобщиха местните власти.Вече са известни имената на всички загинали. Единайсет от жертвите са непълнолетни. Седем от ранените остават в крайно тежко състояние, съобщи министърът на здравеопазването Вероника Скворцова.Разследващите работиха на мястото на трагичния инцидент през цялата нощ. Те установяват с кого е общувал заподозреният за престъплението 18-годишен студент Владислав Росляков, какви социални мрежи е посещавал, какви книги е чел, бил ли е в конфликт със състуденти или преподаватели. Идентифицирането на младежа станало благодарение на охранителните камери, които го заснели по време на нападението. На разпространена в социалните медии снимка се вижда как нападателят презарежда оръжието си и се готви за стрелба.Стана известно, че Владислав сам е изготвил двете взривни устройства. Едното беше задействано в столовата на колежа, а другото беше намерено в личните вещи на младежа, след като той се самоуби. Оръжието на престъплението е ловна пушка „Бекас“ руско производство. Владислав я е купил от местен магазин през септември, веднага след като е получил разрешително за оръжие, а няколко дни преди нападението си е купил 150 патрона за пушката. Упражнявал се е да борави с нея в местния клуб по стрелба.Владислав беше открит мъртъв в библиотеката на втория етаж. Разследващите твърдят, че се е самоубил. Родителите му са живеели разделени. Баща му е инвалид, а майка му работи като санитарка в местния онкологичен диспансер. Предполага се, че е членувала в забранената в Русия през август миналата година секта „Свидетелите на Йехова“. Състудентите на Владислав го описват като много затворен и необщителен.В Крим е обявен тридневен траур в памет на жертвите. Учебните заведения работят по график, но под засилена охрана.", "date": "2018.10.18", "title": "Охранителни камери заснеха нападателя в Керч"}
{"url": "https://offnews.bg/bojni/svaliat-tcenite-na-biletite-za-pulev-fiuri-690170.html", "text": "Билети с нова намалена цена бяха пуснати вчера за боксовата гала на 27 октомври в “Арена Армеец”, когато Кубрат Пулев ще се изправи срещу Хюи Фюри.Кобрата ще атакува 26-ата си победа в 27 мача, която ще го изведе до претендентското място за световната титла на IBF, притежание на Антъни Джошуа. На същата гала пък Тервел Пулев ще боксира с Леонардо Бруцезе за златната корона на Европейския съюз в полутежка категория.Проверка на “Тема Спорт” показа, че има нова цена на част от билетите. Става въпрос за талоните, които бяха предвидени за продажба срещу 60 лева- Половината от тях вече са намалени, като стойността им е 50 лева.До снощи имаше около 5000 продадени билета, като се очаква активизация в последните дни преди галавечерта.", "date": "2018.10.18", "title": "Свалят цените на билетите за Пулев - Фюри"}
{"url": "https://offnews.bg/futbol/levski-s-problemi-v-otbrana-predi-gostuvaneto-v-razgrad-690162.html", "text": "Защитникът на Левски Давид Яблонски изправи косите на треньора Славиша Стоянович. Причината е, че чехът се оплаква от травма в адукторите. Това не е никак добра новина за “сините” преди гостуването на Лудогорец в Разград на 20 октомври, информира \"Тема Спорт\".Заради травмата Яблонски не тренира на пълни обороти в последните дни. От лекарския щаб на “сините правят всичко възможно той да е готов на 100% за гостуването на шампионите. Засега изгледите са, че централният защитник има големи шансове да бъде на терена на “Лудогорец Арена”.Той неведнъж е стискал зъби и е играл на инжекции, когато се налага. Желанието и на самия футболист е да бъде сред титулярите и да помогне на съотборниците си във важния сблъсък. Възпитаниците на Славиша Стоянович имат аванс от 2 точки пред втория Лудогорец и 3 пред ЦСКА-София. Те вече успяха да победят “Армейците”, а сега се гласят да сторят същото и с разградчани. Под ръководството на сръбския треньор със словенски паспорт отборът има 9 победи в 10 мача.Под сериозна въпросителна за гостуването на Лудогорец остават още двама чужденци - Паулиньо и Богдан Вашчук. Бразилското крило обостри травма по време на двубоя със Славия (2:0). Той остана на терена 45 минути, след което бе заменен. Оказа се, че фланговият нападател е започнал двубоя на обезболяващи инжекции. Той още не тренира наравно със съотборниците си.Естонецът Вашчук трябваше да играе в контролата срещу втородивизионния Локомотив (София), но пропусна мача заради мускулен проблем. На “Герена” се надяват офанзивният халф да започне нормални тренировки от днес.Напълно излекувани от травмите си са Станислав Костов и Габриел Обертан. Двамата бяха на терена при успеха над Славия, въпреки че имаха контузии. Костов е единственият здрав нападател на Левски в момента.", "date": "2018.10.18", "title": "Левски с проблеми в отбрана преди гостуването в Разград"}
{"url": "https://offnews.bg/futbol/seriozni-merki-za-sigurnost-v-razgrad-za-derbito-ludogoretc-levski-690191.html", "text": "ПФК Лудогорец и полицията в Разград ще вземат сериозни мерки за опазване на обществения ред преди, по време и след предстоящия в събота мач с Левски от 12-ия кръг на първенството в Първа професионална лига, съобщават от пресслужбата на \"зелените\".От съображения за сигурност фенове с артикули на гостуващия клуб няма да бъдат допускани в секторите с привърженици на домакините, припомнят от клуба.Достъп до стадиона няма да имат лица в нетрезво състояние и такива, употребили наркотични вещества. Внасянето на остри и опасни за здравето предмети, както и използването на пиротехнически средства е абсолютно забранено.Достъпът с хладно и огнестрелно оръжие, както и спрейове със защитен газ, също е забранен. Стадион \"Лудогорец Арена\" разполага със система за видео наблюдение, благодарение на която нарушителите ще бъдат идентифицирани и предадени на органите на реда.В деня на мача феновете на Левски ще могат да си закупят билети единствено от касата на новия сектор \"Г\". Гишето отваря в 14.00 часа.ПФК Лудогорец обръща внимание на привържениците на гостуващия тим, че на входа на сектор \"Г\" има турникети и по тази причина е необходимо да спазват указанията на стюардите при влизането в сектора.В събота \"Лудогорец Арена\" ще отвори врати два часа преди началото на двубоя - в 18.00 часа. Всички фенове подлежат на щателна проверка по входовете. По тази причина клубът призовава привържениците да оказват съдействие на стюардите и органите на реда.ПФК Лудогорец приканва феновете да се възползват от предварителната продажба на билети и да дойдат на стадиона по-рано, за да се избегне струпване по входовете и да се облекчи пропусквателния режим.ПФК Лудогорец напомня, че за мачовете от Лига Европа и първенството на Първа лига на стадиона се влиза само срещу документ за самоличност, който трябва да бъде показан на органите на реда.Мaлолетните и непълнолетни лица под 18-годишна възраст ще бъдат допускани срещу попълнена декларация от придружител. Бланки могат да се вземат от касите на \"Лудогорец Арена\" и да се попълват стриктно, за да се улесни пропусквателния режим на стадиона непосредствено преди началото на мача.", "date": "2018.10.18", "title": "Сериозни мерки за сигурност в Разград за дербито Лудогорец - Левски"}
{"url": "https://offnews.bg/futbol/mladezhki-natcionali-se-opozoriha-sled-zaguba-690166.html", "text": "Настроението в лагера на младежкия национален отбор по футбол явно е било на макс след резила при гостуването на Люксембург в квалификациите за Евро 2019.Селекцията на треньора Антони Здравков - Сухия загуби с 0:1 и завърши на предпоследно място. Вместо да търсят причините за загубата от футболното джудже докато чакат полета си за България на летището във Франкфурт, трима от играчите решиха да се позабавляват.Георги Йомов от Славия, Ванцислав Керчев от Ботев Враца и Наско Милев от Витоша Бистрица взеха една количка за багаж и се повозиха пред погледите на слисаните пасажери. Те се похвалиха с изпълнението си в социалните мрежи, а във видеото се чува как подвикват към възрастни пътници \"Мърдайте! Хей, риза...старши\".Случката едва ли би се разчула, ако не беше собствената глупост на футболистите да публикуват изпълнението си, което идва след появата на надписа \"Локо Сф\" на оградата пред мемориала в Хирошима.Сега се чака реакцията на БФС, тъй като действията на триото уронват престижа на централата, ръководена от Борислав Михайлов.Съставът на България срещу Люксембург: Наумов, Атанасов, Керчев, П. Христов, А. Христов, Карабельов, Вутов, Юсеин, Стоев, Йомов, ЙордановКрайно класиране:1. Франция - 28 т. (24:6)2. Словения - 16 т. (14:12)3. Черна гора - 11 т. (15:15)4. Казахстан - 10 т. (13:18)5. България - 10 т. (10:11)6. Люксембург - 7 т. (7:21)Мачовете на младежите на България от квалификациите:България - Люксембург - 0:1България - Казахстан - 2:2Казахстан - България - 1:1Франция - България - 3:0България - Черна гора - 3:1България - Словения - 3:0България - Франция - 0:1Черна гора - България - 0:0Словения - България - 1:1Люксембург - България - 1:0", "date": "2018.10.18", "title": "Младежки национали се опозориха след загуба"}
{"url": "https://offnews.bg/nashite-avtori/denis-rizov-za-biznesa-svobodata-i-provalenata-balgaria-690171.html", "text": "\"Любов и свобода\"Каква е макрорамката на абсолютния политически и икономически минимум, от който се нуждае един бизнес, за да може да се развива нормално?Ако въпросът беше зададен на някой “мастит български бизнесмен”, отговорът в най-добрия случай би бил препис от някой учебник по макроикономика - и сигурно щеше да бъде принципно правилен и научно издържан. Без претенции да бъда изчерпателен, бих нахвърлил няколко неща, които се отнасят единствено за частния сектор, защото, както повечето българи, включително такива, които активно се занимават с управление (смях), не разбирам нищо от бизнеса на държавата, ако приемем, че такова нещо съществува.Спомни си Маргарет Тачър и нейното “There is no such thing as public money, only taxpayers’ money”.Или пък „where there is doubt, may we bring faith. And where there is despair, may we bring hope“?Това също. Но ето за какво говоря: необходимо е наличие на свободен пазар, нормални регулации, стабилна банкова система, минимална намеса на държавата в частния сектор и справедливи данъчни ставки, които позволяват на предприемачите да се развиват. Защото те, с данъците си, плащат голямата сметка в ресторанта на живота, наречен „републикански бюджет“. Има много видове макрорамки по света, които са продиктувани от манталитетите на различните народи, съчетани с наличие на исторически, географски и респективно икономически предпоставки - за да се развият такива, каквито ги познаваме днес.Има силно развити, средно развити и слабо развити икономики - и те никак не си приличат. От развитите икономики аз лично не разбирам тези в Далечния изток, не харесвам европейските и се опитвам да работя по правилата на северноамериканската. За средноразвитите икономики: всичко, което бих казал, би приспало и най-ревностните ти читатели, защото те се опитват да оцелеят в нещо като най-слабо развитата форма на подобна макрорамка. За слаборазвитите икономически общества бих казал, че просто нямат макрорамки. Тук може да се допълни, че поради географско-синоптично-температурни причини, има общества, където - каквато и рамка да се сложи, - на хората просто им е прекалено топло, за да се нагърбват с нещо толкова необятно като макрорамка.Ти си един от малкото примери за човек, доказал се в културата, който обаче е и свръхуспешен предприемач - и то в няколко напълно различни бизнеса. Съответно, за разлика от други бизнесмени, би трябвало имаш реален, практически поглед върху създаването на добра икономическа среда. Какво би направил в България, за да създадеш средата, в която искаш да работиш?Виж, аз съм рок-музикант, който се занимава с бизнес предимно за удоволствие. И успехите, които постигам, са плод предимно на готовност лесно да поемам рискове. Музикалната ми кариера и относителната популярност на групата са ми дали вид кредит на доверие в началото, когато започнах да се занимавам с бизнес. Но на въпроса какво бих направил: нищо. Нищо не бих могъл да направя вече. За да се разбере защо така смятам, може би е добре да се проследи как точно се получи днешната среда - за да стане ясно защо такъв като мен не само че не може да я промени, но и отдавна не желае. Условията в България в годините на промени след 1989 трудно биха могли да бъдат определени като благоприятни, но, от друга страна, тогава държавата беше практически девствена откъм пазарни ниши и повечето предприемчиви хора намериха разнообразни възможности да създават и печелят. Имаше един, бих казал, “див” период, в който почти всеки, когото познавах, ходеше с тефтер с оферти из София - и беше пълно с “търговци”.Пример: помня навлизането на микровълновите печки у нас в началото на 90-те. Всеки, който можа, нае пет квадрата помещение “на кьоше”, сложи в тях кафе машина и микровълнова, и с помощта на такъв вид инвестиция, малко хляб, шунка и кашкавал, се роди българската фаст фууд индустрия (смях). Не бяха малко и тези, които смело се хвърлиха в отваряне на кафенета и заведения за хранене. Оказаха се далновидни или просто са имали късмет, защото още от периода на турското робство в ДНК-то на повечето от нас явно е заложено да се събираме на по кафе и цигара, за да се оплачем от това колко трудно е да живееш добре, без да работиш много (смях). И до днес има доста добра икономическа среда за такъв тип заведения, макар законът за забрана на тютюнопушене в заведения леко да затруднява собствениците на такъв вид бизнес, не че хората спряха да пушат. По-скоро се роди икономическа възможност за проверяващите органи, и някакъв процент от печалбите преминаха от частния сектор в ръцете на държавната администрация. Последва периодът с кредитите - и търговците закупиха скъпи коли. Някои дори направиха ремонти на апартаментите си, макар това да не се вижда, когато обикалят дискотеките.Последва и структурирането на големи частни бизнеси, като някои дори оформиха неясни и за тях самите групи от сорта на Г-13, опитвайки се да монополизират един несъществуващ пазар. Оставените на улицата и ударили дъното спортисти, които вече нямаха какво да губят, си направиха мафиотски структури (ВИС-2), а за да не останат назад в хранителната верига, бившите структури си направиха няколко и те (СИК, 777 и други).След фалитите на банките и кредитните милионери, дойде периодът на лека реанимация на икономическата обстановка у нас - с въвеждането на валутен борд. Последвалото членство в НАТО и ЕС бяха много добри базови предпоставки за една по-добра икономическа среда. Имаше една-две години на възход, дори това беше лесно забележимо. Добър пример, който доказва просперитет и добра среда, е тогавашният бум на строителството.После дойде световната финансова и икономическа криза и всичко приключи. Такова нещо се отразява най-бързо и най-осезаемо в крехки икономики, каквато е българската. Но това за съжаление не беше всичко. Ние не успяхме да се възстановим и да просперираме. Според мен има няколко фактора, които попречиха това да се случи. Без да ги изреждам по важност, бих отбелязал следните: изтичането на огромен брой кадърни българи в чужбина. Голяма част от тях бяха качествени хора, които нямат време да чакат условията у нас да станат “нормални”.Изконният мързел на пост-комунистическите поколения, т.е. хората, живяли поне две петилетки в развит комунизъм. Тук бих добавил и онази непоправима надежда, в чиято основа има основно мързел, че някой “ще ни оправи”. Преживяхме истеричната надежда да ни оправи „Симеон 2“. По онова време ни оправи най-вече Велчев, с превалутирането на външния дълг от долари в евро.Почти сме преживели Борисов, който първо ни “оправи” журналистките, чак след това нас - и в момента работи по бедните и пенсионерите, макар и с индивидуален подход към всяка от трите “оправени” групи, а на хоризонта сякаш няма нов месия. Освен може би Слави Трифонов, който просто още не е сигурен дали ще му стане изобщо, че и той да участва в поредното оправяне на толкова амортизирано и многократно оправяно вече от кой ли не българско общество. (Забележка: еректилната дисфункция в политиката също се характеризира с невъзможност не само за постигане, но и за поддържане на ерекция за периода на акта).Неподготвените политици, които за жълти стотинки (кашета) подариха всички основни стопански сектори на чужди (небългарски) собственици.Изключително безхаберното отношение на държавата към образованието и културата, което доведе до днешното ниво на мислене и ценностна система, която пък на свой ред доведе на власт хора, горди, че са прочели 1 (една) книга.Има още много, но май ми стана скучно. И, както винаги, когато с теб заговорим за българска политика, изпитвам неистово желание да се къпя с много гореща вода. И накрая отговорът на въпроса ти: създавам среда, в която искам да работя на места, където има условия за такава.Правя всичко възможно да работя извън България, защото средата у нас не е добра за бизнеса ми. Патриотично харча в България, но вече не инвестирам. И не правя нищо специално по въпроса, защото това е работа на управляващите. Виж колко просто е могло да се каже (смее се).Продължава на 2 стр.", "date": "2018.10.18", "title": "Денис Ризов: за бизнеса, свободата и провалената България"}
{"url": "https://offnews.bg/temida/sadat-vav-varna-ne-pozvoli-da-se-obzhalva-reshenieto-za-dupkata-na-ger-690179.html", "text": "Общинарите във Варна не могат да обжалват решението на Общинския съвет да бъдат закупени трите декара в центъра на морската столица, собственост на бизнесмена Георги Гергов, реши Административен съд – Варна.Теренът, актив на дружеството \"ЦУМ-Варна\", беше оценен на 43,2 милиона лева. Преди седмица правителството отпусна необходимите средства на общината, за да закупи земята, по-известна като \"Дупката\".Общинските съветници във Варна Костадин Костадинов - председател на партия \"Възраждане\", и Григор Григоров са подали жалба в Административния съд срещу решението на ОС от 5 октомври общината да придобие златния терен. Според тях са допуснати фактически грешки при определянето на справедлива пазарна цена на имота.Съдът отхвърля жалбата им с аргумента, че решението е взето именно от Общински съвет - Варна, към чийто състав те принадлежат.Решението може да бъде обжалвано пред Върховния административен съд в 7-дневен срок.Собственикът на \"Дупката\" Гергов е бизнесмен от БСП, който е едни от водачите на вътрешнопартийната опозиция срещу Корнелия Нинова. Той притежава още столичния ЦУМ и пловдивския хотел Санкт Петербург.Парите вече бяха  с решение от 10 октомври.", "date": "2018.10.18", "title": "Съдът във Варна не позволи да се обжалва решението за Дупката на Гергов"}
{"url": "https://offnews.bg/politika/sanarodnitci-v-london-vrachiha-na-radev-petitcia-sreshtu-mafiotskoto-690168.html", "text": "Българи, живеещи в Лондон, връчиха на президента Румен Радев петиция \"срещу мафиотското управление на държавата\". Българският държавен глава е на тридневно посещение в столицата на Великобритания по покана на кралица Елизабет II.Пред българското посолство, преди да започне срещата на президента с наши сънародници, организатори на протеста “Срещу мафиотското управление на България” връчиха на президента петиция, подписана от 4000 българи, живеещи в България и чужбина.„Поздравявам ви, че водите най-важната битка - битката с апатията. Има много начини, по които ние трябва да търсим по-добро бъдеще, но това е първата важна стъпка – да излезем всички от апатията“, е казал президентът, цитиран от прессекретариата.С цялостната си дейност и работа сънародниците ни, живеещи във Великобритания, издигат името на България като страна с трудолюбиви, почтени и способни хора, на които може да се разчита, е заявил Радев на срещата, на която присъствали повече от 200 души. Румен Радев е отбелязал, че е внушителен не само броят на българите, които живеят във Великобритания, а и процентът на трудова заетост сред тях. “Благодаря ви, че разбихте един мит, че българите идват тук, за да се възползват от социални помощи. Напротив - статистиката показва, че вие давате голяма добавена стойност и принос към икономиката тук”, е казал пред сънародниците ни президентът. Българският държавен се обърнал и към студентите, които учат във Великобритания: \"Силно вярвам, че ще намерите мотивация да се върнете и да вложите своята енергия и талант за развитието на България, защото страната ни има нужда от хора като вас – високообразовани, интелигентни, събрали знания и опит в редица важни области\", е заявил той. Според него престоят на младите българи във Великобритания им помага да осъзнаят какво означават истинските демокрация, свободни медии, гражданска активност, ефективни, прозрачни и отчетни институции, които не достигат в една или друга степен в България. \"Ние разчитаме в България да се върне една важна за нас ценност – интелектуалният капитал, а това е вашият опит и експертиза, защото вие имате не само познания, вие носите и един вид друг вид обществени отношения\", казал още държавният глава.По темата за предстоящото напускане на ЕС от Великобритания президентът е заявил, че вярва, че ще се намери благоприятно решение, така че правата на сънародниците ни по никакъв начин да не бъдат ощетени. За това има консенсус във всички български институции, смята държавният глава.Румен Радев е посочил също, че посолството ни в Лондон започва подготовка за предоставяне на допълнителни консултации, за да могат сънародниците ни да получат статут на уседналост.По-рано през деня съпругата на президента Десислава Радева се срещна и разговаря с преподаватели от българските училища във Великобритания.", "date": "2018.10.18", "title": "Сънародници в Лондон връчиха на Радев петиция \"срещу мафиотското управление на България\""}
{"url": "https://offnews.bg/sviat/makedonia-zapochva-prisaedinitelni-razgovori-za-chlenstvo-v-nato-690193.html", "text": "Македония започва официално присъединителните преговори за членство в НАТО. Преговорите започват с посещение на членовете на Комисията за интеграция в НАТО и Работната комисия за взаимодействие в централата на НАТО в Брюксел днес и утре, съобщи МИА, цитирана от БТА. Македония официално получи покана за членство в НАТО през юли на срещата на върха на алианса в Брюксел, но условие за влизане в организацията е осъществяването на договора от Преспа с Гърция за името на Македония.С тази серия разговори в Брюксел Македония де факто отваря последната фаза в отношенията си с НАТО преди членството в алианса, посочва агенцията.", "date": "2018.10.18", "title": "Македония започва присъединителни разговори за членство в НАТО"}
{"url": "https://offnews.bg/obshtestvo/balgaria-niama-da-se-stopi-razhdaemostta-ni-e-normalna-no-do-2030-690192.html", "text": "Не, България няма да изчезне, няма и да се 'стопи'. Раждаемостта ни - противно на клишираните твърдения - не е апокалиптично зле. Но трябва да имаме предвид нещо и то е, че до 2030 г. съставът на населението ни ще е различен и 22% от него ще са роми.Това стана ясно при представянето на анализ за демографските тенденции в България до 2030 г., изготвен по поръчка на фондация \"Фридрих Еберт\" и представен днес от декана на Геолого-географския факултет на Софийския университет доц. Георги Бърдаров и доц. Надежда Илиева, цитирани от агенция БГНЕС.Решения има, но те изискват търпение. Едно от тях е образоването на ромските общности. Това вече се случва, например в Стралджа. Там работата на медиаторите води до 40% увеличение на децата в клас за 1 г.До 2030 г. 40% от населението на страната ще е съсредоточено в пет града: София, Пловдив, Варна, Бургас и Стара Загора, посочи доц. Надежда Илиева.След десетилетие трудоспособното население ще бъде не повече от 10%.", "date": "2018.10.18", "title": "България няма да се 'стопи' - раждаемостта ни е нормална, но до 2030 г. ромите ще са 22%"}
{"url": "https://offnews.bg/obshtestvo/na-6-mesta-v-stolitcata-ostavat-bez-voda-dnes-690150.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на водомерен възел в с. Железница налага спиране на водоподаването от 9:00 до 16:00 ч. на с. Железница.Реконструкция на уличен водопровод на ул. „Сава Михайлов“ в жк „Западен парк“ налага спиране на водоподаването от 10:00 до 22:00 ч. на ул. „Сава Михайлов“ от бл. 33А до бул. „Царица Йоана“.Във връзка с подмяна на спирателен кран на бул. „Мадрид“ в кв. „Подуене“ се налага спиране на водоподаването от 9:00 до 21:00 ч. на бул. „Мадрид“ от бул. „Евлоги и Христо Георгиеви“ до ул. „Черковна“ - четни номера.Монтаж на спирателен кран на бул. „Александър Стамболийски“ налага спиране на водоподаването от 9:00 до 18:00 ч. на бул. „Александър Стамболийски“ от бул. „Витоша“ до ул. „Княз Борис I“.Заради подмяна на сградно водопроводно отклонение на ул. 6 във вилна зона „Киноцентър“ се налага спиране на водоподаването от 10:00 до 17:00 ч. на ул. „Иван Богданов“ от ул. „Проф. Боян Пенев“ до ул. „Стилиян Чилингиров“. Изграждане на сградно водопроводно отклонение на ул. „Синчец“ в с. Негован налага спиране на водоподаването от 9:30 до 18:30 ч. в района на ул. „Емануил Александров“ от ул. „Училищна“ до ул. „Нов живот“.", "date": "2018.10.18", "title": "На 6 места в столицата остават без вода днес"}
