{"url": "https://offnews.bg/temida/desislava-ivancheva-i-biliana-petrova-izlizat-utre-pod-domashen-arest-694325.html", "text": "Отстраненият кмет на столичния район \"Младост\" Десислава Иванчева и заместничката ѝ Биляна Петрова ще излязат утре по обяд от ареста и в сила ще влезе мярката \"домашен арест\". Под домашен арест ще бъде пуснат и третият подсъдим по делото за подкуп в особено големи размери Петко Дюлгеров. Решението беше взето на 19 декември. Съдия Иво Хинков обаче посочи в определението, че мярката ще влезе в сила в 13.30 часа в събота. Прокуратурата внесе протест срещу промяна на мярката на тримата подсъдими пред апелативния спецсъд и направи искане за спиране на изпълнението на определението на Хинов.След това обаче изненадващо прокуратурата оттегли искането си и така мярката ще влезе в сила утре. Определението на Иво Хинов за изменение на мерките на тримата подсъдими бе съпроводено с разпореждане спрямо тях да се приложи електронно наблюдение чрез гривни, но от правосъдното министерство обявиха днес, че поради техническа невъзможност електронният мониторинг не може да се приложи.", "date": "2018.12.21", "title": "Десислава Иванчева и Биляна Петрова излизат утре под домашен арест"}
{"url": "https://offnews.bg/sviat/tereza-mej-moli-poliatcite-da-ostanat-vav-velikobritania-694308.html", "text": "Британският министър-председател Тереза Мей отправи послание към най-голямата диаспора във Обединеното кралство - полската. В него тя призовава поляците да не напускат страната след Брекзит.След среща с представители на полската общност в четвъртък тя даде пресконференция с полския премиер Матеуш Моравецки, в която подчерта огромния принос на общността към икономиката и обществото във Великобритания.Близо 1 милион поляци живеят там, приблизително още толкова посещават кралството всяка година.Мей увери, че основен приоритет за нея в преговорите по споразумението за Брекзит е бил запазването на правата на поляците и други граждани на страни от Европейския съюз да живеят и работят във Великобритания след като страната напусне ЕС.\"Моето послание към поляците е ясно: Вие може да останете и ние искаме вие да останете\", каза Мей на английски, а след това - и на полски.", "date": "2018.12.21", "title": "Тереза Мей моли поляците да останат във Великобритания"}
{"url": "https://offnews.bg/politika/kaloian-pargov-bsp-e-vav-vazhod-694307.html", "text": "Миналата година си пожелахме 2018-а да бъде година на възход, година на трупане на доверие и набиране на подкрепа за БСП - не само в София, но и в цялата страна. И го постигнахме. Завършваме годината с възходящ тренд. Вече сме с изравнена електорална подкрепа с ГЕРБ, макар някои социолози да се опитват да неглижират този резултат. Видимо БСП е във възход. И това се дължи на всички Вас, на всички членове и симпатизанти, на всички народни представители, на всички общински съветници, които през тази година неуморно работиха за тази подкрепа. Това каза лидерът на БСП – София Калоян Паргов по време на среща с актива на софийската организация. В събитието взе участие и председателят на НС на БСП Корнелия Нинова.Той пожела следващата година да бъде успешна в политически и партиен план за БСП.„Нека през следващата година да бъдем позитивни, доброто да лъха от нас и от нашите послания, да разтворим широко ветрилото - да потърсим и спечелим онази подкрепа, която ще ни донесе победата. Защото България го заслужава, София също го заслужава. София може да бъде различна, България може да бъде различна. Ние предлагаме точно това - нов, различен модел на управление, в който справедливостта и солидарността ще бъдат на първо място, изразени от нашите представители и в местен, и в национален план“, каза в заключение Калоян Паргов.", "date": "2018.12.21", "title": "Калоян Паргов: БСП е във възход"}
{"url": "https://offnews.bg/sviat/strelba-v-tcentara-na-viena-edin-chovek-e-ubit-obnovena-694309.html", "text": "Един човек е убит и един е ранен при стрелба в центъра на Виена. По първоначална информация стрелбата е започнала в ресторант в центъра на австрийската столица. В момента е в ход полицейска операция.Около 13:30 ч. в района на Лугек са открити двама души с огнестрелни рани, съобщиха от полицията.Районът около ресторанта е затворен. Полицията издирва стрелеца, който е избягал. В издирването се е включил и хеликоптер. Органите на реда обявиха, че стрелбата не е терористично нападение, а вероятно става дума за поръчково убийство. ", "date": "2018.12.21", "title": "Стрелба в центъра на Виена, един човек е убит (обновена)"}
{"url": "https://offnews.bg/kultura/andre-rijo-v-navecherieto-na-rozhdestvo-opitajte-se-da-si-badete-vkas-694305.html", "text": "\"Скъпи приятели, опитайте се да си бъдете вкъщи. Опитайте се да бъдете добри един с друг, да бъдете близо един до друг, да се забавлявате, танцувайте!” Това послание отправи към българската си публика маестро Андре Рийо.Майсторът на цигулката, който събира стотици хиляди на концертите си, може да живее където пожелае, но избира да остане в родния Маастрихт при съпругата си Марджъри, с която споделя романтичен замък от XV век - с колекция от пеперуди, великолепни градини и часовникова кула. Там събира и семейството си за Рождество.\"Пътувам по целия свят и работя здраво, за да дарявам музика и радост на хората, но за Рождество винаги съм си вкъщи - казва Андре Рийо. - Никога не съм бил далеч от семейството си по време на тези празници – особено сега, когато мога да виждам озарените лица на внуците си и тяхното възхищение, когато видят коледната елха и подаръците под нея”.Рийо и Марджъри имат двама сина и петима внука.Първият му спомен от Рождество е църковният хор. „Пеех сопрано. Бях на 6 години и бях най-високото сопрано в хòра”.Години след това Кралят на валса изнася своите традиционни коледни концерти в световните столици - Лондон, Париж, Виена. Репертоарът му включва 26 от най-прочутите мелодии за празника: White Christmas, Jingle Bells, The Christmas I Love, \"Свята нощ\", но винаги завършва с празничен концерт за своите съграждани в църквата „Св. Павел” в Маастрихт.На 8 юни 2019 г. Андре Рийо отново ще свири в София, в зала \"Арена Армеец\", за да танцуваме на неговите валсове и за да видим, че животът е прекрасен, без значение дали е празник, или не.", "date": "2018.12.21", "title": "Андре Рийо в навечерието на Рождество: Опитайте се да си бъдете вкъщи, да сте добри. Забавлявайте се, танцувайте!"}
{"url": "https://offnews.bg/politika/spored-tcvetanov-gerb-shtial-da-ima-dobar-rezultat-na-evrovota-694296.html", "text": "В момента мнозинството има обществена подкрепа и съм убеден, че ПГ \"ГЕРБ\" ще има добър изборен резултат, заяви лидерът на парламентарната група на партията Цветан Цветанов в отговор на новогодишното слово на почетния председател на ДПС Ахмед Доган.В речта си Доган призовава за сформирането на програмен кабинет с участието на всички парламентарни партии, за да се предотврати \"вътрешнопартийна имплозия\" при управляващите.Цветанов не се съгласи с мнението и подчерта, че в момента управляващите имат парламентарно мнозинство и по много въпроси се постига национален консенсус.Той също така изрази оптимизъм за предстоящите европейски избори, на които очаква резултатите на ГЕРБ да опровергаят притесненията на Доган. Според него демократично мислещите български граждани осъзнават важността на силна и обединена Европа и техният вот ще отрази нагласата им. Цветанов също така заяви, че за разлика от БСП, ГЕРБ внимава да е в синхрон с политиките на европейското си политическо семейство - Европейската народна партия.Цветанов упрекна БСП, които според него често се разграничават от политическите решения на Партията на европейските социалисти. Наскоро лидерът на БСП Корнелия Нинова отказа да посети конгреса на европейските социалисти с цел да изрази несъгласие с подкрепата им за Истанбулската конвенция и пакта за миграция на ООН. Той обаче похвали ДПС за \"национално отговорното им поведение\" в това отношение.Цветанов също така сподели, че според него Сергей Станишев ще бъде човекът, който ще промени подхода на социалистите и ще върне проевропейската визия на \"БСП за България\". ", "date": "2018.12.21", "title": "Според Цветанов ГЕРБ щял да има добър резултат на евровота"}
{"url": "https://offnews.bg/sviat/da-ne-nahranish-zhurnalistite-e-losh-znak-694312.html", "text": "На 20 декември президентът на Русия Владимир Путин даде ежегодната си пресконференция, която продължи около 4 часа.Журналисти от водещи медии коментират, че държавният глава е дал няколко отговора, които до днес е било трудно да се очакват. И свързват този факт с това, че Путин няма какво повече да губи. По-любопитни са обаче оценките им за колегията.Андрей Колесников от „Комерсант“ пише, че до него онзи ден седели категорични неудачници – отляво турски журналист, а вдясно китайски. Ето какво разказва той за „мега-събитието“ на годината:Както и останалите, те се пръскаха от невъобразимото желание да зададат въпрос. Това не беше смисълът на живота им, примерно, за този ден. Това беше смисъл на живота им като минимум изобщо за цялата им лична година. И, разбира се, не трябва да се твърди, че останалите се отнасяха към същата идея хладно. Работата не е само в плакатите, които журналистите донесоха със себе си.Една журналистка, например, която всички федерални канали снимаха с упоение, просто облече костюм на Снежанка, при това дрехата беше толкова вехта и съдрана, че самата колежка произвеждаше впечатлението за узряваща в нея тетка, която поради професионална непригодност е била изхвърлена от първото ѝ детско утро от собствения ѝ Дядо Мраз. Невъзможно е да се проумее как тази опърпана Снегурочка с шапка от мръсно-бяла изкуствена кожа и в тези ботушки, с някога рижа коса, победоносно напираща под накривената шапка, в този жалък и същевременно заплашителен вид, изобщо е била допусната да проникне на събитието. Но тя се е преоблякла в тоалетната, това го разбрах късно.И я питаха:-Какъв въпрос искате да зададете на президента?А тя с тежка въздишка:-Аз искам да задам въпрос за… Пфу… Аз искам да го питам…Да, в определен смисъл това беше закономерният финал на еволюцията на журналистите на тези пресконференции.Защо има толкова оператори, недоумяваше турският журналист, седнал до мен. А и наистина – защо? Нали на всички ще бъдат раздадени материали, при това безплатно? Но операторите стояха, окупирали входовете и всички задни редове, и даже не смятаха да си обяснят защо са там, и какво именно очакват.Но какво тук би могло да се случи? С безопасността се занимаваха така, както никъде не би било възможно, тъй като за няколко часа уж много случайни хора се оказаха близко до президента. И имаше момент, когато сътрудниците от спецслужбите, свикнали и способни да остават незабележими дори в подобна налудна тълпа, изведнъж принудително се маркираха: влезе президентът, журналистите си седяха, но нима те /сътрудниците/ биха продължили да седят при появата на Владимир Путин? И разбира се, изглеждаха странно и в същото време еднозначно: внезапно щръкваха, защото бяха на служба и нямаше сила, която да застави всеки от тях да не става прав.Владимир Путин от самото начало демонстрира някакво странно спокойствие, дали не и умиротворение, а аз даже не разбирах с какво е свързано това. Той накратко разказа за състоянието на икономиката, а то се оказа предсказуемо хубаво и стабилно. В залата все още беше повече или по-малко тихо, явно журналистите запомниха прозвучалата преди началото молба да не вдигат много нависоко плакати и да не крещят силно. Поради това те крещяха тихо.Това засягаше турския журналист и не касаеше тримата журналисти от тв канала ABC News зад гърба ми, които държаха плаката си високо и гордо, без да го изпускат нито за миг. И когато немладата рускоговореща дама, очевидно продуцент с основната и непосилна задача да се грижи за плаката, но ръцете ѝ не издържаха, тогава кореспондентът го поемаше и ритуално го подхващаше за минута-две и с облекчение го предаваше на млад човек, явно оператор британец, който пък криеше неголямата си видео камера, което на третия ред беше категорично забранено…Украинският журналист Роман Цимбалюк предложи на Владимир Путин да смени местоработата си, нарече жителите на Донбас роби на Русия и каза, че върховният главнокомандващ е дал заповед да се стреля по моряците. Путин остана спокоен: грубостта на журналиста не го трогна и отговорите му бяха хладнокръвни. От задните редове се чуваха крясъци, а тетката /че кой друг?/ остави плътното впечатление, че възприема всеки въпрос като лична обида /и това даже е разбираемо – нали не тя питаше/, но пък никой не я спираше. А Путин отново отговаряше подробно и някак безметежно.Кореспондентът на Life.ru зададе въпрос, какъвто държавните канали не биха:- А вие кога ще се ожените? И за кого?А аз си помислих, че едва ли някой друг отговор от тази пресконференция ще бъде запомнен от някого:- Като порядъчен човек някога ще трябва да направя това, длъжен съм, навярно.Т.е. тук Владимир Путин изрече твърде много истина, каквато от него до момента никога не бяхме чували. И може да се каже, че даже легализира личния си живот. Сега остава само да направи това.Ирина Петровская от „Новая газета“ отбелязва 8-минутното закъснение на главния герой от собствената му пресконференция: \"Щастие е, че новогодишното обръщение на президента към нацията се записва по-рано. Иначе и Новата година би пристигала при руснаците не тогава, когато часовникът отброява 12 ч., а когато държавният глава благоволи да се покаже пред камерите. Впрочем, нашият народ, както и акредитираните журналисти, е търпелив. Ще почака\".Хронометърът, отчитащ последните минути и секунди преди появата на президента в залата, показва обяд. Започва ново отброяване. ТВ каналите вече се задъхват, всички заготовки са използвани, а Герман, т.е. Путин, още липсва. И хората с железни нерви на брой 1702 души седят и в пълна тишина очакват съдбоносната среща. Добре е, че са на топло и са нахранени в бюфета.„Самият формат на общуването на „царя с поданиците“ е пределно унизителен за всички в държавата и остарял още при раждането си. Той е оскърбителен във всеки детайл, като се започне от селекцията на присъстващите и се свърши с цялото безсмислие на очакванията на всички. Царят не може да отговори и на минимална част от въпросите, но желанието му да се хареса унищожава всички светли надежди на обществото. Докато съществува такъв ритуал на самоунижение, в страната никой няма право на нещо достойно“, пише Павел Шумкин във форума на „Новая газета“.Александър Телков коментира, че това напомня за партийно събрание – защо, за какво, заради какво, безполезно изгубено време.", "date": "2018.12.21", "title": "Да не нахраниш журналистите е лош знак"}
{"url": "https://offnews.bg/futbol/v-germania-sashto-igraiat-pri-tezhki-zimni-uslovia-video-694306.html", "text": "В мачовете от последните кръгове на Първа лига много често се използваха изрази, като \"тежки атмосферни условия\", \"сибирски студ\" и подобни. В няколко срещи видимо обстановката на терените не беше никак приятна за игра. Футболистите се пързаляха, падаха и ставаха, а вратарите бяха пред замръзване.Най-пресен е примерът с двубоя между ЦСКА и Ботев Пловдив (2:1) на \"Българска армия\" в неделя. Срещата трябваше да стартира в 17:30 часа, но заради падналия сняг в София мачът започна с 90 минути закъснение.Домакините положиха огромни и похвални усилия да приведат терена в нормален вид, но въпреки това двата тима бяха максимално затруднени от тежките условия.Е, това не се случва само по нашите терени. Много често за пример се дава Германия, която разполага с прекрасни стадиони, които имат системи за отопление, дренаж и какво ли още не. Да, но повече от ясно е, че когато Майката природа се ядоса, няма какво да я спре.Германците очевидно също са зимно настроени, след като каналът на Бундеслигата в сайта за видео споделяния YouTube публикува видео с 10-те най-красиви голове, които са отбелязани в тежки зимни условия.", "date": "2018.12.21", "title": "В Германия също играят при тежки зимни условия (видео)"}
{"url": "https://offnews.bg/obshtestvo/zaplasheniat-ot-ekstraditcia-zheliaz-andreev-dari-nabranite-za-nego-sr-694313.html", "text": "Заплашеният от екстрадиция в САЩ български гражданин Желяз Андреев дари набраните в кампанията за него 4 485 лв. за изграждане на Къща на децата, съобщи Национална мрежа за децата, чийто е и проектът за къщата.Средствата бяха събрани през първото полугодие чрез онлайн кампания, организирана от семейството на Желяз с помощта на националния омбудсман Мая Манолова. Те трябваше да послужат за адвокатска защита на Желяз в САЩ. Още тогава близките му увериха, че ако такава не се наложи, сумата ще бъде дарена на НМД, което днес стана факт.\"Щастлив съм, че в навечерието на Рождество Христово аз, близките ми и всеки един българин, който допринесе за събирането на сумата в дарителската сметка, имаме възможност да подпомогнем осъществяването на проекта “Къща на децата“ - каза Андреев. - Удовлетворен съм, че не се наложи тази сума да бъде използвана по първоначалното ѝ предназначение. За мен, а вярвам и за всички българи, които застанаха до мен в най-тежките моменти, е удоволствие да знаем, че тези средства са инвестиция в най-ценния ресурс на България – децата. Инвестицията в децата ни и в тяхното образование, е това, което ни прави по-добри като личности и по-силни като общество.“Изпълнителният директор на НМД Георги Богданов изрази радостта си от благоприятното развитие на казуса - . Той благодари на Андреев и семейството му, на всички индивидуални дарители и поздрави българските власти за навременната им реакция.След дарението проектът за изграждане на Къщата е с 4 485 тухли по-близо до реализирането си, коментират от НМД.Проектът за изграждане на Къща на децата започва през 2016 г. Той предвижда създаването на модерно пространство, което да бъде център за обучение и развиване на умения, които ще са необходими за превръщането на децата в успешни хора и лидери. Тя ще е отворена за деца от цялата страна, ще осигурява възможности за обучение и на децата, излизащи от домове или приемна грижа.\"От Национална мрежа за децата вярваме, че всяко българско дете заслужава подкрепа, за да реализира пълния си потенциал и най-добрите си възможности. Инвестирайки в знаещи, можещи и уверени деца, ние инвестираме в бъдещите активни граждани на България. Защото промяната в едно дете променя България\", пишат от НМД.", "date": "2018.12.21", "title": "Заплашеният от екстрадиция Желяз Андреев дари набраните за него средства за изграждането на Къща за децата"}
{"url": "https://offnews.bg/sviat/tragedia-za-chehia-i-polsha-vzriv-v-mina-ubi-13-i-rani-10-dushi-694301.html", "text": "Трагедия сполетя Чехия и Полша в навечерието на Рождественските празници.Взрив на газ гризу във въгледобивна мина в Североизточна Чехия уби най-малко 13 души и рани още 10 души, предадоха Би Би Си и Ройтерс, като цитираха официална информация от властите в страната.11 от загиналите миньори са поляци, двама са чехи, каза говорителят на компанията Иво Целеховски, пред AFP.Експлозията е станала в късния следобед в четвъртък на дълбочина 880 метра в мината ЧСМ (CSM). Тя се намира близо до град Карвина, а той - на около 300 км източно от столицата Прага. Мястото е близо до границата между Чехия и Полша.Двама от ранените миньори са били откарани с тежки изгаряния в болница в град Острава. Единият е в критично състояние, другият - в стабилно, предава БТА. Трети е в болницата в Карвина. Останалите седмина са получили помощ на място.Спасителната операция - провеждана от чешки и полски спасители - започна при много опасни условия и в момента е преустановена заради риска от нови взривове.\"За съжаление, достигнахме точка, отвъд която е невъзможно да продължим напред, защото гори пожар и има нулева видимост\", каза управляващият директор Болеслав Ковалчик, цитиран от Би Би Си.Министър-председателите на Чехия и Полша - Андрей Бабиш и Матеуш Моравецки - днес ще посетят мината.\"Взривът е огромна трагедия\", написа Бабиш в Туитър.Днешният ден в чешкия парламент започна с минута мълчание в памет на жертвите.В Полша 23 декември, неделя, е ден на национален траур.", "date": "2018.12.21", "title": "Трагедия за Чехия и Полша: взрив в мина уби 13 и рани 10 души"}
{"url": "https://offnews.bg/politika/pravitelstvoto-predlaga-da-kupim-iztrebiteli-f-16-ot-sasht-694315.html", "text": "Работната група, която оценяваше офертите за избор на изтребители, се е спряла на предложението за купуване на F-16 от САЩ. Докладът за избор на нови изтребители беше внесен днес в Министерския съвет. Докладът съдържа обобщение на оценките и анализите на офертите, постъпили от страните участници в  процедурата. Предлага се парламентът да възложи на правителството да започне преговори със САЩ за купуването на изтребителите, обяви зам-министърът на отбраната Атанас Запрянов пред журналисти. В общата част на доклада съвместната работна група е констатирала, че на изискванията за административно оформяне отговарят предложенията на Италия – Eurofighter1 , САЩ – F16 и Швеция с JAS – 39СD „Gripen“. Извършената проверка е показала, че предложенията на САЩ за F-18 не отговарят на изискваната структура и не съдържат необходимата информация, която позволява анализ и оценка, обясни Запрянов.\"Предоставяните предложения не съдържат достатъчна информация за оценка на разходите за жизнения цикъл, което да позволи прилагането в пълен обем на методика за избор на оптимален вариант за реализация на проект – придобиване на нов тип боен самолет. Второ, независимо от усилията на политико-военната група и на съвместната работна група – голяма част от липсващата информация, въпреки проведените разговори, водените преписки, включително проведените на 14 декември в МО срещи, не позволи да съберем изцяло необходимата информация“, каза той.По думите му и при трите предложения необходимата инфраструктура остава ангажимент на българската страна.Той поясни, че предложенията на Италия и Швеция обвързват доставката на самолети с доставка на България по договори с трети страни. В края на миналата седмица премиерът Бойко Борисов определи американските самолети за \"значително по-добри от всички останали\".В същото време преди дни американският държавен секретар Майк Помпео каза, че САЩ са готови да \"нагодят окончателните параметри на потенциална продажба на изтребители F-16 към бюджетните и оперативни изисквания на България\".\"Изборът на самолет не го прави министърът на отбраната, той е посредник\", беше коментарът на военния министър Красимир Каракачанов по повод избора.\"При постигане на резултатите, които нас ни интересуват като авиация и МО, следва предложение за подписване на договор, който трябва да бъде изготвен от четирима министри. Ако то бъде одобрено от МС, следва ратификация натози договор от НС\", допълни Каракачанов.", "date": "2018.12.21", "title": "Правителството предлага да купим изтребители F-16 от САЩ"}
{"url": "https://offnews.bg/politika/mustafa-karadaja-imame-nuzhda-ot-lideri-kato-dogan-takiva-se-razhdat-694302.html", "text": "Лидери като г-н Доган на 100 години веднъж се раждат. Ние като държава имаме нужда от такива лидери.Това заяви председателят на ДПС Мустафа Карадайъ в поредния коментар, предизвикан от новогодишното слово на почетния председател на партията Ахмед Доган. Въпреки това Карадайъ отказа да изрази мнение за идеята за програмното правителство, която Доган предложи в речта си. Карадайъ още допълни, че въпреки че от партията преди са говорили за предсрочни избори, за тях е по-важно да се постигне промяна в политиката на парламентарните партии. В отговор на твърдението на Валери Симеонов, че има сделка между ГЕРБ и ДПС за прокарването на Закона за вероизповеданията, Карадайъ заяви, че националистите са преекспонирали темата.Запитан дали от партията ще засвидетелстват по-силна подкрепа за управляващите в резултат на притесненията на Ахмед Доган за тяхната вътрешна стабилност, Карадайъ отказа да даде категоричен отговор. Нужно е да дадем своя принос в подкрепа на държавата, държавността и гражданите, каза лаконично той.", "date": "2018.12.21", "title": "Мустафа Карадайъ: Имаме нужда от лидери като Доган, такива се раждат веднъж на 100 години"}
{"url": "https://offnews.bg/futbol/levski-triabva-da-plati-nad-2-miliona-leva-do-kraia-na-fevruari-694320.html", "text": "Изпълнителният директор на Левски Красимир Иванов успокои феновете на \"сините\", че няма да има никакъв проблем с лицензирането за УЕФА. Шефът на 26-кратните шампиони на България пусна официалната позиция на клуба, който бил наясно със задаващата се глоба на УЕФА и изискванията на европейската футболна централа за лиценциране.Сумата, която ръководството на Левски трябва да плати, за да получи право на участието в евротурнирите от УЕФА, е малко над два милиона лева (1 040 000 евро), информира Sportal.bg. Голяма част от тези пари са дългове на клуба към НАП, а останалите са дължими суми към футболисти.\"Сините\" трябва да изчистят задълженията си до 28 февруари 2019 година. Освен това от УЕФА наложиха глоба на Левски в размер на 100 000 евро, която при всички положения ще трябва да се плати от Спас Русев.Ето съобщението на Левски, а изводите защо от \"Герена\" премълчаваха това, което им е било ясно от повече от месец, си направете сами:", "date": "2018.12.21", "title": "Левски трябва да плати над 2 милиона лева до края на февруари"}
{"url": "https://offnews.bg/sviat/ubitiat-vav-viena-e-chernogorski-mafiot-694319.html", "text": "Убитият в центъра на Виена днес е част от черногорската мафия, съобщи австрийският в. \"Дер щандарт\". В австрийската столица днес бяха простреляни двама души, единият от които почина от раните си. Стрелбата е станала пред известния ресторант \"Фигълмюлер\". Стрелецът избяга, а полицията все още го издирва. Органите на реда обявиха, че нападението не е терористично, а най-вероятно става въпрос за поръчкото убийство. Извършителят е произвел пет изстрела, а мишената му са били именно двамата простреляни. Предполага се, че раненият също е член на черногорската мафия. Очевидец на стрелбата, представил се като литовски журналист, разказа пред телевизия OE24, че е чул няколко изстрела и е видял двама души да лежат на земята. До тях се намирал друг мъж, който казал нещо на славянски език на един от ранените. Според управителя на ресторанта, пред който е станала стрелбата, тримата мъже са обядвали в заведението и излезли спокойно, след което се чули изстрелите. ", "date": "2018.12.21", "title": "Убитият във Виена е черногорски мафиот"}
{"url": "https://offnews.bg/sviat/getuik-otnovo-zatvori-za-90-minuti-zaradi-dron-obnovena-694321.html", "text": "Полетите на лондонското летище \"Гетуик\" отново бяха спрени за кратко заради засечен дрон.Работата на летището беше възстановена преди няколко часа, след като то беше затворено в сряда вечерта, когато в периметъра му забелязани дронове. Над 120 000 пътници бяха блокирани заради спирането на полетите на едно от най-натоварените лондонски летища. Днес отново се наложи то да бъде затворено за около 90 минути заради забелязан дрон. Говорител на летището обяви, че има сигнали за забелязан дрон, които се проверяват. До изясняване на въпроса обаче полетите на \"Гетуик\" бяха спрени, съобщи Би Би Си. Самолети бяха принудени да кръжат над летището, тъй като не можеха да кацнат. Полицията в Съсекс е започнала разследване. По закон не позволено дрон да лети на 1 км от границата на летището или над 120 метра заради риска от сблъсък със самолет.", "date": "2018.12.21", "title": "Гетуик отново затвори за 90 минути заради дрон (обновена)"}
{"url": "https://offnews.bg/futbol/uefa-izhvarli-levski-ot-evropa-694316.html", "text": "Левски е изваден от евротурнирите за следващите два сезона, съобщи УЕФА на официалната си страница. Малко по-късно новината бе свалена от страницата от английската версия страница на УЕФА, но я има на френската и португалската.Според публикацията \"сините\" няма да могат да участват в Европа през сезон 2019/2020 и 2020/2021, ако до 28 февруари 2019 година не успеят да докажет, че са платили просрочените си задължения към 30 септември 2018 година.Клубът е глобен и със 100 хил. евро. Левски беше застрашен и с отнемане на точки в Първа лига заради забавено плащане към бившия футболист Дъстли Мюлдер. На него му беше платено обаче в последния възможен момент и заплахата сякаш отпадна. Новината е шок за синя България, тъй като управниците на \"Герена\" твърдяха, че клубът има дългове, но те се облужват и лицензът не е застрашен.", "date": "2018.12.21", "title": "УЕФА изхвърли Левски от Европа"}
{"url": "https://offnews.bg/obshtestvo/mvr-predupredi-da-se-pazim-ot-krazhbi-po-praznitcite-694326.html", "text": "МВР предупреди, че кражбите се увеличават по празниците. От полицията предупреждават да пазим вещите си в градския транспорт и на обществени места. Не е добре да се оставят големи суми и ценности вкъщи, допълват от полицията. Оттам съветват още да не споделяме плановете си за празниците с непознати и да внимаваме с телефонните измами. „По отношение на телефонните измами, предупреждаваме гражданите да не се доверяват на обаждания на непознати и да не им дават пари и лични вещи“, посъветва заместник-началникът на отдел \"Криминална полиция\" комисар Димитър Кошов.От МВР са засилили контрола на местата, където се продават и използват пиротехнчески изделия. „Достъпът на деца до пиротехника трябва да се ограничи, както и внимателно да се чете инструкцията за начина им на употреба“, предупредиха оттам. Очаква се засилен трафик на всички изходи на София, затова на всички изходи ще има по два екипа, които ще пускат зелена вълна за всички, които напускат столицата. До всички молове също ще има наши екипи, които ще регулират движението, защото там трафикът е изключително засилен през последните дни“, заяви началникът на отдел „Пътна полиция“, СДВР комисар Тенчо Тенев. Той посочи, че през почивните дни ще има засилено полицейско присъствие и ще се следи за недопускане на водачи, употребили алкохол, наркотични вещества. Ще има контрол и на скоростните режими.Началникът на отдел „Пътна полиция“ - ГДНП комисар Росен Рапчев съобщи, че по график, утвърден от АПИ от днес започва спиране на движението на товарни автомобили от 16 до 20 часа. Създадена е организация максимален брой служители на Пътна полиция да подпомагат трафика на 21, 26 и 28 декември, 2018 г. и 1 януари 2019 година, увери комисар Росен Рапчев. „Екипи на пътна полиция ще бъдат разположени на изходите на големите градове, както и по основните автотрасета. Те основно ще регулират, но и ще санкционират нарушителите. „В самите почивни дни усилията ще са насочени по линия на контрола за алкохол, наркотични вещества, скорост и управление на МПС от неправоспособни водачи“, допълни той. Рапчев каза още, че при очакваното влошаване на времето, е създадена организация за спиране на движението на товарните автомобили. Предвидено е и спиране на товарните автомобили, дори на места, където няма проблем с движението, за да не навлизат в съседна област, където има затруднение.", "date": "2018.12.21", "title": "МВР предупреди да се пазим от кражби по празниците"}
{"url": "https://offnews.bg/kultura/exit-podariava-na-pritezhatelite-na-bileti-dostap-do-oshte-dva-festiva-694314.html", "text": "EXIT, един от водещите световни фестивали, не само с звездния си състав, разпределен на 20 сцени и още 20 зони в зашеметяващата крепост Петроварадин, е известен със добрата си цена.Освен изгодните си билети, EXIT предоставя на притежателите на билети за фестивала още един слънчев подарък по случай предстоящите празници, допълвайки го с билети за своите два други плажни фестивала на Адриатическо море.Фестивалът Sea Star е първият, който открива летния сезон в Хърватия през уикенда от 24-25 май, а Sea Dance, го закрива в края на август в Черна гора. Ваканционното предложение е валидно и за всички, които вече са закупили билети за следващия EXIT, както и за тези, които ще го направят до края на годината. За някои от щастливците, EXIT ще подари и престой и локални трансфери за фестивалите Sea Star и Sea Dance! След закупуването им всички притежатели на билети за EXIT трябва само да подадат заявка за двата плажни фестивала на Exit в периода от 1 до 28 февруари през уеб сайта на exitfest.org, след което ще получат електронните си билети по електронната си поща.Билети за EXIT можете да намерите на адрес: exitfest.org и www.bilet.bg, а за тези, които искат да ги обединят с настаняване и локален трансфер, има и пакети от €135. Стандартното настаняване е фестивалният лагер, който се намира на пясъчния плаж в Нови Сад, до река Дунав, докато хотели могат да бъдат резервирани чрез официалната туристическа агенция на EXIT на exittrip.org.След като спечели титлата „Най-добър европейски фестивал“ на Европейските фестивални награди (EFA) 2017, EXIT бе избран за втора поредна година за наградата „Take a Stand“ за социална активност в EFA 2018. Фестивали, организирани от екипа на EXIT, също са избрани сред най-добрите фестивали в Европа: Босненският фестивал 84 е избран за най-добър нов фестивал заедно с грузинските Echowaves, докато Фестивалът Sea Dance отново се нарежда сред най-добрите в средната категория.Фестивалът EXIT ще се състои между 4 и 7 юли 2019 г. в крепостта Петроварадин в Нови Сад, Сърбия и вече са обявени първите групи, включително рок гигантите The Cure, една от най-впечатляващите рок банди към днешна дата Greta Van Fleet, водещ световен DJ дуото, Dimitri Vegas&Like Mike, Phil Anselmo & The Illegals, които ще изпълняват ексклузивен набор от песни на Pantera. Първите участници включват и Sofi Tukker, тандемът от Ню Йорк, който завладя света, метъл дивата Tarja Turunen, ska бандата The Selecter, както и банди като Arcturus, Entombed A.D, Peter и Test Tube Babies и Total Chaos.След огромния фестивал, който бе EXIT Freedom през 2018 г. и събра над 355 000 души в пет страни от региона, EXIT Tribe 2019 ще събере 6 фестивала на 6 места в пет различни страни: EXIT в Нови Сад, фестивала 84 на Яхорина, Sea Star в Умаг, Revolution в Тимишоара, Sea Dance в Будва и No Sleep в Белград. Датите на фестивалите, както и допълненията към серията и първите потвърдени участници за другите фестивали от EXIT Tribe ще бъдат обявени скоро.", "date": "2018.12.21", "title": "EXIT подарява на притежателите на билети достъп до още два фестивала"}
{"url": "https://offnews.bg/sviat/pone-51-dushi-sa-raneni-na-protestni-aktcii-v-katalunia-694317.html", "text": "Най-малко 51 души пострадаха днес в испанската автономна област Каталуния по време на протестни акции срещу централното правителство на Испания, съобщи в Туитър регионалната служба за бърза помощ, цитирана от ТАСС и БТА.По нейни данни поне 30 от ранените са служители на реда.В цяла Каталуния днес се проведоха митинги и протестни акции заради изнесеното заседание в Барселона на министерския съвет на Испания начело с премиера Педро Санчес.Демонстрантите блокираха уличното движение и издигат барикади.Периодично на регионалната полиция \"Мосос д'eскуадра\" се налагаше да използва сила срещу протестиращите, които се опитаха да разкъсат полицейския кордон и хвърляха предмети по униформените служители.До момента са задържани 11 души.", "date": "2018.12.21", "title": "Поне 51 души са ранени на протестни акции в Каталуния"}
{"url": "https://offnews.bg/obshtestvo/bhk-kam-deputatite-uvazhete-vetoto-na-prezidenta-za-48-chasovia-arest-694286.html", "text": "Българският хелзинкски комитет призова народните представители да уважат ветото на президента Румен Радев върху промените в Наказателния кодекс, които предвиждат задържане на лица до 48 часа без да бъдат уведомявани близките им.Според организацията това е връщане назад от досегашната уредба, която изисква незабавно уведомяване на семейството при желание на задържания по Закона за МВР, както и когато е определена мярка за неотклонение „задържане под стража“.Ето и цялата позиция на БХК:През последните дни в публичното пространство тече активен диалог относно въвеждането на така наречения „таен арест“ – възможност, чрез промени в Наказателно-процесуалния кодекс, да бъде отложено уведомяване на близки на задържано лице за неговото задържане. На правен език това отлагане се нарича „дерогация“, и в конкретния случай се фиксира на 48 часа за пълнолетните и 24 часа за непълнолетните лица. Промените целят ограничаване на евентуално изтичане на информация от задържаното лице, която може да възпрепятства разследването или да провокира други противоправни действия, и се представят като част от процеса по транспониране на Директива 2013/48/ЕС на Европейския парламент и на Съвета относно правото на достъп до адвокат и на уведомяване на трето лице при задържане.Тази директива е част от директивите на Пътната карта за укрепване на процесуалните права на заподозрени лица или на обвиняеми и подсъдими в наказателното производство. Тя трябваше да бъде транспонирана още през ноември 2016 г.Нововъведената норма предизвика реакцията на президента на Република България, който наложи вето върху спорната разпоредба на § 7, т. 5, б. „в“ и т. 19 от ЗИД НК, като основен мотив е, че текстът ѝ не очертава кръга на лицата и на конкретните престъпления, за които може да се отлага уведомяването.В опит да разясни ситуацията на българските народни представители, организацията изпрати становище до Парламента. Абсурдността на тази уредба се състои във възможността за дерогация на уведомяването след постановяването на мярка за неотклонение „задържане под стража“. Най-често тази мярка се постановява от съда след като лицето първо е било задържано за 24 часа по Закона за МВР, и след това с прокурорско постановление за нови 72 часа. Законът за МВР, чиито разпоредби регулират полицейското задържане, обаче е категоричен – „За задържането [за 24 часа] съответният орган е длъжен незабавно да уведоми лице, посочено от задържания“ (чл. 72 ал. 6). Това задължително изискване да бъде уведомен близък (трето лице) незабавно след задържането не е обект на гласуваните промени, съответно не подлежи на отлагане при никакви обстоятелства.След като това уведомяване се е осъществило по изискване на Закона за МВР, с измененията в Наказателно-процесуалния кодекс най-неочаквано се въвежда възможност за отлагане с 48 часа на уведомяването след определяне на мярка за неотклонение „задържане под стража“ (т.е. 96 часа след началото на полицейското задържане). Трудно е да си представим по-абсурдна уредба в наказателния процес.Така или иначе, това е връщане назад от досегашната уредба, която изисква незабавно уведомяване на семейството при желание на задържания по Закона за МВР, както и когато е определена мярка за неотклонение „задържане под стража“.Подобно връщане назад, при това в ситуация, в която нито една от директивите на Пътната карта не е напълно транспонирана в българското законодателство, изисква много сериозно обосноваване. Такова обаче не виждаме в мотивите към законопроекта. Освен това, разпоредбата на чл. 14 от Директива 2013/48/ЕС, гласи: „Нищо в настоящата директива не се тълкува като ограничение или дерогация от което и да е от правата и процесуалните гаранции, предоставени съгласно Хартата, ЕКПЧ и други разпоредби на международното право в тази област или правото на държава членка, която осигурява по-високо ниво на защита.“ Тоест, транспонирането на директивата следва да запази постигнатото по-високо ниво на защита като стандарт на национално ниво.По горните причини би било разумно да се уважи ветото на президента на Република България и да се премахне възможността за отлагане на уведомяването на трети лица след определяне на мярка „задържане под стража“.", "date": "2018.12.21", "title": "БХК към депутатите: Уважете ветото на президента за 48-часовия арест без уведомяване"}
{"url": "https://offnews.bg/politika/borisov-otiva-na-sreshta-s-liderite-na-gartcia-rumania-i-sarbia-694287.html", "text": "Премиерът Бойко Борисов ще бъде на посещение в Белград, където ще участва в четиристранна среща на високо равнище между България, Гърция, Румъния и Сърбия.На 21 и 22 декември премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.В делегацията на министър-председателя в Белград ще бъде министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на световното първенство по футбол през 2030 г.", "date": "2018.12.21", "title": "Борисов отива на среща с лидерите на Гърция, Румъния и Сърбия"}
{"url": "https://offnews.bg/112/otkradnaha-sluzhebnata-kola-na-shefa-na-agentciata-za-podslushvania-694290.html", "text": "Откраднаха служебната кола на шефа на Държавната агенция „Технически операции” Цветан Китов.Това е станало в нощта срещу понеделник. Крадците все още се издирват, уточниха от МВР, цитирани от bTV.„Отнет е автомобил, който е собственост на юридическо лице – Държавната агенция „Технически операции”. Образувано е досъдебно производство, което се води и се разследва в Трето районно на СДВР”, каза директорът на ГД „Национална полиция” Христо Терзийски.", "date": "2018.12.21", "title": "Откраднаха служебната кола на шефа на агенцията за подслушвания"}
{"url": "https://offnews.bg/112/falshivi-diplomi-za-visshe-obrazovanie-v-shumen-varveli-mezhdu-2000-i-694288.html", "text": "Полицията в Шумен успя да разбие схема за продажбата на фалшиви дипломи за средно и висше образование. Оперативните действия започнали преди повече от два месеца, когато служители от Криминална полиция в РУ - Шумен тръгнали по следите на престъпната схема, която била движена от жители на Шумен. При разплитане на случая криминалисти установили, че набирането на „клиенти“ ставало чрез интернет сайт с посочен за връзка телефон и имейл адрес. В контакт с потенциалните клиенти фалшификаторите обяснявали, че имат лоби в Министерството на образованието и науката и че след заплащане на съответната сума документът ще бъде легализиран и вписан в регистър.Цената на диплома за средно образование варирала между 1500 – 1800 лева, а за висше - между 2000- 2500 лева.Поръчителите, около 60 души от цялата страна, пращали снимка и лични данни. Получавали документа в посоченото от тях населено място чрез куриерска фирма с наложен платеж. При проведените оперативни действия било изяснено, че от престъпната дейност била реализирана значителна „печалба“ .За времето от 11 до 20 декември, под надзор на прокурор от районната прокуратура в Шумен, са проведени множество процесуално-следствени действия. За изясняване на съпричасността към незаконната дейност са задържани и разпитани осем местни жители.В хода на разследването са проверени частни имоти в Шумен и още три града в страната. На един от адресите била открита компютърна, сканираща и печатна техника, множество магнитни носители и бланки за удостоверителни документи. В друго жилище, обитавано от 47-годишния криминално проявен за хазартна дейност и кражби мъж и 17-годишния му син, била намерена неистинска лична карта, ползвана за пращане на документи и получаване на парична сума от наложен платеж.Открити били и 42 грама суха листна тревна маса, която при направения полеви наркотест реагирала на канабис. От останалите адреси са иззети преносими компютри, мобилни апарати. Задържани и разпитани по случая са осем души – на възраст от 17 до 48 години, привлечени са като обвиняеми. При последвали действия от територията на страната са иззети над 30 дипломи за завършено средно и висше образование. Продължава издирването на останалите, които са придобили неистински документи за завършено образование. Назначени са множество експертизи.Работата по документиране на престъплението по чл. 308 ал. 5 от НК продължава под ръководството на прокуратура.", "date": "2018.12.21", "title": "Фалшиви дипломи за висше образование в Шумен вървели между 2000 и 2500 лв."}
{"url": "https://offnews.bg/obshtestvo/emblematichnata-matematicheska-gimnazia-v-ruse-ostana-bez-direktor-ob-694275.html", "text": "Директорът на Математическа гимназия \"Баба Тонка\" - Русе обяви, че напуска училището в знак на несъгласие с политиката на началника на Регионалното управление на образованието д-р Росица Георгиева. Митко Кунчев огласи решението си вчера в .\"Напуснах МГ „Баба Тонка“ за да изпълня моралния си дълг\", пише Кунчев и пояснява, че причината е \"категорично и принципно несъгласие с неговите () разбирания за развитието на образованието в Русе\".Той твърди, че за началничката \"резултатите от обучението не са важни\", че тя смята, че \"няма нужда да се интересува от мнението на родители и учени за планиране на план-приема\". Протестира, че е има само една математическа паралелка с прием след седми клас (общо паралелките са 4), а езиковите паралелки в Английската гимназия са пет. Твърди още, че \"началникът намалява приема в училище на една смяна и не намалява приема в училища на две смени\", че \"началникът не признава критериите за планиране на приема посочени в Наредба 10. Аз настоявам законът и наредбите да спазват\", както и че \"началникът твърди, че на Русе му трябват хлебари, шивачи, готвачи и т.н., а не инженери, програмисти, лекари, учители и други подобни\".В края пише, че \"децата и родителите могат най-добре да планират бъдещето си и затова нямат нужда от началника на РУО\".OFFNews се свърза с д-р Росица Георгиева, за да потърси нейната позиция по отправените обвинения.Оказа се, че Митко Кунчев е подал заявление не за напускане, а за ранно пенсиониране, считано от 1 януари 2019 г., като в разговор с нея той е казал, по думите на Георгиева, че \"ще погледна кога ми е по-изгодно да подам заявлението си\", с оглед трите години осигуряване, от които зависи размера на бъдещата му пенсия.По отношение на обвиненията тя коментира, че целият проблем се съсредоточава във факта, че броят на паралелките в Математическата гимназия с прием след седми клас е намален с една тази година - от пет на четири - и причината не е желание да бъде ощетено училището, а много по-малкото седмокласници в Русе.В подкрепа на оспорвания план-прием за Русе вече има и решение на Административния съд в Русе, който потвърждава законосъобразността на решенията на РУО. Съгласно него в МГ \"Баба Тонка\" има една паралелка за прием след четвърти клас и четири паралелки за прием след седми клас: една математическа, две по информатика и една с биология и химия.\"Г-н Кунчев твърди, че има нужда от учители. Да, но къде са учителите, завършили Математическата гимназия? Къде са резултатите на Математическата гимназия по отношение на националния отбор по математика? Няма ги. Последните са от 1993 година. Училището е осмо след националното външно оценяване, но при матурите го няма в Топ 10\", каза още д-р Георгиева и определи спора с директора като \"изключително дълъг, уморителен и отегчителен\".Тя увери, че уважава Кунчев и че постиженията му не са пренебрегнати, но целта \"трябва да е качеството, а не парите, които се отпускат за всяко дете. Елитът е 10% от обществото - нека се бори за тези деца. Противното е антагонизъм срещу другите училища, коментира началникът на РУО-Русе.Потърсихме и Министерството на образованието и науката за позиция по случая.Ето какво ни отговориха оттам:\"Действително през настоящата година има намаление на броя паралелки в МГ „Баба Тонка“ в Русе с една паралелка. Това не означава, че през следващата година отново ще има такова. Математическите гимназии са сред училищата с най-силно застъпено обучение по STEM - математика, природни науки, технологии и дигитални умения. През следващата година планираме мерки за засилване на обучението по тези направления и в останалите училища в страната. Министерството на образованието и науката благодари на г-н Кунчев за усилията и целенасочената работа по създаване на училищна общност като директор на МГ „Баба Тонка“ в Русе. Той е придобил правото и сам е пожелал да се пенсионира от 1 януари 2019 г.\"От МОН уверяват също, че преди утвърждаването на съответния план-прием началниците на регионалните управления на образованието провеждат редица дискусии – с представители на училищата, с местния бизнес, с родителските организации – и вземат предвид становищата им.", "date": "2018.12.21", "title": "Емблематичната математическа гимназия в Русе остана без директор (обновена)"}
{"url": "https://offnews.bg/sviat/tramp-sravni-ideiata-si-za-stena-po-granitcata-s-meksiko-s-izobretiava-694318.html", "text": "Доналд Тръмп продължи днес да възхвалява стената, която иска да построи по границата с Мексико, като сравни идеята за строежа на съоръжението с изобретяването на колелото, предаде Франс прес, цитирана от БТА.\"Демократите се опитват да омаловажат идеята за стена, наричайки я ретроградна. Истината е, че нищо друго няма да свърши работа и така е от хиляди години. Тя е като колелото, няма нищо по-добро\", написа рано тази сутрин Тръмп.Президентът настоява в бюджета да бъде предвидено финансиране за строежа на стената в размер на 5 млрд. долара.  Стената, която би трябвало да спира мигрантите, опитващи се да влязат в САЩ, е едно от основните предизборни обещания на Тръмп.", "date": "2018.12.21", "title": "Тръмп сравни идеята си за стена по границата с Мексико с изобретяването на колелото"}
{"url": "https://offnews.bg/politika/predlozheniat-ot-volia-plamen-ivanov-e-noviat-shef-na-biuroto-za-srs-694279.html", "text": "Народното събрание одобри предложения от ПП \"Воля\" Пламен Иванов за председател на Националното бюро за контрол на специалните разузнавателни средства (СРС) със 126 гласа \"за\", 59 \"против\" и 5 \"въздържали се\".За членове бяха предложени общо шест души, от които отпадна досегашният председател от БСП Бойко Рашков. За заместник-председател беше избран Илко Желязков, който е предложение на ДПС.Потвърдени бяха сегашните членове Огнян Атанасов от ГЕРБ и Илия Ганев и Огнян Янакиев от БСП. След гласуването петимата членове положиха клетва, в която се врекоха да следват принципите на независимост и обективност при изпълнение на служебните си задължения.По смисъла на закона специални разузнавателни средства са техническите средства и оперативните способи за тяхното прилагане, които се използват за изготвяне на веществени доказателствени средства - кинозаписи, видеозаписи, звукозаписи, фотоснимки и белязани предмети.Мандатът на избраните членове е с продължителност 5 години. В бюрото също така могат да влезнат само дееспособни български граждани, които имат не по-малко от 8 години юридически стаж или професионален стаж в службите за сигурност или в службите за обществен ред и са получили разрешение за достъп до класифицирана информация с ниво на класификация \"Строго секретно\".Пламен Иванов е родом от Казанлък като професионалният му стаж в службите за сигурност започва още през 1999 г. в национална служба Сигурност\" и продължава в Държавна агенция \"Национална сигурност\". Към настоящия момент изпълнява длъжността началник на отдел по линия защита на класифицираната информация.", "date": "2018.12.21", "title": "Предложеният от 'Воля' Пламен Иванов е новият шеф на бюрото за СРС"}
{"url": "https://offnews.bg/zimni/vitosha-ski-ad-otkriva-sezona-s-noshtno-karane-dovechera-694289.html", "text": "Тази вечер с нощно каране ще бъде открит новият зимен сезон на Витоша. През идния сезон няма да настъпят промени в цените на картите за достъп до планината. Единствено при нощното каране ще бъде въведено намаление и ски картите за деца до 12-годишна възраст ще струват 1 лев. Дневната карта остава с цена от 35 лв. за възрастни, а картата за нощно каране – 26 лв. При ползване на услугите на ски учител от училището на „Витоша ски” и/или екипировка от гардероба на дружеството, гостите на планината ще получават отстъпки за лифта. В събота (22 декември) предстои да бъде пуснат кабинковият лифт, който влиза в традиционния си режим на работа след кратък период на профилактика. От събота съоръжението „Симеоново-Алеко” ще работи всеки ден от 8:30 до 16:30 часа.  „Витоша ски” АД напомня на всички скиори да спазват правилата за безопасност в планината и пожелава успешен и безавариен сезон.", "date": "2018.12.21", "title": "“Витоша ски” АД открива сезона с нощно каране довечера"}
{"url": "https://offnews.bg/kultura/preporachvame-vi-3-godini-komedi-klub-sofia-v-zala-1-na-ndk-694189.html", "text": "На 21 декември, Комеди Клуб София празнува 3-ия си рожден ден в Зала 1 на НДК.Това ще бъде третото стендъп шоу на голямата сцена в НДК за 2018.Комеди Клуб е първият и за момента единствен комедиен клуб, изцяло посветен на Стендъп Комедията и развитието на жанра в България.В шоуто участие ще вземат комедиантите Иван Кирков, Васил Ножаров, Николай Банков, Александър Деянски, Христо Радоев, Петя Кюпова, Филип и Николаос Цитиридис.Те ще забавляват публиката в продължение на близо 2 часа с любимите си шеги от изминалите 3 години.", "date": "2018.12.21", "title": "Препоръчваме ви: '3 години Комеди Клуб София' в Зала 1 на НДК"}
{"url": "https://offnews.bg/politika/ninova-za-slovoto-na-dogan-pravilna-diagnoza-no-programen-kabinet-ne-694291.html", "text": "\"Правилно очертаване на проблемите, грешни предложения за решаване на тези проблеми - този парламент е с изчерпано доверие, изходът е предсрочни избори и ново доверие от народа.\"Така лидерът на \"БСП за България\" Корнелия Нинова коментира , в което той предложи сформирането на програмен кабинет с участието на всички парламентарни партии.\"Диагнозата, че бедността и неравенствата са проблем N1 на обществото, че икономиката не се развива с необходимите темпове, че се оттеглят чуждестранни инвестиции, е правилната оценка, и тя съвпада с нашата. Както и че има нужда от много по-силна роля на държава в икономиката, но предложението за лечение - програмно правителство, зад което да застанат всички представени в парламента партии - за нас е невъзможна формула\", коментира Нинова.Според нея предложението е нереалистично, тъй като парламентът е с изчерпано доверие. По нейни думи би било невъзможно различните партии в парламента да работят заедно в един кабинет не само заради различия в програмата, а и заради личностна несъвместимост както в управляващото мнозинство, така и между Патриотите и ДПС. Нинова заяви, че за нея изходът са предсрочни избори.\"Нов кредит на доверие от обществото след такива избори и действие напред. Втората причина за невъзможност на това, което предлага г-н Доган, е, че изглежда абсолютно невъзможно да седнат на една маса патриоти и ДПС, ние и ГЕРБ, и като добавка на всичко това Марешким и да се сговорим как всички тук в купом да направим едно правителство и да управляваме страната\", допълни Нинова.Тя отбеляза, че това е значителна промяна в оценката на почетния лидер на ДПС Ахмед Доган от миналата година, когато заявил, че няма алтернатива на ГЕРБ и е правилно да се подкрепя стабилността и сигурността в държавата в лицето на правителството на Борисов. \"Вчера казва, че трябва всички да се съберем и да направим общо програмно правителство. Преведено на по-достъпен език, означава това правителство да подаде оставка. Вече явно има алтернатива според представите на г-н Доган и тази алтернатива е всички да седнем на една маса и да се сговорим. Тоест това е различна оценка за опозицията спрямо това, което каза миналата година\", коментира лидерът на БСП.", "date": "2018.12.21", "title": "Нинова за словото на Доган: Правилна диагноза, но програмен кабинет не е възможен"}
{"url": "https://offnews.bg/futbol/aleksis-sanches-spechelil-bas-za-uvolnenieto-na-mourinio-694303.html", "text": "Алексис Санчес се е обзаложил с Маркос Рохо на 20 хиляди паунда, че скоро Жозе Моуриньо ще бъде освободен от поста мениджър на Манчестър Юнайед, пише британският \"The Sun\".Изданието твърди, че ръководството на \"червените дяволи\" ще започне разследване срещу чилиеца. Нападателят изпратил съобщение по мобилно приложение за комуникация WhatsApp до своите съотборници, че \"смъртта\" на Специалния наближава.\"Казах ви, че е въпрос на време и трябва търпение! Сега Рохо ми дължи 20 000 паунда\", се пише в него.Ако това бъде доказано, се очаква Юнайтед да глоби Санчес. В момента той се възстановява от контузия, а откакто премина на \"Олд Трафорд\" преди година има едва 4 гола в 30 мача.", "date": "2018.12.21", "title": "Алексис Санчес спечелил бас за уволнението на Моуриньо"}
{"url": "https://offnews.bg/futbol/berbatov-mozhe-bi-edin-den-moga-da-stana-menidzhar-na-manchestar-iuna-694295.html", "text": "Бившият национал Димитър Бербатов сподели, че има желание в бъдеще да стане мениджър на Манчестър Юнайтед.Нападателят все още не е обявил официално край на кариерата си, но това не му пречи да крои бъдещи планове.\"Имам огромни амбиции. Бях част от най-големия клуб в света и знам как хората се стимулират, когато са част от нещо толкова велико.Като дете сънувах, че играя в Манчестър Юнайтед и това се случи. Кой знае, може би един ден мога да стана мениджър на \"Олд Трафорд\", заяви Бербатов в интервю за Betfair.Българинът игра за \"червените дяволи\" от 2008 до 2012 г. и за този период вкара 48 гола в 108 мача във Висшата лига. Два пъти спечели титлата на Англия, а през сезон 2010/11 стана и голмайстор на първенството с 20 попадения.", "date": "2018.12.21", "title": "Бербатов: Може би един ден мога да стана мениджър на Манчестър Юнайтед"}
{"url": "https://offnews.bg/obshtestvo/vodata-spira-na-tri-mesta-v-sofia-dnes-694248.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на водомерен възел на бул. „Александър Малинов“ в ж.к. „Младост“ налага спиране на водоподаването от 10:00 до 16:00 часа на бул. „Александър Малинов“ №79,№79А, №79Б, №79Г.Изграждане на сградно водопроводно отклонение на ул. „Козлодуй“ в ж.к. „Банишора“ налага спиране на водоподаването от 09:30 до 19:30 часа по ул. „Козлодуй“ от ул. „Опълченска“ до ул. „Свищов“.Във връзка с изграждане на сградно водопроводно отклонение на ул. „Драгоман“ в кв. „Овча купел“ се налага спиране на водоподаването от 10:00 до 22:00 часа по ул. „Драгоман“ от ул. „Бойчо Огнянов“ до ул. „Иван Радоев“. ", "date": "2018.12.21", "title": "Водата спира на три места в София днес"}
{"url": "https://offnews.bg/obshtestvo/zapochva-zatopliane-v-nedelia-do-13-gradusa-694271.html", "text": "Облаци и мъгли ще има днес, привечер обаче времето ще се изясни. Максималните температури ще са между 3 и 8 градуса. Над Черноморието облачността ще е променлива, с по-съществени намаления привечер. Ще духа слаб югозападен вятър. На брега  и сред вълните от 2 бала термометрите ще сочат около 7 градуса.Над планините през деня ще има временни увеличения на облачността, но ще е почти без валежи. По-късно облачността ще намалява и вечерта ще е предимно ясно. Максималната температура на височина 1200 метра ще е около 6°, на 2000 метра - 0°.През следващите дни затоплянето продължава. В неделя максималните температури ще достигнат 13 градуса. ", "date": "2018.12.21", "title": "Започва затопляне, в неделя до 13 градуса"}
{"url": "https://offnews.bg/obshtestvo/izmachvali-sv-mchtca-iuliania-zaradi-othvarlen-godenik-694151.html", "text": "Църквата почита днес света мъченица Юлиания. Имен ден празнуват Юлиана и Юлиан.Името е от латински произход и се свързва с месец юли, когато се почита св. Юлия девица, както и с Юлий - \"къдрокос, с буйна къдрава коса\".Св. Юлиания била дъщеря на знатни и богати родители езичници, които живеели във Витиния (Мала Азия) в края на ІІІ век. Още малка тя била сгодена за Елевсий, също от знатен род и езичник. Като пораснала, приела християнската вяра и отказала да свърже съдбата си с идолопоклонник. Затова, когато дошло време да се омъжи, заявила на Елевсий, че ако той не повярва в Христа, комуто тя служи, да си търси друга годеница. Разгневен от нейната упоритост, баща й я предал на съд от Елевсий, който вече бил станал управител. Отначало той се зарадвал на възможността да отмъсти на отхвърлилата го годеница, но поразен отново от необикновената й красота, пак започнал да я моли да се свърже с него, като обещавал никога да не я принуждава да се покланя на езическите богове. Нито молби обаче, нито изтезания успели да накарат Юлиания да отстъпи.Съблечена гола, привързана с въжета, тя била бита отначало със сухи жили, после я обесили за косата, тъй че кожата с косата се отделяла от главата. В същото време изтезавали тялото й с остро желязо и измъчена, едва жива я хвърлили в тъмница.Поразен от свръхестествената сила, с която мъченицата понасяла изпитанията, превишаващи човешките сили, народът славел Бога на Юлиания, който прави чудеса. По време на страданията й повярвали 500 мъже и 130 души. Всички те веднага били посечени с меч. След това и Юлиания била обезглавена. Тялото й било погребано от християните, и над гроба й била построена църква.Според вярванията Юлиания привлекла към християнската вяра и света Варвара, чийто ден се чества на 4 декември.", "date": "2018.12.21", "title": "Измъчвали св. мчца Юлиания заради отхвърлен годеник"}
{"url": "https://offnews.bg/ikonomika/asotciatciata-na-zavedeniata-zarezhdajte-samo-s-balgarski-produkti-694266.html", "text": "През празничните дни, много българи ще отбележат с приятели или роднини празниците в различни заведения за хранене в цялата страна. А през последните години се утвърди традицията новогодишната нощ да се посреща с тържествени трапези в ресторант. Ето защо Българската асоциация на заведенията (БАЗ) призова своите членове да използват за празничните ястия продукти от български производители. По този начин организацията се присъедини към кампанията, която провежда Министерството на земеделието, храните и горите „Аз подкрепям българските производители, подкрепи ги и ти“.Според председателя на асоциацията Ричард Алибегов инициативата трябва да бъде подкрепена не само от потребителите, но и от българските заведения, които зареждат много по-големи количества продукти. Така резултатът от кампанията ще може да бъде много по осезаем за производителите. Включването на асоциацията ще доведе до реален положителен ефект от кампанията. Българските продукти са много по- качествени и приготвените с тях ястия, винаги се отличават с вкуса си, защото са приготвени с пресни български продукти. Това твърдят готвачите от известни заведения, членове на организацията в цялата страна. За съжаление в много случаи те са по-скъпи от вносните, което принуждава собствениците на заведения да купуват вносни продукти.Според членовете на БАЗ кампании, като тази на Министерството на земеделието трябва да бъдат по- чести, за да напомнят на потребителите за ползите от здравословното хранене.", "date": "2018.12.21", "title": "Асоциацията на заведенията: Зареждайте само с български продукти"}
{"url": "https://offnews.bg/obshtestvo/zapoznajte-se-s-nepoznatite-geroi-na-evropa-euprotects-693975.html", "text": "Хиляди хора от различни европейски държави работят заедно, за да осигурят безопасност за нас и нашето семейство. Те не търсят признание, а просто си вършат работата. Ежедневно ЕС подкрепя и свързва тези хора, подпомагайки трансграничното сътрудничество, за да могат да ни защитават. А вие познавате ли герои близо до Вас? Много хора не осъзнават въздействието, което оказват – в крайна сметка те са членове на общността както всеки друг. Но изпълнявайки професионалните си задължения, те играят основна роля в защитата на общността. Те са  и благодарение на тяхната работа можем да продължаваме да живеем в безопасност.Кампанията  представя историите на обикновени хора, които обвързват своята професия и своя живот с каузата \"Европа\" и ценностите на ЕС, заяви в интервю за  Огнян Златев, ръководител на Представителството на Европейската комисия в България., обясни Огнян Златев.По думите му много от младите хора приемат за даденост голямата част от достиженията на ЕС и не си дават сметка за процеса на достигането до тях., коментира той.Кампанията “ е общоевропейска и се провежда във всички държави членки на ЕС. OFFNews e медиен партньор и ще представи на своите читатели кратките, но интригуващи истории на обикновените герои сред нас - хора от различни европейски държави, които всеки ден работят в своята област за сигурността и по-високия жизнен стандарт в общността. Сред тях има хора, ангажирани с борбата срещу трафика на хора, с погасяването на пожари, със запазването на природните ни богатства и със защита на потребителите в Европа., обясни Огнян Златев.", "date": "2018.12.21", "title": "Запознайте се с непознатите герои на Европа #EUProtects"}
{"url": "https://offnews.bg/drugi/tajbe-iusein-stana-sportist-na-godinata-ansambalat-e-otbor-nomer-1-694273.html", "text": "Световната и европейска шампионка по борба Тайбе Юсеин спечели наградата за “Спортист на годината” на България за 2018 година.27-годишната спортистка извоюва континенталната титла на първенството в Каспийск (Русия) през месец май, а през октомври покори и световния връх на планетарния форум в Будапеща (Унгария).Състезателката в категория до 62 килограма печели престижното отличие за първи път в кариерата си. Тя не е единствен представител на борбата, след като съотборничката й Биляна Дудова бе класирана на четвърто място, а Кирил Милов завърши осми.\"За мен е огромно удоволствие, чест и привилегия да получа тази награда именно от г-жа Стефка Костадинова - каза спорртист №1 на България. - Надявам се тя да ми е на кадем за олимпийските игри. Тук е моментът да изкажа благодарност към личния си треньор Петър Касабов. Към неговите помощници, към българска федерация по борба, към министерството на спорта.Всички те повярваха в моите възможности и ми вдъхнаха необходимия кураж, когато най-много имах нужда. Искам да благодаря и на моето семейство. За това, че са ме изградили като силна личност и са ме научили винаги да преследвам целите си. Всички тук са живо доказателство, че мечтите се сбъдват с много трудолюбие и вяра. Хенри Форд е казал - “Неуспехът не трябва да ви плаши. Неуспехът е една възможност да се почне отначало, само че този път по-разумно”. Аз започнах отначало за десети път и успях\", каза Юсеин.Наградата за най-добър треньор пък бе спечелена от наставникът на националния отбор по борба за жени - Петър Касабов.Националният ансамбъл по художествена гимнастика бе избран за отбор №1 на 2018 година. Денислав Коджабашев взе наградата за \"Спортист с увреждания\" на 2018 година.Общо 139 журналисти от 49 електронни и печатни медии дадоха гласовете си в традиционната анкета, в резултат на което челната десетка изглежда по този начин:10. Александра Жекова (сноуборд)9. Катрин Тасева (художествена гимнастика)8. Кирил Милов (борба)7. Габриела и Стефани Стоеви (бадминтон)6. Кубрат Пулев (бокс)5. Стойка Петрова (бокс)4. Биляна Дудова (борба)3. Александра Начева (лека атлетика)2. Мирела Демирева (лека атлетика)1. Тайбе Юсеин (борба)", "date": "2018.12.21", "title": "Тайбе Юсеин стана Спортист на годината, ансамбълът е отбор номер 1"}
{"url": "https://offnews.bg/obshtestvo/srabskite-vlasti-zabraniha-na-diado-koleda-da-dade-podaratci-na-balgar-694284.html", "text": "Сръбските митнически власти върнаха микробус с коледни порадъци, изпратени от Столичната община до българските деца в Босилеград.Пратката е съдържала 180 коледни пакетчета. Те са били за коледното тържество, организирано от Столичната община и Културно-информационния център в Босилеград.„Става дума за селективно прилагане на законите, с което явно се отправят недвусмислени политически послания, в смисъл, че не е желателно да провеждате културна политика в Босилеград и ние винаги можем да ви попречим да не я провеждате”, допълни той.", "date": "2018.12.21", "title": "Сръбските власти забраниха на Дядо Коледа да даде подаръци на българските деца в Босилеград"}
{"url": "https://offnews.bg/obshtestvo/barometar-balgaria-60-ot-balgarite-sa-optimisti-za-zhivota-si-prez-n-694285.html", "text": "60,2% от българите са оптимисти и имат усещане, че през 2019 г. животът им ще се подобри. 20,8% не очакват промяна през следващата година, а 16,6% смятат, че животът им ще се влоши.Това сочи проучване на „Барометър България“, проведено в периода 12-19 декември, сред 832 пълнолетни български граждани чрез телефонно интервю.В изследването се констатира, че \"високият процент на българите, които очакват подобрение в личен план, най-вероятно кореспондира със заявката на управляващите в страната за продължаващ и догодина икономически растеж, балансирана вътрешна политика – със стабилни реформи и без резки ходове, ниска безработица\".Отиващата си 2018 година беше емоционална и наситена със събития, като българите ясно открояват и позитивните сред тях. За 51,2% анкетираните най-значимото събитие си остава българското европредседателство.Въпреки позитивното отношение към ЕС, голяма част от българите оценяват високо отстояването на традиционните за обществото ни ценности, като 43,9% дават положителна оценка на отхвърлянето на т.нар. Истанбулска конвенция. 38,7% от анкетираните пък посочват като положително събитие твърдата държавна позиция спрямо пакта за миграцията на ООН.Значителен процент от 29,3 на сто споделят, че одобряват повишаването на доходите. Според 14,8% от респондентите законодателните промени, засягащи хората с увреждания, също се нареждат сред списъка с положително оценени събития. От една страна хората го приемат като спазено обещание от страна на правителството и премиера, и от друга - като добър завършек на една наболяла и много емоционална тема, която вълнуваше обществото през годината.Обществено-политическият живот през следващата година ще вълнува българите, като 38,2% от анкетираните заявяват, че ще следят с интерес кампанията и резултатите от предстоящите местни избори, а 36,1% се интересуват и от изборите за Европейски парламент през 2019 г. 25,7% пък се вълнуват от международни спортни събития, на които страната ни е домакин.Международното събитие, на което най-голяма част от българите ще посветят интереса си, е развитието на конфликта между Украйна и Русия - 32,2% от анкетираните. Натискът над Европа от мигранти пък ще е във фокуса на 31,3%.Брекзит – както заради влиянието, което би имал върху ЕС и България в частност, така и заради значимия брой на български емигранти на острова, е събитие, което представлява интерес за 25,5% от участниците в анкетата. Оказва се, че и политическите събития в държавите от ЕС вълнуват анкетираните, като 16,8% посочват, че ще следят новините, свързани с оттеглянето на Ангела Меркел.В навечерието на Новата година преобладаващата част от българите са оптимисти и я очакват с желание. 70,7% си пожелават лична реализация и успехи. Традиционно голяма част от тях си пожелават по-добро и стабилно здраве – 59,6%, а почти толкова голям и делът на тези, които желаят повишаване на доходите – 57,7%. 43,9 на сто поставят близките си и семейното щастие на първо място, а 37,4% от българите си пожелават късмет, като голяма част от анкетираните го възприемат като печалба от тотото или лотарийни игри. Новата година да донесе повече сигурност и стабилност се надяват 35,9% от анкетираните.Малък е и делът на тези, които нямат очаквания спрямо новата година или очакванията им са по-скоро негативни. Това са 4,6% от анкетираните.", "date": "2018.12.21", "title": "Барометър България: 60% от българите са оптимисти за живота си през новата година"}
{"url": "https://offnews.bg/futbol/holandetc-oshte-si-harchi-parite-ot-gerena-694274.html", "text": "Бившият нападател на Левски Сьорд Арс, който прекрати кариерата си само преди няколко дни, разкри, че продължава да живее от парите, спечели на “Герена”.“С Левски имам много хубави спомени, там играх в Лига Европа. Но ден преди мача бяхме в киното с пълна купа с пуканки, като ръководството ни заведе там. Също така, в тази страна президентите ходят с по четирима бодигардове охрана. Това е немислимо в Холандия”, обяви Арс пред медиите в родината си.“В Холандия всичко е изпипано до последния детайл, докато в тези страни от Източна Европа си оставен на съдбата си. Затова се научих от престоя си там, че преди да подпиша договор, винаги да искам 40% от полагаемата ми се заплата за целия срок да ми бъде изплатена предварително. И това е добър ход, защото дори тази сума е по-голяма, отколото цяла една годишна заплата в холандския футбол. Затова сега още харча парите си, които събрах от престоя си в България и Турция”, добави Арс.", "date": "2018.12.21", "title": "Холандец още си харчи парите от \"Герена\""}
{"url": "https://offnews.bg/drugi/maiami-spria-ustrema-na-hiustan-goreshtite-s-tri-poredni-pobedi-vid-694277.html", "text": "В един от двата мача от НБА изиграни тази нощ в отборът на Маями Хийт успя да победи гостите си от Хюстън Рокетс със 101:99.Срещата започна много добре за гостуващия тим, които владееха инициативата. В края на първата четвърт разликата бе 16 точки в тяхна полза, а след края на втората продължиха да водят в резултата, макар баскетболистите на Маями да стопиха натрупания пасив до само 5 точки.През второто полувреме двубоят стана още по-завързан като след третата четвърт домакините обърнаха нещата в своя полза, а Хюстън успяха да поведат само още два пъти до края. Звездата на \"ракетите\", Джеймс Хардън, изигра нов много силен мач, отбелязвайки 35 точки и 12 асистенции. Ерик Гордън добави 20 точки, но усилията им не бяха достатъчни за нов успех.За победителите Джош Ричардсън и Тайлър Джонсън отбелязаха съответно 22 и 19 точки, а Хасан Уайтсайд бе истинска машина в подкошието и успя да овладее 17 борби.В другата среща Лос Анджелис Клипърс се наложи със 125:121 над Далас Маверикс. Срещата бе отбелязана от личния рекорд на Лука Дончич от Далас, който вкара 32 точки.Източна конференция Атлантическа дивизия: Торонто(24 победи - 9 загуби), Филаделфия(21-12), Бостън(18-12)Централна дивизия: Милуоки(21-9), Индиана(20-12), Детройт(15-14)Югоизточна дивизия: Шарлът(15-15), Орландо(14-16), Маями(14-16)Западна конференция Северозападна дивизия: Денвър(21-9), Оклахома(20-10), Портланд(18-13) Тихоокеанска дивизия: Голдън Стейт(21-11), Лос Анджелис Клипърс(18-13) Лос Анджелис Лейкърс(18-13)Югозападна дивизия: Сан Антонио Спърс(17-15), Хюстън(16-15), Мемфис(16-15)", "date": "2018.12.21", "title": "Маями спря устрема на Хюстън, \"горещите\" с три поредни победи(видео)"}
{"url": "https://offnews.bg/interviu/humorat-to-e-vse-edno-da-priblizhish-lav-hristo-komarnitcki-otgo-694009.html", "text": "Известният швейцарски драматург и белетрист Макс Фриш (1911-1991) има необикновена творческа съдба – през годините работи като архитект, журналист, автор на критически студии и сценарии за филми. Популярни в България са романите му \"Щилер\" и \"Хомо Фабер\", както и комедията „Дон Жуан или любовта към геометрията“.Като част от своите „Дневници“ (1966 – 1971), Фриш публикува поредица въпроси, които са по-скоро повод за размисъл, отколкото търсене на конкретен отговор. Въпросите са групирани в няколко отделни части. Всяка от тях полемизира определена тема - съхранението на човешкия род, брака, жените, надеждата, парите, приятелството, смъртта... Сред тях специално внимание Фриш отделя на смеха и чувството за хумор. Това обяснява защо съм помолила за среща невъзпитания карикатурист Христо Комарницки.Името на Комарницки е знаково за съвременната политическа сатира. Рисунките му са неизменна част от в. Сега още от появата му през 1997 г. Работата му носи множество международни награди, но преди всичко – хиляди последователи в социалните мрежи. Реакциите под шаржовете му обхващат пълния регистър от налични емотикони – одобрително вдигнат палец, смях, почуда, гняв, сълзи, любов. Това вероятно е така, защото добрата карикатура, подобно на добрата поезия, е „многозначна до недоказуемост“.Моето чакане в централно софийско кафене продължава малко по-дълго от стандартното и аз започвам леко да нервнича. Накрая вдигам телефона и му звъня. Оказва се, че той отдавна е в заведението и спокойно пие чая си във възможно най-тъмния ъгъл. Моля го да излезе за малко от сянката. В буквалния смисъл на думата – той се съгласява с готовност. В метафоричния – ми предстои да узная.Кое е това нещо в живота, което бихте могли да понесете единствено с чувство за хумор?Самият живот е едно такова събитие. Трудно може да го преживее човек без чувство за хумор.С какво свързвате най-вече чувството за хумор - със смеха над някой друг, смеха над самия себе си или с умението да накарате някого да се смее на себе си, без да се чувства засрамен?Тези неща не се изключват взаимно. И трите са валидни. Прието е да се казва, че умението да се надсмиваме над себе си е висшият пилотаж в изявата на комичното. Но истината е, че самоиронията е неизбежна - надсмивайки се над другите човеци, ние се надсмиваме и над самите себе си. Околните не са друго освен наше огледало. Няма как да погледнем към тях без да видим собственото си отражение. Няма как да нарисуваме карикатура, без да включим елементи на автопортрет.Ако изключим самоиронията и смеха за сметка на други хора, има ли нещо друго, което провокира чувството Ви за хумор? Има ли хумор там, където го няма човекът?Не съм сигурен, че хуморът трябва винаги да има конкретен адресат. Това, за което в случая говори Фриш, е сатирата. Тя задължително е на нечий гръб, докато хуморът може да бъде абстрактен или чисто ситуативен. Знам ли, има моменти, когато ми се струва, че хуморът, подобно на всеки вид изкуство, се доближава до божественото. От друга страна той е вид игра, а животните също обичат играта, така че вероятно те също имат чувство за хумор. Излиза, че хуморът не може да бъде затворен в рамките на човешкото.Според Вас сходното чувство за хумор е свидетелство за това, че двама души имат а/сходен интелект, б/сходен тип въображение или в/сходно чувство за неудобство и срам?Струва ми се, че това все пак е въпрос на интелект и култура. Вярно е, че има неща, които предизвикват смях на епидермално ниво, но различните обществени групи откриват смешното в различни неща. Отделните нации се смеят по различни поводи. Същевременно най-добрите образци на хумора прекрачват културните барикади. Всъщност колкото по-добър е един хумор, толкова повече нива на възприемане има той, а това означава, че е достъпен дори за един напълно неподготвен човек. Колкото по-богато и сложно е едно хумористично произведение, толкова по-широка и разнородна е неговата публика. Всеки намира в него нещо лично и го отнася със себе си. Пример за такъв тип хумор от висока класа са някои комедии на Чаплин. Защото там всеки се смее над полицая, който удря с палка скитника по главата, а той от своя страна му скроява номер. Същевременно и най-изтънченият интелектуалец може да се замисли за някакви свои екзистенциални дилеми, докато гледа лентата.Напушва ли Ви смях, когато сте сам?Много рядко, но понякога се случва. Не мисля за себе си като за весел човек. В моята професия, няма как да си весел. Ежедневното занимание със смехотворното и гротескното неминуемо води до тъга. Клишето за клоуна, който винаги е тъжен, всъщност е вярно. Това важи с особена сила за актьорите комици, които публиката затваря в клетка, в която те трябва винаги да играят шута, и никога Краля. Но дори за сатирика очакването вечно да разсмива е един вид тегоба. Има моменти на отчаяние, моменти на празнота и пресъхване на вдъхновението, когато човек губи вяра в смисъла на това, което прави.Когато казвате, че някой има чувство за хумор, какво имате предвид – че умее да Ви разсмива, или че Вие успявате да го разсмеете?Чувството за хумор, за разлика от други чувства, предполага винаги някаква степен на споделеност. Ако моя карикатура не успее да разсмее аудиторията, първата ми мисъл ще е, че грешката е някъде при мен. Пропускът е в мен, защото аз би трябвало да мога да предизвиквам усмивка във всякакви хора. Ако човек иска да бъде добър в това, което прави, то когато нещо не се получава както трябва, най-смисленото решение е да потърси причината първо в себе си.По-лесно се рисува карикатура на конкретен човек или на определен типаж, група хора?Много по-лесно, по-ефектно и по-зрелищно е да се осмее конкретен човек. Моите карикатури са повечето такива, защото такъв е жанрът на вестникарската карикатура – тя се осланя на реални събития и лица. Ако подобна карикатура има живот повече от 2 – 3 дни, може да се каже, че това е творчески успех. Карикатурата често прилича на онова произведение на Банкси, при което е въпрос на малко време, за да се саморазруши. От друга страна, шаржът, осмиващ различни човешки типажи, дава възможност за по-големи, по-стойностни обобщения. Но техниката, по която се прави всяка карикатура, е в общи линии универсална – взимаш една личност, слагаш я в едни стандартни рамки, виждаш къде тя излиза от тях и рисуваш тези отклонения. В този смисъл, създаването на всяка карикатура е вид манипулативна дейност – тя изкривява реалността, подчертавайки тенденциозно определени детайли. Такава е и всяка друга форма на изкуство. Ако манипулативността е присъща на човешкото общуване, то при изкуството, и в частност при сатирата, тя просто е по-силно изразена.Защо революционерите обикновено нямат чувство за хумор?Не съм съгласен с Фриш, че революционерите по дефиниция нямат чувство за хумор. Може би имат някакво тяхно, смазващо врага чувство за хумор. Не изключвам да има революционери-интелектуалци. Мисля, че липсата на усет за комичното се отнася по-скоро за авторитарните хора – за диктаторите, за тираните.В основата на хумора задължително ли присъства елементът на отхвърляне и протест?Не, всъщност е точно обратното. Хуморът не отхвърля. Той е по-скоро вид приближаване. Той е безопасен начин да пристъпиш и разгледаш нещо опасно... то е все едно да приближиш лъв.Бихте ли могли да гледате с чувство на хумор на хора или социални групи, към които изпитвате неприязън, например по политически причини? Смятате ли, че след като сте се смяли по техен адрес, бихте могли да продължите да ги мразите?Сатирата винаги се занимава с хора, които са облечени във власт. Тя не се вторачва в онеправдания, не се смее на падналия. Карикатурата се фокусира върху силните на деня и ако те са опасни за народа си, хуморът ги принизява и превръща в нещо безопасно, незначително и преходно. В известен смисъл той ги обезопасява. Премахвайки страха от тях, премахва и омразата към тях. Може би звучи малко патетично, но човекът на изкуството всъщност обича героите си, не ги мрази. В моя случай, те всички са ми като деца - родили са се изпод ръката ми.Променя ли се чувството за хумор с възрастта?Вероятно с годините има натрупвания, които го променят. Опитвам се да се сетя сега за неща, които са ме разсмивали като дете. Дали биха ме разсмяли и днес? Не мога да си отговоря на този въпрос. Трябва сигурно да преговоря някакви неща, които са ме разсмивали, когато съм бил малък, и да видя дали биха ми били смешни днес.Ако приемем, че водещото чувство в сатирата е не толкова гневът, колкото надеждата, че светът може да e по-добър, то има ли надежда, от която вече сте се отказал?Не знам дали съществуват много и различни надежди. Според мен надеждата е винаги само една – че ще има следващ ден и че този следващ ден ще е по-добър. Тази надежда няма как да я изгубя.Човек може да се смее на всичко. Може ли, обаче, да бъде саркастичен към всеки и всичко?Това е темата за табутата. Аз настоявам, че не трябва да има ограничения и свещени крави, недосегаеми за хумора и сатирата. Карикатурата с това е ценна, че е провокативна. Тя винаги ходи по ръба на общоприетата норма за допустимо и аз намирам това за много смислено занимание.Това означава ли, че постигането на политически цели оправдава подигравката с най-интимното в света на човека – например, вярата?То е въпрос на култура. В нашата християнска култура това отдавна е преодоляно. Виждал съм хиляди карикатури, които осмиват Тайната вечеря или 10-те Божи заповеди. Това вече не скандализира никого, освен най-ревностно вярващите. Въпросът е дали трябва да се съобразяваме с ограниченията на една друга култура. Моят отговор е, че не трябва. Погрешно е да се съобразяваме с привнесени отвън самоограничения. Териториите на свобода трябва да се разширяват, а не да се свиват.Има ли територия, която Ви изпълва с ужас при мисълта, че би могла да бъде Ваше родно място?Да, ако се замисля, има – може би Пакистан, Иран, Саудитска Арабия – все места, свързани не толкова с бедността, колкото с липсата на свобода на изразяване. Както се казва – там не е за мъже.Как бихте дефинирали понятието мъжественост?То включва много компоненти – стоицизъм, експанзионизъм. Мъжът според мен е този, който трябва да завладява нови територии и пространства, да изследва непознатото. Не го казвам, защото съм сексист, просто е така. Жената е тази, която умее да пази завладяното от мъжа пространство. Ако на тези реплики феминистите скочат на нож, ще ги разбера, защото отвъд безкомпромисните ми граждански позиции аз съм мек, толерантен човек. Удивлява ме женската красота и особено женската сила, която в определени ситуации е наистина възхитителна - няма как един мъж да не се почувства слаб в нейно присъствие.Ако трябва да нарисувате карикатура на себе си днес?Ще трябва да се погледна отстрани и да видя къде не се вписвам в рамката, къде излизам. Това не е проста задача. Трябва да помисля и да видя как ще изглежда.Правите ли карикатури на близки хора?Обичам да скицирам случайни предмети, пейзажи. Това ми е особено приятно.Кое е най-приятното занимание?Безделието е най-приятното занимание. Човек може да мечтае, да се рее, може да си мисли за всякакви неща, може да не мисли... може дори да си мисли, че не мисли. Това правя, когато не правя нищо. Парадоксът и абсурдното са навсякъде около нас. Те са семката, от която пониква смешното...Приятно ми да гледам работите на големите майстори в моя занаят. Преди време страхотно ме впечатлиха рисунките на Тодор Цонев, които бяха представени в Дома на хумора и сатирата в Габрово. Той е абсолютно уникален, създавайки галерия на епохата на социализма в пълнота, която не е постигната от никой друг. В същото време сходна изложба имаше в Софийска градска галерия на шаржовете на Александър Добринов. Той пък е направил същото в една предходна епоха. Това са творци летописци, които задават еталон в нашето изкуство.Но при мен има и непрекъснато желание да премина в друг жанр. Това е мечта, която неизменно ме съпътства. Ателието ми представлява куп платна за живопис, които нямам време да подхвана. Но ми е хубаво, да са около мен.Какво е първото, което си мислите, когато се събуждате сутрин?Че съм здрав.Страхувате ли се от смъртта?Мисля, че човек живее непрекъснато с този страх. Той е закодиран в него, но в различните периоди от живота му се изявява в различна степен. Имал съм периоди, когато е бил много интензивен и по своему много мотивиращ. Имал съм периоди, в ранната младост, когато съм се чувствал безсмъртен. В момента съм в един много спокоен период. Защото може би смисълът на този дълъг живот е да ни подготви за смъртта. Дали човек, обаче, свиква с мисълта за смъртта? Едва ли.Убеден ли сте, че Ви интересува съдбата на човечеството след като Вие и всички хора, които обичате, вече няма да сa между живите? Мен ме смущават въпроси, които предполагат плакатни и декларативни отговори. Хората като правило не разсъждават за хипотетичното и абстрактното.Все пак мисля, че интересът към собствената съдба е неделим от интереса към съдбата на човечеството. Доколкото човек се интересува от себе си, той се интересува и от съдбата на поколението, което ще го наследи. В някакъв смисъл, грижейки се за себе си, човек се грижи и за тях - за тези, които ще дойдат след 100 години или след 200 години. Ако се опитваме да правим смислени неща, ако се стремим да оставим нещо трайно след нас, значи мислим и за човечеството, и за неговото бъдеще.Харесвате ли се?Умерено да. Понасям се.Засмивам се, а Комарницки леко примижава срещу слънцето. Изключвам микрофона. Може би все пак предпочита да остане в сянка.", "date": "2018.12.21", "title": "'Хуморът - то е все едно да приближиш лъв' - Христо Комарницки отговаря на Макс Фриш"}
{"url": "https://offnews.bg/112/v-sofia-mvr-shte-priema-zaiavlenia-za-lichni-dokumenti-i-po-praznitcit-694283.html", "text": "Служителите на столичния отдел „Български документи за самоличност\" ще работят извънредно и в част от почивните дни. Това съобщават от пресцентъра на МВР.На 22, 26 и 29 декември от 09.00 до 15.00 часа ще отделът на СДВР на бул. Мария Луиза № 48 ще работи извънредно за времето от 09.00 ч. до 15.00 ч. на 22.12.2018 г., 26.12.2018 г. и 29.12.2018 г., като ще осъществява административно обслужване на гражданите в намален работен състав.Дежурни служители ще осъществяват прием на заявления за издаване на лична карта и/или паспорт, персонализиране на документи и връчване на готовите.Ще бъде осигурена възможност да бъдат обслужени всички граждани, живущи на територията на столицата, които имат неотложна нужда да подадат заявления за издаване на лични карти и/или паспорти основно с платена такса за експресна услуга и да получат готовите си документи, уточняват от МВР.", "date": "2018.12.21", "title": "В София МВР ще приема заявления за лични документи и по празниците"}
{"url": "https://offnews.bg/politika/stanishev-misiata-na-bsp-e-da-dade-alternativa-na-nekompetentnoto-i-z-694293.html", "text": "Призванието и мисията на БСП е да даде алтернатива на некомпетентното и задушаващо управление на ГЕРБ. Това заявява президентът на Партията на европейските социалисти Сергей Станишев в благодарствено писмо до членовете и ръководството на БСП за подкрепата им за избора му за лидер на евролевите за трети пореден мандат. Според Станишев благодарение на дългогодишните политики на десните за рестрикции, ограничения и затягане на коланите, в Европа са зейнали огромни неравенства и най-богатият 1% от гражданите на Европа притежава близо 1/3 от всички нейни богатства, докато най-бедните 40% притежават по-малко от 1% от богатствата. Според Станишев следващите избори ще решат тъкмо тази дилема.Ето и текста на цялото му писмо:Другари,Искам лично да благодаря на моята партия БСП – на ръководството, на структурите, на всички членове и симпатизанти, на всички вас, които застанахте зад моята номинация и ме подкрепихте като президент на Партията на европейските социалисти за трети пореден мандат!Благодаря за стотиците обаждания, съобщения и писма от партийни организации и другари от цялата страна! За мен те са най-ценни, защото са съпреживяни през годините, в добро и зло, в победи и в трудни моменти! Благодарен съм за искрената вяра, че моят избор е капитал и оценка за БСП – за нейния труден, но успешен път към голямото семейство на европейската левица, на Социалдемокрацията, и за приноса й в отстояването на Европа!Мнозина от вас споделиха, че се вълнуват за предстоящите битки, за бъдещето на ЕС, за предизвикателствата на предстоящите избори. Зная, че очаквате отговорите на поне три въпроса: как левицата влиза в тях, какво ще променят изборите догодина и как това ще се отрази на България. Ще се опитам да ви дам моя честен отговор.Живеем в интересни времена. В днешния многополюсен свят еднопосочните компаси вече не вършат работа. Единствените уреди, на които можем да разчитаме, са ценностите ни и нашите вътрешни устои. За нас – от левицата – така е било винаги. Идеите ни водят напред, държат ни заедно, правят победите ни човечни и успешни за цели поколения.Постиженията, с които толкова се гордеем – осемчасовият работен ден, свободата на медиите, стачките, всеобщото право на глас, безплатното образование и т.н. – не са дар свише, нито от десницата. Те са резултат на дългогодишните борби на леви партии и движения. Левицата разширява пространствата на свободата, събаря стените на социалните, националните и расовите гета. Благодарение на левите политики милиони хора се спасиха от нищетата, унижението и дискриминацията. Прилагането на левите идеи позволи на гражданите по целия свят да живеят по-добре от поколенията преди тях. И тази промяна се случи заради последователната и непрестанна борба на левите партии и профсъюзите за достоен живот на работещите.Лявото е територия на мечтите – за солидарност, за повече справедливост, за повече права, за равни възможности за всички. А много от тези мечти, независимо от огромната съпротива срещу тях, се сбъдват. И като резултат всички, които живеят от труда си, могат да се чувстват достойни хора.И ето го днешният ляв парадокс: постигнатото вече се счита за дължимо, за даденост. Дори десните често си приписват заслуги за него. А хората не се чувстват по-сигурни и по-щастливи. Напротив, страхуват се, че техните деца ще живеят далеч по-зле от тях самите.И тези страхове са оправдани. Благодарение на дългогодишните политики на десните за рестрикции, ограничения и затягане на коланите, в Европа зейнаха огромни неравенства. Най-богатият 1% от гражданите на Европа притежава близо 1/3 от всички нейни богатства, докато най-бедните 40% притежават по-малко от 1% от богатствата. През 2015 г. над 150 милиона души – ¼ от населението на ЕС е на ръба на социалното изключване.И тук е голямата дилема: да анатемосаме Европа, да я заклеймим и пратим в миналото, както искат националистите, или да се борим за нея, искайки връщането на нейната солидарност, справедливост и социална отговорност?Следващите избори ще решат тъкмо тази дилема. Левицата в Европа ще се изправи срещу трудни, силни врагове, които макар привидно да са различни, всъщност искат едно и също. Двете страни на монетата: десните, целящи оставането на власт на всяка цена и обричащи ЕС на ограничения, консерватизъм и затъване в статуквото. И уж обратната страна: националистите и популистите, които искат „Европа на нациите“ и атакуват основните ценности на Съюза, боравейки умело със страховете на хората.Тази Европа на Орбан и Салвини ще строи мостове между десните и националистите, но ще копае пропасти между институциите и хората, между семействата. Ще вдига огради между поколенията. В сърцето на Стария континент. Коалиционните им правителства вече успешно го правят в Австрия, и за огромно съжаление – в България, а унгарците са по улиците на Будапеща.Вярно е, привидно изглежда, че левицата губи позиции, макар да има само с един премиер по-малко от десницата. Да, след Брекзит Групата на социалистите и демократите ще загуби 20 места. ЕНП няма да има поражения, депутатите на Тереза Мей са при консерваторите.Знам, че ако искаме хората да ни повярват, трябва също да признаем и грешките си. Споделих и на конгреса на ПЕС: имаше добри времена за Европа, както и за нашето семейство, когато имахме 11 премиери. Тогава можехме да пренесем социалната държава, която бяхме създали в страните-членки, на европейско ниво. Пропуснахме тази възможност. Трябва да признаем, че не положихме достатъчно здрави основи за общата валута. Често прегръщахме либералната, нео-либералната мантра за свободния пазар, който създава благоденствие за всички. Но това проправи пътя за спекулативния капитализъм и пътя към финансовата и икономическата криза.Затова платихме цената за своите грешки.Следващите евроизбори не са за депутатски места и комисарски портфейли. Те се за душата и оцеляването на Европа. А ние сме единствените, готови да водят битката за сигурна работа, за равни права, за заплащане за достоен живот, за достойни пенсии. Единствените с План за младежта на Европа. И това беше основният акцент в резолюциите и в работата на Конгреса в Лисабон.Тази битка трябва да бъде водена навсякъде – в парламента, в медиите, на улицата. Тази битка няма как да бъде спечелена нито от отделни лидери, нито от отделни леви движения и партии. Радикалната промяна може да бъде извършена само от една обединена левица, където има място за всички, които имат смелостта да поискат тотална ревизия на дясното статукво, на либералния модел и на страховития националистически разказ за бъдещето.Само прогресивно мнозинство в следващия Европейски парламент – излъчено от левицата и прогресивните сили в ляво от центъра, може да върне Европа към нейните ценности, да възвърне справедливостта, солидарността и надеждата. За това ще работи ПЕС на изборите, а резултатът от тях далеч не е предопределен.Напълно е възможно следващият председател на ЕК да се нарича Франс Тимерманс – общият кандидат на ПЕС за този пост. И това е огромна отговорност за левицата – да върне Социална Европа в дневния ред на нейните политици.Питате ме защо евроизборите ще бъдат важни за България и какво е мястото на БСП в тях. В политиката трудно се правят реминисценции и сравнения, ситуацията винаги е различна. Но в едно 2013 и 2019 година могат да си приличат: в призванието и мисията на БСП – нашата партия е длъжна да даде алтернатива на некомпетентното и задушаващо управление на ГЕРБ.Няма парламентарни избори, ще добавят критиците. И тук зависи от нас дали ще са прави. Тежка, почти библейска задача стои пред нас в БСП да превърнем тези избори в демократичен вот срещу правителството на ГЕРБ и Обединените патриоти. Да се изправим срещу арогантността не само на десницата в Европа, но и у нас. Да застанем като един срещу псевдопатриотичните и примитивни тези на националистите, които все повече увличат управляващите от ГЕРБ към една разделена Европа, където само преди 70 години между нациите бушуваше война.Да бъдем алтернатива на феодализма, на отглеждането на олигарси, на свеждането на политиката до обществени поръчки, ремонти и социални откупи в края на годината. Особено преди избори.Да застанем на страната на работещите, на учещите, на майките, на жените, на пенсионерите, на младите хора. На българите.Да заявим ясно какво ще променим – не в системата, в живота им.И да го направим единни. Не ви учудва, че го казвам точно аз, нали? Защото тези избори няма да са победа или загуба на лидера на БСП. Ще са победа за арогантността и безнаказаността на управляващите, над мизерията и безпътицата. Има и друга възможност. Да победи желанието за промяна, а загубата да е у тези, окопани в статуквото.Винаги съм вярвал в призванието на БСП да излиза на сцената в трудни за държавата времена. В мисията й да спира процеси, да възстановява несправедливости, да поема отговорности и да връща надеждата за достоен живот.Каквото и да следва – си струва, за да дадем отново шанс на България!Другари,Наближава Коледа. И отново най-трогателните места ще са летищата, автобусните и железопътните гари. Местата за среща. За да сме всички заедно на празниците. С хората, които обичаме.Искрено желая на всеки от вас, на семействата и на домовете Ви – здраве, благоволение и радост! На страната ни – благоденствие!А на БСП – сплотеност, мъдрост и сила, за да дадем смисъл на децата и внуците ни да останат у дома, връщайки им солидарността, справедливостта и надеждата!", "date": "2018.12.21", "title": "Станишев: Мисията на БСП е да даде алтернатива на некомпетентното и задушаващо управление на ГЕРБ"}
{"url": "https://offnews.bg/futbol/pavel-kolev-reshava-za-levski-sled-koleda-694276.html", "text": "Казусът “Ще има ли Левски нов изпълнителен директор” продължава да виси с пълна сила, алармира “Тема Спорт”. Постът бе предложен на настоящия заместник-изпълнителен шеф на БФС Павел Колев. в края на ноември собственикът на “сините” Спас Русев анонсира, че от 1 януари 2019 година Колев ще заеме тази позиция в клуба, а Красимир Иванов ще бъде понижен до финансов директор. Босът заяви, че е “впечатлен от качествата на Колев и очаква от него да преструктурира клуба и детско-юношеската школа”.Оттогава досега това бе единственото изказване на бизнесмена по темата, въпреки че се появиха достатъчно индикации, че Колев може и да не приеме предложението, а предварителният договор между двете страни, ако въобще е сключван такъв, да не влезе в сила. Бившият спортен журналист, който сега е и делегат на УЕФА, не е доволен от правомощията, които ще има. А така няма как хем да носи цялата отговорност, хем да е с “вързани ръце” по преструктурирането на клуба.Откакто на 21 ноември Спас Русев официално обяви предстоящото назначение, Колев така и не е направил коментар на темата. Очаква се да не го направи и през тази седмица. Изявление от него най-вероятно ще има след коледните празници и преди новогодишните.Вчера Колев и Спас Русев присъстваха на последното заседание на Изпълнителния комитет на футболната ни централа. Двамата не стояха един до друг на масата, като Павел бе отдясно на президента Борислав Михайлов.Засега обаче вероятността Колев да напусне работата си в БФС изглежда все по-малко вероятна. И все пак, ако той приеме да се заеме с Левски, на “Герена” ще настъпят сериозни рокади още в първите работни дни на новата 2019 година. Сигурен за поста си в клуба няма да бъде никой.", "date": "2018.12.21", "title": "Павел Колев решава за Левски след Коледа"}
{"url": "https://offnews.bg/tenis/grigor-agasi-shte-bade-s-men-melbarn-imam-nuzhda-ot-nego-694298.html", "text": "Григор Димитров разкри, че ще може да разчита на Андре Агаси в своя щаб по време на Откритото първенство на Австралия.Американецът ще го подкрепи в Мелбърн, а е възможно да пътува преди това и до Бризбейн, където Гришо ще открие новия сезон.\"Андре със сигурност ще бъде в Мелбърн. Не сме сигурни за Бризбейн. Засега не планира да идва, но не сме и го обсъждали - има малък шанс.Имам нужда да работя с някой с опита на Андре. Голям късметлия съм да мога да разчитам на него. Андре е изумителен, от голяма помощ ми е. Започнахме да се опознаваме малко по-малко след седмиците заедно. Все още не сме решили колко седмици Андре ще бъде с мен през следващата седмица. Продължаваме да обсъждаме кое е най-добре за него и за нашия екип. Много уважаваме личното време на всеки\", каза Димитров.Българинът ще трябва да участва в следващите мачове на националния отбор за \"Купа Дейвис\", ако иска да получи възможност да играе на Олимпийските игри в Токио през 2020 година. Сега той не изпълнява условията за квота. Според изискванията трябва да участва поне два пъти с екипа на България в неофициалното световно отборно първенство по време на настоящия олимпийски цикъл 2016-2020 г. Димитров отказа последните пет покани да се присъедини към своите съотборници. Последната вратичка за него ще се затвори през 2019 година.", "date": "2018.12.21", "title": "Григор: Агаси ще бъде с мен Мелбърн, имам нужда от него"}
{"url": "https://offnews.bg/temida/zaplashvali-biliana-petrova-shte-ti-se-sluchat-loshi-neshta-ako-ne-k-694272.html", "text": "В последните години се създаде практика, при която задържането се използва за принуждаване на обвиняeмите да правят самопризнания и да сключват споразумения с прокуратурата. Това каза в сутрешния блок на бТВ Емануил Йорданов, адвокат на Биляна Петрова – заместничка на отстранения кмет на район „Младост” Десислава Иванчева.Възможно е Иванчева и Петрова да останат в ареста, призна Емануил Йорданов. Преди два дни спецсъдът ги пусна под \"домашен арест\", но вчера Апелативната специализирана прокуратура поиска те да останат зад решетките.Разследващите са заплашвали Биляна Петрова да каже, че Десислава Иванчева е искала и получила подкуп, заяви още Емануил Йорданов. Заплашвали са я, че когато отиде в затвора, ще ѝ се случат лоши неща, допълни защитникът.По думите на адвоката състоянието им е много лошо и здравето им се разбива.", "date": "2018.12.21", "title": "Заплашвали Биляна Петрова: Ще ти се случат лоши неща, ако не кажеш, че Иванчева е взела подкуп"}
{"url": "https://offnews.bg/offtopic/prezidentat-na-uganda-vazmuten-ot-kosata-na-mis-afrika-694260.html", "text": "Президентът на Уганда Йоури Мусевени разкритикува новата коронована \"Мис Свят Африка\" Куин Абенакио за \"носенето на индийска коса\".Трябваше да спечели момиче, което показва африканската красота в естествената ѝ форма, коментира той в Туитър. На въпроса какво означава \"индийска коса\", говорителят му Дон Уанама заяви пред Би Би Си: \"Просто погледнете снимката и ще видите вида на косата. Това е неестествена перука, тя определено трябваше да бъде с естествената си коса”.Мнозина в социалните мрежи обаче защитават избора на Мис Африка да оформя косата си по свое усмотрение и не симпатизират на президента в този случай.Самата Куин Абенакио се съгласи, че \"не трябва да копира това, което прави западният свят\", но добавя, че: \"Никой не трябва да определя как да носите косата си\" и че всъщност, въпреки критиките, е най-щастливото момиче на света.През последните години участващите в конкурси африканки надигат глас против стандартите за красота, които дават превес на светлата кожа и правата коса.", "date": "2018.12.21", "title": "Президентът на Уганда възмутен от косата на Мис Африка"}
{"url": "https://offnews.bg/obshtestvo/vmesto-vitc-stih-na-denia-dechitca-veselushki-zagazili-ste-maj-694299.html", "text": "След откровението на заместник-министъра на правосъдието Евгени Стоянов, че \"ако едно дете е задържано, това не е дете, което е послушно и добро\" по повод промените в Наказателния кодекс, с които се дава възможност родителите да не бъдат уведомявани за арест на децата си за 24 часа, по темата се развихриха и поетични таланти.Ето и актуалната версия на стихотворението \"С червените ботушки\", която, трябва да признаем, е доста остроумна.", "date": "2018.12.21", "title": "Вместо виц - стих на деня: Дечица веселушки, загазили сте май"}
{"url": "https://offnews.bg/sviat/otvariat-getuik-sled-haosa-s-dronovete-nad-vtoroto-po-golemina-letisht-694300.html", "text": "Пистата на летище \"Гетуик\" беше отворена след хаоса с дронове над нея, който предизвика затварянето ѝ за повече от денонощие, съобщи Би Би Си.Второто по големина летище във Великобритания обяви, че 765 полета вече са насрочени.Ръководителят му Крис Удрофей заяви, че и до днес полицията не е намерила оператора, пуснал дроновете. Едно от предположенията ѝ е, че е възможно акцията да е на екоактивисти.Взети са допълнителни мерки от правителството и армията, за да се осигури безопасното отваряне на пистата.Очаква се летището да се върне към нормалния си режим на работа до края на съботния ден.\"Работим при почти нормални условия на пистата. Предизвикателството пред авиокомпаниите е, че, в резултат на нарушенията, самолетите им не са на правилните места\", обясниха от \"Гетуик\".", "date": "2018.12.21", "title": "Отварят Гетуик след хаоса с дроновете над второто по големина летище във Великобритания"}
{"url": "https://offnews.bg/izvan-terena/valeri-bozhinov-biliana-dol-mi-se-otdade-napalno-694297.html", "text": "От години футболистът Валери Божинов не е излизал от светлините на прожекторите в родния светски живот.Семейният му статус се промени няколко пъти, както и държавите и отборите, за които редовно бележи голове. Към настоящия момент е щастливо влюбен в изкусителната сръбкиня Биляна Дол, с която за първи път позират заедно за корица на списание, а дебютната им такава е за Umbrella Bar magazine, където ще прочетете откровеното интервю на Валери за силните и слабите моменти в кариерата, за бащинството, отношенията му с бившата му съпруга Николета Лозанова и бъдещето му с Биляна.На въпроса, какво му даде Биляна, което Николета и Алисия не успяха, Божинов без да се замисли отговаря: \"Ами простичко е и ще го кажа с една единствена дума - \"отдаденост\". Аз не ги виня по никакъв начин, за техния избор, за кариерите им, но Биляна се посвети изцяло на мен и на професията ми, поставяйки себе си на заден план, за да можем да вървим заедно по пътя, по който аз определя.\"Той е категоричен, че към днешна дата се чувства много обичан и пълноценен към децата си, както и в хармонични отношения с Николета Лозанова: Именно това е показател, че сме интелигентни хора, които изпитват силно уважение един към друг, което ни кара приоритет да бъде не личното ни щастие дали да сме заедно, макар и нещастни, а на човека отсреща, който е по-щастлив с друга половинка.Макар да няма намерение да слага край на спортната си кариера в близко бъдеще, Валери разкрива, че един ден по всяка вероятност ще използва футболните си контакти за мениджърска дейност, а вече е инвестирал и част от парите си в недвижимо имущество, с бизнес насоченост.И тъй като се превърна в традиция изявените ни футболисти да издават автобиографични книги, по примера на Стоичков, тази на Валери би се казвала \"Дойдох, видях, победих\".", "date": "2018.12.21", "title": "Валери Божинов: Биляна Дол ми се отдаде напълно!"}
{"url": "https://offnews.bg/sviat/voenniat-ministar-na-sasht-napuska-tramp-planira-chastichno-izteglian-694280.html", "text": "Министърът на отбраната на САЩ Джеймс Матис ще се оттегли в края на февруари. Това беше обявено от американския президент Доналд Тръмп.В пост в профила си в Twitter той написа:В писмо на Матис до президента се посочва, че причините за напускането му са различия между двамата. Според ТАСС от  текста на писмото ставало ясно, че министърът на отбраната сам е взел решението да напусне поста си. В обръщението си до американския президент, ръководителят на военното ведомство отбелязва и разликата в стратегическите интереси на Вашингтон с Москва и Пекин. „Вярвам, че трябва да бъдем решителни в нашия подход към тези страни, чиито стратегически интереси все повече се различават от нашите, създавайки напрежение“, се казва в писмото на Матис, който вярва, че Русия и Китай се предполага, че търсят „правото да налагат вето върху решенията на други държави в областта на икономиката, дипломацията и сигурността с цел насърчаване на собствените им интереси“.Пенсионираният генерал също така изразява мнението, че Съединените щати не могат да защитават интересите си, без да поддържат „силни съюзи“ и „да показват уважение“ на съюзниците.Говорителят на Белия Дом Сара Сандър съобщи, че Тръмп и Матис са имали различия по редица въпроси. Сандърс заяви, че въпреки това двамата имали добри отношения. „Само един човек е избран за президент и главнокомандващ, и това е Доналд Тръмп“, каза Матис, цитирана от \"Фокус\". Тя увери, че Тръмп винаги „слуша мненията, съветите и мислите“ на Матис. Сандърс обаче подчерта, че правото да вземе крайното решение за курса на САЩ остава на президента Тръмп. В същото време стана ясно, че Тръмп има намерения да изтегли половината от американските войски в Афганистан. „Това решение е взето. Ще има значително оттегляне“, заявил за AFP източник, поискал анонимност. По неофициална информация става въпрос за връщането на между 5000 и 7000 военни от общо 14 хил. там. Очаква се Тръмп да обяви официално намеренията си през януари.По-рано вестник The Wall Street Journal съобщи, че американската администрация обмисля възможността за значително намаляване на американския военен контингент в Афганистан. Изданието отбелязва, че оттеглянето на американските войски може да започне в рамките на няколко седмици, като вече били дадени и устни разпореждания за подготовка на изтеглянето.", "date": "2018.12.21", "title": "Военният министър на САЩ напуска, Тръмп планира частично изтегляне от Афганистан"}
{"url": "https://offnews.bg/ikonomika/razhodite-na-biznesa-za-trud-se-uvelichil-s-9-6-za-godina-694292.html", "text": "Разходите на работодателите за един отработен час на наетите от тях хора нарастват средно с 8.9% през последното тримесечие спрямо същото на 2017 г., показват предварителни данни на Националния статистически институт от днес.Увеличението в индустрията е с 9.6%, в услугите - с 6.8%, и в строителството - с 10.0%.По икономически дейности най-висок е ръстът на общите разходи за труд в \"Култура, спорт и развлечения\" (с 15.6%), „Образование“ (14.8%) и „Хотелиерство и ресторантьорство“ (13.7%).Най-нисък е той в \"Операции с недвижими имоти\" (1.2%), \"Търговия; ремонт на автомобили и мотоциклети\" (2.5%) и \"Финансови и застрахователни дейности\" (4.4%).Разходите за възнаграждение за отработен час се увеличават с 8.6%, а разходите извън тези за възнаграждения - с 10.3%. Изменението варира от 15% за „Култура, спорт и развлечения“ до 1.8% за „Операции с недвижими имоти“.", "date": "2018.12.21", "title": "Разходите на бизнеса за труд се увеличил с  9.6% за година"}
{"url": "https://offnews.bg/politika/valeri-simeonov-za-ideiata-na-dogan-za-programno-pravitelstvo-drandar-694282.html", "text": "По отношение на неговите идеи за не-знам-си-какъв кабинет, бих казал: дръндарска кокошка просо сънува, заяви депутатът от \"Обединени патриоти\" Валери Симеонов по повод . В речта си Доган предложи сформирането на програмен кабинет с участието на всички парламентарни партии. Изказването на Симеонов е препратка към село Дръндар, област Варна, където Доган прекарва детството си. Запитан какво мисли за предложението, депутатът от управляващата коалиция заяви, че няма интерес да коментира. Според Симеонов държавата си има кабинет и няма смисъл да се развиват фантастични хипотези.", "date": "2018.12.21", "title": "Валери Симеонов за идеята на Доган за програмно правителство: Дръндарска кокошка просо сънува"}
{"url": "https://offnews.bg/futbol/treniorat-na-levski-vdignal-holesterola-na-gerena-694278.html", "text": "Треньорът на Левски Славиша Стоянович ще се опита да се махне от \"Герена\" преди изтичане на договора по здравословни причини. Словенецът е поканен за селекционер на Латвия и явно е изкушен от перспективата.Според \"Меридиан Мач\" специалистът вече е разговарял за напускане със собственика Спас Русев, като му е казал, че иска да си ходи, защото му е висок холестерола, а освен това баща му бил починал и трябвало да се прибере в родината си. Ако това се случи, то това ще е втори треньор на Левски, който си тръгва, защото здравето му се е влошило начело на сините.Преди него със същите мотиви напусна легендарният Люпко Петрович, който написа в декларация, че стресът му идва в повече и \"животът е един\".В момента сърбинът се завърна в българския футбол като консултант в ЦСКА и вече дава съвети на треньора Нестор Ел Маестро, който е възхитен от знанията му.\"Той беше на тренировките и на мачовете и говорим всеки път. Люпко е от полза. Опитът му е страхотен. Той е от този тип хора, коитовиждат нещо за 5 минути, а на мен би ми отнело 5 дни. Люпко вече ми даде няколко интересни съвета. Освен това е много позитивен човек, което е глътка свеж въздух в България, защото генерално хората тук са доста негативни\", сподели младият специалист пред \"Тема Спорт\".", "date": "2018.12.21", "title": "Треньорът на Левски вдигнал холестерола на \"Герена\""}
