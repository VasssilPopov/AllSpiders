{"url": "https://offnews.bg/politika/deputatite-odobriha-biudzheta-na-nzok-prieha-moratoriuma-za-novi-leka-670286.html", "text": "Депутатите приеха на второ четене бюджета на Здравната каса за 2018 г. Бюджетът на НЗОК беше приет със 103 гласа „за“, 66 „против“ и 7 – „въздържал се“.Депутатите приеха и спорното предложение НЗОК да не плаща нови лекарства, да не сключва договори с нови болници и договори за нови клинични пътеки и отделения през 2018 г.Срещу промяната се обявиха депутатите от опозицията, а пациенти излязоха на протест. Мораториумът за лекарствата засяга 15 нови медикамента, които се очакваше да бъдат включени през 2018 година за заплащане от Касата. Това ще засегне тежко болни пациенти. Очаква се от въвеждането на мораториума да бъдат спестени около 25 млн. лева. По-рано днес пък омбудсманът Мая Манолова обяви, че ще ако предложението бъде прието, ще сезира Конституционния съд. В рамките на дебата стана ясно, че според ГЕРБ идеята на мораториума е да се спечели време, за да се прокарат нови промени, с които начина на заплащане на терапиите да се измени - да се плаща не за отделни лекарства, а за терапевтичен резултат.Такова обяснение даде председателят на здравната комисия Даниела Дариткова от ГЕРБ. Тя подчерта, че с налагането на мораториума ще се гарантира по-ефективно изразходване на бюджета за лекарства.Мораториумът за разкриване на нови дейности в болниците беше леко смекчен, като той няма да засяга малките населени места, където съответните услуги не се предлагат.От опозицията обявиха, че приемането на мораториума е признание за безпомощност от страна на управляващите. Бюджетът на НЗОК за догодина ще е 3,8 млрд. лева. Касата получава с 400 млн. лева повече в сравнение с тази година, като почти цялата сума ще отиде за болнична помощ. Парите за извънболнична помощ бяха увеличени с 27 млн. лева, като те идват от резерва на НЗОК. Предложението беше обсъдено по-рано от здравния министър Кирил Ананиев и председателя на здравната комисия Даниела Дариткова, като между първото и второто четене беше внесено в парламента. Средствата за първична извънболнична помощ за догодина се увеличават със 7 млн. лева, парите за специализирана извънболнична помощ - със 7 млн. лева., с 3 млн. лв. ще е по-голям бюджетът за медикодиагностичните дейности и с 10 млн. лв. - този за стоматологична дейност.Заради тази промяна резервът на Касата ще стане едва 87 млн. лева - едва около 3% от бюджета при резерв до тази година в размер на 10% от бюджета на НЗОК. ", "date": "2017.11.29", "title": "Депутатите одобриха бюджета на НЗОК, приеха мораториума за нови лекарства"}
{"url": "https://offnews.bg/obshtestvo/u-nas-se-spekulira-s-otkaza-za-letene-v-iran-ot-zavist-smiata-borisov-670293.html", "text": "Според министър-председателя Бойко Борисов у нас твърде много се спекулира със случая около забраната на правителствения самолет да премине през небето на Иран на път за Саудитска Арабия. А причината за това е завист, смята премиера, който изрази позицията си пред журналисти от Рияд.По думите на Борисов има хора, които завиждат, че \"държавата си върви добре\", а отношенията ни с Иран са много добри:\"Вижте, завистта в България започва да става като някаква характерна черта. Има хора, които завиждат, има хора, които просто дразни ги, че държавата си върви добре, че - ето и с царя тука давахме пример за, радват се хората, че може така да си общуват различни политици, партии\", каза Борисов, цитиран от БНТ.\"Аз бях един от първите, които отидоха в Иран. В прекрасни отношения сме с тях\", допълва той.\"Нашата политика, моята политика е била винаги за мир, никога срещу трета държава. Всички знаят, че сме приятели с Катар, с Емирствата, с Иран и с Турция. Това не значи, че не може да доразвием и приятелства и с други, с които досегане сме ги имали в този обем и така, както искаме\", каза още Борисов.\"Завист, нищо друго нямам като коментар\", завърши той.", "date": "2017.11.29", "title": "У нас се спекулира с отказа за летене в Иран от завист, смята Борисов"}
{"url": "https://offnews.bg/futbol/levski-s-rekordna-pobeda-v-ruse-670298.html", "text": "Отборът на Лeвски постигна категорична победа с 4:0 при гостуването си на Дунав в мач от междинния 18-и кръг на Първа лига.Резултатът откри Васил Панайотов в 33-ата минута, а шест минути по-късно отново той удвои. В 46-ата минута Жуниор Мапуку прониза мрежата на домакините за трети път, а на 4:0 покачи резервата Серджиу Буш (78).\"Сините\" започнаха по-активно срещата и до края доминираха на терена, като резултатът можеше да придобие и други измерения. Въпреки всичко това е най-изразителната победа на сините под ръководството на новия наставник Делио Роси.В другия мач от кръга днес отборът на Пирин (Благоевград) постигна изключително драматичен успех с 3:2 над Етър (Велико Търново). В герой за “орлетата” се превърна Станислав Костов, който заби две от попаденията за тима.Първият гол в срещата падна в мрежата на Благой Макенджиев, а в негов автор се превърна Ерик Почански. През втората част Румен Сандев изравни, а Костов направи обрата пълен.Радостта за домакините бе кратка, защото Иван Стоянов направи 2:2 от дузпа, за да дойде и 76-ата минута, когато Станислав Костов донесе важни три точки за тима на Милен Радуканов.ДУНАВ - ЛЕВСКИ 0:40:1 Васил Панайотов 330:2 Васил Панайотов 390:3 Жуниор Мапуку 460:4 Серджиу Буш 78", "date": "2017.11.29", "title": "Левски с рекордна победа в Русе"}
{"url": "https://offnews.bg/kultura/balgarski-zvezdi-izgriaha-v-iv-mezhdunaroden-konkurs-za-tcigulari-vas-670297.html", "text": "Двама млади български цигулари спечелиха награди в четвъртото издание на международния конкурс „Васко Абаджиев“ (23-26 ноември), организиран от клуб ЮНЕСКО Леонардо да Винчи София.Това са 16-годишните Александър Зайранов и Кристина Георгиева. Рекорден брой участници – 24 от 15 държави, се надпреварваха при изключителна конкуренция в Националното музикално училище „Любомир Пипков“. В крайна сметка първото място беше поделено между японките Маине Нишияма и Йоши Окура, които показаха изключителна виртуозност. Те получиха по 1000 евро от наградния фонд в размер на 3300 евро, осигурен от основната банка на конкурса „Уникредит Булбанк“. Чековете и призовете им бяха връчени от Диляна Стоянова, мениджър събития и спонсорства в банката.Втора награда също беше присъдена на две цигуларки – Клеманс дьо Форсвил (Фр) и Юкари Оно (Яп). Талантът от Варна Александър Зайранов, Лиза-Мария Секине (Ав) и японката Мегуми Касугаи получиха трета награда. Възпитаничката на НМУ Кристина Георгиева, която в момента учи в Белгия при прочутия проф. Леонид Кербел, взе приза за млад талант. Клеманс дьо Форсвил заслужи специалната награда „Стефан Балкански“, предоставена от г-жа Антония Лавайн, а журито описа 26-годишната французойка като „завършен цигулар със забележителна артистичност“. За най-добро изпълнение на Каприз на Паганини беше отличена Юкари Оно, която взе наградата на производителя на струни Larsen Strings. Всички лауреати обраха овациите на гала концерта, който наред с третия тур се проведе с акомпанимента на Академичния симфоничен оркестър на Националната музикална академия „Проф. Панчо Владигеров“ с диригент проф. д-р Ивайло Кринчев.“Нивото тази година беше много високо и затова бяха разделени и премиите. Изключително сме радостни, че има и наградени българчета, тъй като нашата школа за първи път се представя толкова успешно в конкурса. Авторитетът ни расте и хората ще разнасят славата и на България, и на Васко Абаджиев по целия свят“, коментира председателят на журито проф. Ангел Станков.В журито личаха също имената на проф. Йосиф Радионов, проф. Недялчо Тодоров, Елизабет Кропфич (Ав), проф. Хабиб Каялех (Швейц) и д-р Лауритс Ларсен от Дания.Проектът е финансиран от програма „Култура“ на Столична община за 2017 г. Целта на конкурса, който се провежда веднъж на две години, е възраждането на националната и международна памет за големия цигулар Васко Абаджиев (1926-1978) и поощряването на развитието на младите цигулкови таланти.", "date": "2017.11.29", "title": "Български звезди изгряха в IV международен конкурс за цигулари 'Васко Абаджиев'"}
{"url": "https://offnews.bg/politika/promenite-na-manolova-ne-minali-zashtoto-niamalo-pari-vreme-i-kadri-670278.html", "text": "Липса на време, кадри и пари е причината днес в социалната комисия в парламента депутатите и министърът на социалната политика Бисер Петков да отхвърлят предложението на омбудсмана Мая Манолова за промяна в Кодекса на труда, което щеше да защити служители на фалирали предприятия да търсят правата и парите си.Днес в парламента Мая Манолова разгневена разказа пред журналисти, че решението на парламентаристите е \"срам и позор\".Пред журналисти в парламента социалният министър Бисер Петков обяви, че промените касаят 6 закона, които вървят в един законопроект.Предложението на Манолова бе Главната инспекция по труда да инициира производства по несъстоятелност на фирми и предприятия, като в този момент няма нито една държавна администрация, която да е длъжна да го прави.Подобна промяна изисква време, средства и обучени кадри - нещо, което ГИТ в момента няма, посочи Петков.Промяната ще се случи, но тя ще влезе в сила чак от началото на юли 2018-та година, което значи, че към този момент близо 4 хил. души, работили за фалирали компании като \"Макс Телеком\" и \"Пикадили\", ще останат без заработените си заплати.Социалният министър не коментира каква ще е тяхната съдба оттук нататък, тъй като през юли следващата година законовият срок, за да си търсят правата тези хиляди ощетени работници, ще бъде изтекъл.Все пак Петков каза, че всичко зависи от волята на депутатите.", "date": "2017.11.29", "title": "Промените на Манолова не минали, защото нямало пари, време и кадри"}
{"url": "https://offnews.bg/drugi/milenita-otkriva-dni-na-predizvikatelstvata-tazi-vecher-670276.html", "text": "Днес започват 13-тите „Дни на предизвикателствата“ – ежегодният фестивал за спортове на открито, туризъм, екология и активен начин на живот. Голямата изненада, дошла преди броени часове е, че сред презентаторите на фестивала ще бъде големият ни акро парапланерист Весо Овчаров, световен шампион по инфинити тъмблинг, чието име буди вълнение в екстремните спортове по цял свят.Тази година в третия фестивален ден (1 декември) той ще представи на живо на сцената на аула „Максима“ своя филм за изминалия сезон с атрактивни 360-градусови кадри от небето над най-красивите места на България. Това се случва за първи път от много години, след като в предишни издания на „Дните“ натоварената му програма зад граница ни позволяваше да видим Весо само на голям екран в едни от най-обичаните спиращи дъха филми с негово участие.Всички присъстващи в третия ден на фестивала ще могат да се включат и в кратка дискусия и да му зададат лично своите въпроси.Свеж музикален щрих ще оцвети наситената с много екстремно кино и вдъхновяващи презентации програма. В откриващата вечер сред смелите приключенци и големи спортисти ще се открои нежната фигура на чаровната Миленита, която ще изпее неизпълнявано досега от нея парче, изцяло в духа на фестивала.На автентични латиноамерикански музикални инструменти ще й акомпанира перуанецът Пиеро, като двамата ще бъдат чудесна музикална илюстрация на презентацията за Латинска Америка, с която ще бъде открита официално вечерната програма на фестивала на 29 ноември.Достъпът в рамките на дневната програма е свободен, а билети за вечерната програма ще се продават всеки ден от 17:30 във фоайето на Аула „Максима“. Тридневният билет е на цена 27 лв, еднодневните – по 10 лв.Пълната програма на фестивала – дневна и вечерна част – мога да се видят .Превърналото се вече в традиция изложение на „Дни на предизвикателствата“ ще посреща свободно посетители във фоайето на УАСГ всеки ден между 11 и 22 часа, като тази година всички почитатели на активния и здравословен начин на живот ще могат да разгледат над 20 щанда.", "date": "2017.11.29", "title": "Миленита открива Дни на предизвикателствата тази вечер"}
{"url": "https://offnews.bg/sviat/es-afrikanskiat-saiuz-i-oon-shte-pomagat-zaedno-na-migranti-670294.html", "text": "Европейският съюз, Африканският съюз и ООН създават специална експертна група за по-добра закрила на мигрантите, специално на държаните в мизерни условия в тежко пострадалата от военни конфликти Либия, предаде Асошиейтед прес, цитирана от БТА.В обща декларация на трите организации се казва, че целта е да бъде опазен \"животът на мигрантите и бежанците по маршрутите (за миграция) и конкретно в Либия\".Експертната група също ще ускори процеса на доброволно връщане на мигранти в родните им страни и намирането на нов дом за бягащите от насилие, конфликти и на нуждаещите се от международна закрила.Трите структури заявиха, че групата ще действа в тясна координация с либийските власти и ще бъде част от продължаващите усилия на трите организации за разбиване на мрежите за трафик на хора и престъпна дейност.Нигерийският президент Мухамаду Бухари заяви, че всички нигерийци, които са блокирани в Либия и други части на света, ще бъдат прибрани у дома и ще им бъде оказана помощ.", "date": "2017.11.29", "title": "ЕС, Африканският съюз и ООН ще помагат заедно на мигранти"}
{"url": "https://offnews.bg/politika/prevodachkata-na-borisov-v-riad-ot-uvazhenie-kam-domakinite-pokrivam-670277.html", "text": "Мая Ценова, официалният преводач на българската делегация в Саудитска Арабия, отговори на нападките в социалните мрежи, че е с покрита коса при срещите на премиера Борисов с арабските му домакини. Преводачката Мая Ценова от СУ защо била със забрадка, та срамела българите?!  Уважаеми засрамени българи, да сложа на главата си точно този шал е мое лично решение! Само че защо никой от вас не се почувства засрамен, когато влязох със същия тоя шал в залата на либийския върховен съд в Триполи преди 12 години?, пише Ценова на страницата си във фейсбук.  А да сте демонстрирали засраменост при вида на която и да е българка, влязла на аудиенция при Негово Светейшество Папата в Рим?!, пита риторично тя. Та днес ще вляза да превеждам при Н. В. краля на Саудитска Арабия с тази забраДка. С която точно на днешния ден се чувствам някак много особено свързана. 29 ноември. Международният ден за солидарност с палестинския народ, обяснява Мая Ценова. ", "date": "2017.11.29", "title": "Преводачката на Борисов в Рияд: От уважение към домакините покривам главата си с шал"}
{"url": "https://offnews.bg/zvezdi/zvezdata-na-sutreshnia-blok-na-nbc-aut-zaradi-seksualen-tormoz-670279.html", "text": "Американската телевизионна мрежа NBC е уволнила водещия на сутрешното предаване The Today Show Мат Лауър заради сексуален тормоз.В профила на предаването в Twitter пише следното: „В понеделник вечерта получихме подробна жалба от наш колега за неподходящо поведение от страна на Мат Лауър на работното място. В резултат на това решихме да прекратим общата ни работа“.От NBC казват, че имат причина да вярват, че това може да не е бил изолиран инцидент. Това е първото оплакване за поведението на водещия за повече от 20 години, но шефът на NBC News Анди Лак заяви, че става въпрос за явно нарушение на стандартите на компанията.Уволнението идва скоро след като CBS уволни Чарли Роуз, един от най-известните си водещи, отново твърдения за упражняван от него сексуален тормоз. Малко по-рано тази година, през април, Fox News уволни най-известния си водещ Бил О'Райли.", "date": "2017.11.29", "title": "Звездата на сутрешния блок на NBC аут заради сексуален тормоз"}
{"url": "https://offnews.bg/zvezdi/grad-v-polsha-podari-na-tom-hanks-fiat-za-rozhdenia-mu-den-snimki-670265.html", "text": "Моника Ясколска от полския град Белско-Бяла, събра пари от съгражданите си и подари кола Fiat модел 126P на американския актьор Том Ханск по повод рождения му ден през юли тази година. Жената решила да събере нужните пари, за да купи и реновира стария автомобил и да направи неочакван подарък на актьора.Причината за този жест са няколко снимки в профила на Ханск в социалните мрежи, на които той позира с коли от този модел. Снимките са направени в Полша, а до тях пише, че това е новата кола на звездата от \"Форест Гъмп\".\"Толкова съм щастлив. Не съм и предполагал, че някой ще направи подобен жест\", разказва Ханкс във видео клип.\"Колата е изпратена до Лос Анджелис от полските авиолинии LOT. На 29-ти или на 30-ти ноември автомобилът трябва да бъде предаден на Том Ханкс\", казва Моника.Останалите пари от инициативата ще бъдат дарени на местната болница.Белско-Бяла е градът, в който се е помещавала фабриката на Fiat през 1970 година, когато е и създаден моделът 126P.", "date": "2017.11.29", "title": "Град в Полша подари на Том Ханкс Фиат за рождения му ден (снимки)"}
{"url": "https://offnews.bg/ikonomika/osem-stapki-sled-koito-shte-osamnem-s-vtora-atomna-670281.html", "text": "Дали си гласувал за ГЕРБ или БСП няма значение, резултатът е един и същ, получаваш „Белене”. Този проект се очертава да бъде най-голямото ограбване на българския народ заедно с хиперинфлацията по времето на Виденов. Цената ще бъде между 20 и 30 млрд. лева. Очевидно е, че ГЕРБ и БСП действат заедно за „Белене” и по тази причина, за да замаскират ситуацията, от ГЕРБ гласуваха, че нямало да се коалират с БСП.Според мен ще се случат следните неща:Проблемът им е, че Европейската комисия няма да седи безучастно и да гледа как строят ядрена централа в сеизмологично опасна зона. Това е заплаха за целия ЕС, не просто за нас. Освен това, както вече писах, всички предишни документи и проучвания за „Белене” са вече невалидни.Мартин Димитров е политик от Нова република. Текстът е от фейсбук профила му.", "date": "2017.11.29", "title": "Осем стъпки, след които ще осъмнем с Втора атомна"}
{"url": "https://offnews.bg/zdrave/vsichko-li-e-liubov-670282.html", "text": "Над 20 са опасните сексуално предавани инфекции в България и по света: ХИВ/СПИН, Хепатит, Сифилис, Шанкроид, Трихомониаза, Човешки Папилома Вирус и генитални брадавици, Гонорея, Хламидия и др.Много от тези инфекции и болести нямат видими симптоми, затова често преносителите посещават здравен специалист, когато вече инфекцията се е развила и лечението е по-трудно.\"Близо 30 000 са абортите всяка година, като над 2500 засягат всяка година момичета на възраст 15-19 г. Това са хиляди момичета, които трябва да бъдат в училище и в университета, да преживяват най-красивите моменти на радост и успехи. Прибавете и всички онези млади хора, които имат сексуално предавана инфекция и ще получите истинската картина на сексуалната култура в България\", казва Божидар Цветков, председател на Български младежки форум. Заедно с българската фирма за презервативи TUXIDO, Български младежки форум ще проведе кампанията \"Всичко е любов\" за подобряване сексуалната култура сред младите хора в България.За повече информация вижте . На 1 декември, когато се отбелязва Световният ден за борба със СПИН, студенти и докторанти ще могат да гледат безплатно филма \"Всичко е любов\" в Културен център G8, от 18:00 ч. (билети на касата в киното).На същия ден, от 9:00 ч. сутринта, ще бъде поставен информационен кът за сексуално здраве във фоайето на Университета по библиотекознание и информационни технологии - УниБИТ. Доброволци на Български младежки форум от цял свят ще предлагат безплатна информационна книжка, презервативи и анкета за сексуалноздраве на студентите. Кампанията ще продължи до 8 декември.", "date": "2017.11.29", "title": "Всичко ли е любов"}
{"url": "https://offnews.bg/politika/obrat-preglasuvat-tcelia-biudzhet-2018-zaradi-remont-na-nevski-i-zo-670299.html", "text": "Oбрат в пленарната зала при гласуването на Бюджет 2018 предизвика неочаквано внесено от БСП предложение за отпускане на допълнителни средства за ремонт на катедралния храм \"Св. Александър Невски\" в столицата и на Зографския манастир в Атон.Предложението бе внесено късно тази вечер, по време на извънредно удълженото поне до полунощ заседание на Народното събрание.Изненадващо, депутатът от \"БСП за България\" Васил Антонов предложи увеличаване с 1,13 млн. лева на разходите за ремонт на двата храма. Това предизвика смут сред управляващите и внесе хаос в залата, тъй като такава поправка не е отразена във вече гласуваната бюджетна рамка. Корекцията би означавала прегласуване на целия бюджет наново.От ГЕРБ реагираха, като предложиха поправката на депутата Васил Антонов да бъде гласувана отново чак на края на гледането на бюджета и едва тогава да бъде отразено и в бюджетната рамка. Така управляващите се презастраховат срещу нови неочаквани поправки, внесени от опозицията.Решението на БСП обаче бе прието с гласовете на левицата, на ДПС и - отново изненадващо - на част от Обединените патриоти. ГЕРБ и \"Воля\" гласуваха против.Поправката бе прокарана в член 6, касаещ финансите на Министерския съвет. \"Край, Министерският съвет остана без бюджет\", извика в залата Менда Стоянова (ГЕРБ), председател на парламентарната бюджетна комисия.Очаква се прегласуването на рамката на бюджета да е в утрешния ден.Днес депутатите гласуваха и заложиха следните параметри приходи в Бюджета за 2018-а година:- приходи, помощи и дарения за 23 515 773 100 лв.- постъпленията от данъци - малко над 21 млрд. лв.- разходи - 11 923 291 500 лв.- текущи харчове - близо 9,5 млрд. лв., в т.ч - за персонал - 4 482 331 800 лв.- обща трансферна сума - 11 100 063 700 лв.- бюджет за общините - 3 264 075 100 лв.- за Държавното обществено осигуряване - 4 495 090 400 лв.;- за НЗОК - 1 286 186 000 лв., в т.ч. за Министерството на здравеопазването - 24 000 000 лв.- вноска за членството в ЕС - малко над 1 млрд. лв.", "date": "2017.11.29", "title": "Обрат: Прегласуват целия Бюджет 2018 заради ремонт на 'Невски' и Зографския манастир"}
{"url": "https://offnews.bg/politika/pavlova-pred-rojters-vrazkite-sas-zapadnite-balkani-sa-sashtestveni-z-670285.html", "text": "По-близкото сътрудничество със страните от Западните Балкани, включително в сферите на миграцията и сигурността, е съществено за мира и стабилността в Европейския съюз. Това заяви в интервю за \"Ройтерс\" министърът за българското председателство на Съвета на ЕС Лиляна Павлова, преведено от БТА.\"Мирът, спокойствието, стабилността и бъдещето на Европа минават през Западните Балкани. Европейският проект ще е непълен без тях\", каза тя.\"Интеграцията им е естествен процес, който донякъде избледня, но този процес трябва да продължи и сега е моментът, който ние не искаме да пропуснем\", продължи българският министър. Тя подчерта, че България, която се присъедини към ЕС заедно с Румъния през 2007 г., не може да обещае по-бърза интеграция на съседите си от Западните Балкани. \"Със сигурност не искаме да даваме напразни надежди. Но когато ги подкрепяме с проекти и инвестиции, когато те се чувстват част от европейското семейство, това е европейската перспектива, за която говорим\", каза Павлова.На 17 май в България - която поема ротационното председателство на Съвета на ЕС за първите шест месеца на 2018 г. - ще се състои среща на върха ЕС-Западни Балкани. Лиляна Павлова изрази надежда, че на нея ще бъдат сключени конкретни споразумения за развитие на транспортните, енергийните и дигиталните връзки между Западните Балкани и ЕС.Като ротационен председател на ЕС, България ще положи усилия източните страни, които се опитват да догонят по-богатите западноевропейски държави, да не пострадат от значително орязване на финансовата помощ на ЕС след излизането на Великобритания от Съюза през 2019 г., добави тя пред \"Ройтерс\". ", "date": "2017.11.29", "title": "Павлова пред Ройтерс: Връзките със Западните Балкани са съществени за мира в ЕС"}
{"url": "https://offnews.bg/obshtestvo/rektorat-na-sofijskia-universitet-zapazi-posta-si-670291.html", "text": "Ректорът на Софийския университет запази поста си. Призивите към Общото събрание да отстрани проф. Анастас Герджиков не доведоха до искания вот на доверие в средата на мандата му. Днес делегатите подминаха въпроса с мълчание, самият Герджиков - също. Вместо това продължилото 8 часа Общо събрание обсъждаше промени в правилника, попълване съставите на различни комисии и съвети. Делегатите слушаха обемни отчети, задаваха въпроси или коментираха. .Защо се иска отстраняването на ГерджиковНапрежението в Университета се трупа от началото на годината, а поводите са свързани основно с разпределянето на парите: оказа се, че , както и в , но . Недоволството се засили и когато , защото той \"не дава вярна и честна представа\" за финансовото състояние и имуществото на СУ. , а на фона на притеснителните констатации за финансите .Преподаватели в СУ не са доволни от управлението на Герджиков и заради неизпълнени предизборни обещания. Как звучаха те в деня на избора му за ректор през ноември 2015 г. - вижте .Напрежението изби на повърхността със започването на подписка за свикване на извънредно общо събрание през ноември, каквото не се състоя, защото мнозина недоволни не застанаха с имената и подписите си под искането и то не събра необходимите 100 парафа.Но вчера бе отправен поредният призив за свалянето на Герджиков. До служебните пощи на членовете на ОС бе изпратен линк към статия, озаглавена . Подзаглавието напомня: \"В средата на мандата ще има “вот на доверие!\"! Това обеща Анастас Герджиков при избора му за ректор преди 2 години. Ще го изпълни ли? Ние го призоваваме!\"Текстът завършва с думите: \"От Вас, уважаеми делегати на Общото събрание, зависи бъдещето на нашия Университет. Този ректор е най-опороченият човек, заемащ длъжността ректор в цялата история на Софийския университет. Това несъмнено съсипва имиджа и авторитета на Софийския университет “Св. Климент Охридски”, което със сигурност ще бъде записано и в историята на СУ. Колко още ще търпим този позор? Това ли искаме да оставим на бъдещите поколения?!?\".Отчетът на ректораТози текст остана без последствия. Делегатите одобриха отчета на ректора.Според заключение в 251-страничния документ \"финансовото състояние на Софийския университет през 2016 г. и 2017 г. постепенно се подобрява, което се дължи на внимателното управление на приходите и разходите, на привличането на собствени средства и преди всичко на постепенното повишаване на трансферите от държавния бюджет\". Отчетът посочва, че дълговете на СУ са намалели с 20% от началото на мандата на Герджиков, без да се уточнява какъв е бил първоначалният им размер, нито какъв е актуалният. За сметка на това в него се подчертава, че собствените приходи за първите 9 месеца на 2017 г. са 27 726 346 лв. и са се увеличили със 7% спрямо същия период на миналата година, както и че през 2015 г. Университетът е бил на минус 9%.Отчитат се и съкращения на щатове в звена, \"които са се разраснали прекомерно\". Под това заглавие фигурира само един пример - съкратени 6 бройки (от 40 на 34) в Университетския център за информационни и комуникационни технологии. Под заглавието \"Повишаване на ефективността на администрацията\" се посочва, че заетите в централната университетска администрация са с 15 по-малко от ноември 2015 г., когато проф. Герджиков стана ректор, и са станали 133.\"През периода бяха освободени длъжностите на главен мениджър, главен счетоводител, началник отдел „Човешки ресурси“ и началник отдел „Обществени поръчки“, като вече са назначени главен счетоводител и началници на отделите „Човешки ресурси“ и „Обществени поръчки“..По отношение на имотите ректорът твърди в отчета си, че те \"се стопанисват много по-ефективно\". Три от тях, например, били освободени от наематели, които не плащали с години. \"Събираемостта от наеми е значително увеличена\", пише в отчета, без да се посочва какви са били приходите преди и след много по-ефективното им управление.Въвеждането на атестиране на преподавателите и служителите в администрацията също е сред успехите на управлението на Герджиков, отбелязани в отчета. Както и провеждането на проучвания на студентското мнение. В документа се изтъква, че Университетът е пръв в 22 от 26-те професионални направления сред останалите висши училища в България.Под заглавието \"Реално повишаване на трудовото възнаграждение на преподавателите и служителите в обозрим срок, съответстващо на ефективността и качеството на тяхната работа\" стои признанието, че през февруари 2017 г. основните заплати на асистентите са увеличени едва с 8.33%, а на професорите - с 5.2%. Подчертава се, че това е станало благодарение на \"трудно извоювани промени във финансовия модел на национално ниво\". Отчетът допълва, че е било направено и увеличение с 20 лв. на добавката за научната степен \"доктор\" и с 37,50 лв. - за \"доктор на науките\".КритикиРазмерът на основните заплати на преподавателите провокира гневни реплики от залата след края на изслушването на ректора, сред които: \"Докога ще имаме 5-8% увеличение на заплатите?\" и \"Основната заплата на асистент е 500 лева, а на служител в администрацията - 1100\". Навън един ИТ специалист взема 5000 лева, иначе няма да дойдат при нас, цената на тези хора е такава, защити се ректорът и последва контра аргумент. \"Същото важи за младите учени - те не идват при нас заради ниските заплати\", каза проф. Александър Кьосев от Философския факултет.Ректорът обаче също имаше какво да каже - няма пари за заплати, защото големи суми изтичат към огромния брой магистърски програми, а броят на тези с до 5 студенти в тях се е удвоил, посочи той. също не бе подминато от преподавателите с мълчание. Тодор Попов от Стопанския факултет пръв повдигна въпроса пред Общото събрание. През 2004 г. той поема издателството с 2 млн. лева дългове, а при отстраняването му то е на печалба с около 145 хил. лева, изтъкна доцентът и посочи, че след това издателството отново е тръгнало надолу и в момента е с отрицателен финансов резултат. И.д. директор сега е проф. Валери Стефанов.Ректорът го защити с думите, че положителният финансов резултат се дължал на това, че е бил даден приоритет на външната продукция, която носи приходи. В същото време, издания на университета били забавени с 3 години. Със смяната на ръководството забавените книги се отпечатали, но, логично, това довело до спад на приходите.След още няколко гласа в защита на уволнения Радичков ректорът предложи решение - Общото събрание да гласува дали иска връщането му на поста, а проф. Герджиков да изпълни волята на мнозинството делегати. В този момент се намеси проф. Валери Стефанов. До гласуване не се стигна.Повод за гневни въпроси към Герджиков предизвика и . Чу се въпрос дали със започването на предклиничното обучение на студентите от Медицинския факултет, ръководен от директора на болницата проф. д-р Любомир Спасов, СУ ще ѝ плаща. Не, отговори ректорът, но последва нов въпрос към него: къде са 30-те милиона лева, обещани от болницата за възстановяването на сградата - мотив, с който членове на Академичния съвет склонили тя да бъде дадена на \"Лозенец\". Не мога да отговарям за парите на друга организация, отвърна Герджиков и напомни, че обсъжданията в АС били проведени по времето на предшественика му на ректорския пост - проф. Иван Илчев.И Илчев, и д-р Спасов присъстваха в залата, но не взеха думата.Заседанието, започнало в 9:30, приключи минути преди 17:30 с решението да се проведе извънредно общо събрание през март 2018-а, за когато бе отложено обсъждането на финансовата политика и управление на Университета през последните 12 години.", "date": "2017.11.29", "title": "Ректорът на Софийския университет запази поста си"}
{"url": "https://offnews.bg/politika/iranskiat-poslanik-obiavi-za-tehnicheski-problem-zabranata-samoletat-n-670289.html", "text": "Временно управляващият посолството на Иран в София Хасан Дотаги беше привикан днес Министерството на външните работи, след като на самолета, в който пътуваше премиерът Бойко Борисов и българската делегация за Саудитска Арабия, не беше позволено да прелети над Иран снощи. Външният министър Екатерина Захариева обяви, че самолетът е имал всички необходими разрешения, но в последния момент е бил даден отказ за преминаване през въздушното пространство на страната. Наложило се е самолетът да се върне в Турция и с помощта на турските власти да прелети над Ирак. Инцидентът е бил обсъден подробно при срещата с Дотаги. Проявеното отношение бе оценено от българска страна като неприемливо предвид правителствения статут на пътуващата в самолета българска официална делегация и активния политическия диалог и сътрудничество между България и Иран през последните години, обявиха от министерството.Иранският дипломат е изразил съжаление за случилото се и е уверил, че става въпрос за техническо недоразумение.", "date": "2017.11.29", "title": "Иранският посланик обяви за технически проблем забраната самолетът на Борисов да прелети над Иран"}
{"url": "https://offnews.bg/temida/sled-meleto-v-bikini-tozi-boj-ne-e-boj-padnal-bolen-zab-e-670287.html", "text": "Разледването за  в края на юли е възможно да се провали, а обвиненията на петимата задържани за него да бъдат свалени. Причината е, че основните свидетели и пострадали, са променили напълно показанията си, научи OFFNews от източници, близки до разследването. Тримата основни свидетели вече твърдят, че е имало бутане и бой, но не петимата задържани и обвинени са причинителите му. Имало 10 – 12 души, които са участвали, но кои са те – не е ясно. Промяната при показанията се е случило при очната ставка по време на разследването. Най-атрактивна е новата история на един от охранителите. След като първоначално е твърдял, че е ударен и му е избит зъб, в последствие е размислил. Оказало се, че зъбът му бил болен, а точно същата вечер, по време на инцидента, той се спънал, паднал и зъбът сам се откъртил.Идентичността на нападателите не може да бъде доказана и чрез видеоклипа, разпространен светкавично, след боя, в социалните мрежи. Твърдението и на двете технически експертизи било, че лицата не били годни за разпознаване. Обвинението е преквалифицирано в по-леката форма на хулиганство, защото свидетелските показания са променени и в тази част, групата от обвинените не били въоръжени, въпреки първоначалните твърдения за мачете, електрошок и пистолет. Към момента Георги Недялков, Красимир Апостолов, Димитър Харалампиев – Рочата, Георги Джендов и Пламен Русев са с мерки парична гаранция. Разследването е приключило, но вероятно обвиненията в такъв случай ще бъдат свалени, след промяната на свидетелските показания.", "date": "2017.11.29", "title": "След мелето в 'Бикини': Този бой не е бой – паднал болен зъб е"}
{"url": "https://offnews.bg/sviat/vlak-derajlira-v-ispania-27-sa-raneni-670280.html", "text": "Двадесет и седем души са ранени, двама от тях - тежко, след като пътнически влак дерайлира днес в испанската провинция Севиля, съобщи испанският в. \"Паис\", като се позова на службата за спешна помощ в област Андалусия, пише БТА.Влакът, който пътувал от Малага за град Севиля със 79 пътници, излязъл от релсите в община Араал поради тежката пътна обстановка в резултат на проливните дъждове, каза говорителка на националната жп компания РЕНФЕ.Андалуската служба за спешна помощ по-рано днес съобщи, че е реагирала на повече от 100 инцидента, предимно пътни, причинени от лошото време в провинция Севиля.Четирима души загинаха, а 47 бяха ранени при дерайлиране на влак в североизточната област Галисия миналата година.", "date": "2017.11.29", "title": "Влак дерайлира в Испания, 27 са ранени"}
{"url": "https://offnews.bg/politika/borisov-se-sreshtna-s-kralia-na-sauditska-arabia-snimki-670268.html", "text": "Министър-председателят Бойко Борисов и Негово Величество крал Салман бин Абдулазиз Ал-Сауд проведоха среща, която е първата на толкова високо равнище в историята на отношенията между България и Кралство Саудитска Арабия. Очаква се днес да бъдат подписани спогодба за избягване на двойното данъчно облагане и споразумение за сътрудничество в областта на земеделието, животновъдството и рибарството между България и Саудитска Арабия. Визитата на българския премиер в Рияд се осъществява по покана на краля на Саудитска Арабия. В делегацията е и бившият премиер Симеон Сакскобургготски, както и четирима министри. ", "date": "2017.11.29", "title": "Борисов се срещна с краля на Саудитска Арабия (снимки)"}
{"url": "https://offnews.bg/sviat/kremal-nareche-provokatcia-izstrelvaneto-na-balistichna-raketa-ot-se-670257.html", "text": "Кремъл осъди изстрелването на балистична ракета от Северна Корея и го определи като \"провокация\". \"Поредното изстрелване на ракета безспорно е провокационно действие, което ще доведе до още по-голямо покачване на напрежението и ще отдалечи уреждането на кризисната ситуация\", заяви говорителят на руския президент Дмитрий Песков, цитиран от ТАСС и БТА.Той подчерта, че Москва се надява всички страни да успеят да запазят спокойствие, за да не се развие ситуацията на Корейския полуостров според по-лош сценарий. Северна Корея изстреля вчера междуконтинентална балистична ракета \"Хвасон-15\". Пхенян обяви, че ракетата може да носи ядрена бойна глава и да достига цялата континентална територия на САЩ.Според японската агенция Киодо възможно е вчерашната ракета да е паднала в специалната икономическа зона на Япония.", "date": "2017.11.29", "title": "Кремъл нарече 'провокация' изстрелването на балистична ракета от Северна Корея"}
{"url": "https://offnews.bg/politika/niojskiat-dogovor-i-dumata-enichari-skaraha-dps-i-patriotite-670255.html", "text": "ДПС и Обединените патриотите в парламента отместиха дебата за бюджета за 2018-та г.  и решиха да се замерват с декларации на тема Ньойския договор и думата \"еничари\".Сагата започна с декларация на председателя на ДПС Мустафа Карадайъ, в която той се възпротиви и осъди демонстрация, организирано от ВМРО като протест срещу Ньойския договор. Факелното шествие се проведе на 26 ноември.\"Настояваме президентът, парламентът и правителството да се разграничат от антидържавните прояви на националистите и опитите им за прекрояване на границите\", каза Карадайъ и добави:\"На 26 ноември 2017 г. с поредица от факелни шествия, организирани от ВМРО и други националистически организации, афишираха напиращият реваншизъм на българските националисти, този път в рамките на исторически реминисценции. Опити на използване на исторически факти като договори, чието действие е отдавна суспендирано от последващи договори, представлява опасен опит за създаване на настроения за действия за прекрояване на национални граници, което е недопустимо, защото отрича основни принципи на нашия общ европейски дом. Ние сме против всеки опит за дестабилизиране на държавата и мира в страната и региона. Не е нормално едно да се говори, друго да се върши, трето да се мисли, четвърто да се провокира\"Докато говореше от трибуната на Народното събрание, депутати от ОП нарекоха Карадайъ \"еничарин\", което възмути ДПС, като Йордан Цонев поиска процедура по начина на водене.Юлиан Ангелов от Патриотите отговори на Карадайъ и декларацията на ДПС.\"Този договор остави стотици хиляди извън пределите на Майка България. Години наред организираме такива шествия, за да се знае и помни, е такова нещо не може да се случи повече.\"Ангелов отчете заслугата на ВМРО за спасяването на българските евреи по времето на ВСВ и попита риторично: \"Къде беше тогава мюфтийството?\".\"Наближава Коледа, а по Коледа в ДПС се случват чудеса. Надявам се да сте го разбрали. И докато Вашият председател се гордееше по интервюта да е патриот, вие показахте обратното. Докато някои Ваши депутати носеха пантофки на почетния Ви лидер, да, и еничари има, ние се борихме за пределите на българската държава\", каза Ангелов.Употребата на думата \"еничари\" за пореден път донесе на Ангелов наказание от председателя на парламента - забележка. Заради нажежените страсти в зала Цвета Караянчева обяви 30 минути почивка.", "date": "2017.11.29", "title": "Ньойският договор и думата \"еничари\" скараха ДПС и Патриотите"}
{"url": "https://offnews.bg/futbol/tcska-vodi-livarpul-v-sofia-za-iubileia-670269.html", "text": "С голям рок концерт и с приятелска среща срещу европейски футболен гранд планира да отбележи 70-годишния си юбилей догодина отборът на ЦСКА.Събитията са насрочени за 16 май на Националния стадион \"Васил Левски\". За съперник в шоу-мача \"червените\" са в преговори с петкратния европейски клубен шампион Ливърпул, чийто сезон във Висшата английска лига свършва три дни по-рано. Именно срещу Ливърпул ЦСКА записва едни от най-славните страници в историята си, а Стойчо Младенов получава прозвището \"Екзекутора на Ливърпул\".Междувременно почетният президент на ЦСКА Димитър Пенев коментира инцидентите на “Лаута”, които прекъснаха за четвърт час мача между “червените” и Локомотив Пловдив. Пред “Тема Спорт” Пената показва феноменална памет, като припомня, че случилото се между фенове на ЦСКА и Локо не е прецедент, но сега се е добило гласност заради тв излъчването.Той е останал и силно впечатлен от употребата на флагчето за корнер в боевете на пистата, а изчезването му стана причина за допълнително забавяне на мача след прекратяването на баталиите, докато бъде открито и поставено на място.“Всички помним един мач в Сандански преди десетина години. Тогава локомотивски фенове нападнаха наши привърженици, хвърляха камъни по време на мача, направиха зулуми. Махленски войни са това. Не изключвам и сега да е имало умишлена провокация. Всичко е възможно.Добре, че все пак се размина с по-сериозни наказания за ЦСКА. Глобите са сурови, а за малко да бъде изгубен и флагът за корнера…Дълги минути го подмятаха…Но може да бъде и по-зле”, казва Пената.", "date": "2017.11.29", "title": "ЦСКА води Ливърпул в София за юбилея"}
{"url": "https://offnews.bg/politika/manolova-dava-moratoriuma-za-novi-lekarstva-na-konstitutcionnia-sad-670262.html", "text": "Омбудсманът Мая Манолова ще сезира Конституционния съд, ако бъде приет мораториумът Здравната каса да заплаща нови лекарства и да сключва договори с болниците за нови клинични пътеки през 2018 г.Това обяви Манолова пред БНТ. Тя е категорична, че тези забрани ограничават конституционното право на българските граждани на достъпна медицинска помощ и качествено здравеопазване. Преди дни Манолова изпрати трета препоръка до депутатите срещу мораториума. „Мораториумът узаконява статуквото, блокира промяната и се предполага, че тези, които го налагат, харесват ситуацията и по отношение на лекарствата, и по отношение на състоянието на болничната помощ“, коментира омбудсманът. По думите ѝ е абсолютно необяснимо „как с едно зачеркване, с една запетая, направена с химикалка, могат да бъдат лишени от надежда за живот десетки хиляди български граждани“. Тя бе категорична, че става въпрос за 25 млн. лв., които ще бъдат спестени на фона на 1 млрд. лв., които плаща Здравната каса за лекарства.„За мен като омбудсман, като човек, като гражданин, човешкият живот няма цена. Как решаваш с тези 2% да лишиш хора от надеждата да бъдат излекувани? Аз не разбирам как може да се пристъпи към подобна мярка“, допълни Мая Манолова.Според нея още по-драматичен е въпросът за лишаването на болниците от нови дейности. „Това е жесток удар срещу общинските болници. В момента и част от тях наистина са на ръба. Дълговете на 38 болници са в размер на 29 млн. лв. Надлимитните дейности на всички болници са около 50 млн. лв. в края на годината“, подчерта омбудсманът.Тя беше категорична, че ако не се помогне на общинските болници с 29 млн. лв. те ще фалират, като тези във Враца и Ловеч. Отнема им се шанса да се преструктурират и да развиват нови дейности, които да ги направят по-печеливши през следващата година.", "date": "2017.11.29", "title": "Манолова дава мораториума за нови лекарства на Конституционния съд"}
{"url": "https://offnews.bg/obshtestvo/vazrasten-mazh-ot-elshitca-bolen-ot-rak-moli-za-pomosht-670284.html", "text": "Стоян Рабаджийски от пазарджишкото село Елшица се нуждае от помощ. 65-годишният мъж е болен от рак на белия дроб. Освен това страда от няколко различни заболявания, сред които глаукома, съдово-мозъчно заболяване, проблеми със ставите и простатата. Ракът на белия дроб е открит през февруари и продължава да се влошава. Преди месец е диагностициран с остеопороза. Мъжът живее сам, не се е женил. Работил е в продължение на 23 години в \"Панагюрски мини\" в село Елшица.Сега получава 220 лева инвалидна пенсия.Ако желаете да помогнете на Стоян, можете да се свържете с него на телефон 0884 670 713.Сметка:Стоян Пенков РабаджийскиПощенска банкаIBAN: BG74BPBI79304030143702BIC BPBIBGSF", "date": "2017.11.29", "title": "Възрастен мъж от Елшица, болен от рак, моли за помощ"}
{"url": "https://offnews.bg/zvezdi/poniakoga-zhenite-provokirat-seksualnia-tormoz-zaiavi-andzhela-lansba-670248.html", "text": "Известната актриса Анджела Лансбъри бе изправена пред сериозна критика след като заяви, че жените „понякога трябва да поемат вината“ за сексуалния тормоз поради начина, по който се обличат, съобщи CNN.„Преминаваме границите на приличното, за да изглеждаме привлекателни и за съжаление това рефлектира върху самите нас... Въпреки че е ужасно да кажем, че не можем да изглеждаме красиви, без да бъдем тормозени“, заяви актрисата по време на интервю за RadioTimes.Коментирът на Лансбъри бе провокиран от вълната от твърдения за сексуални нападения и тормоз, насочени срещу влиятелни мъже като холивудския магнат .Думите ѝ предизвикаха вълна от неодобрение.", "date": "2017.11.29", "title": "Понякога жените провокират сексуалния тормоз, заяви Анджела Лансбъри"}
{"url": "https://offnews.bg/politika/maia-manolova-biasna-v-parlamenta-deputatite-ostaviha-hiliadi-gladni-670259.html", "text": "Депутатите в социалната комисия отказаха да променят текста на Кодекса на труда, така че служители на фалирали фирми и предприятия да могат по-лесно и сигурно да си получат неизплатените възнаграждения. Заседанието на Комисията бе днес, а на него присъства и инициаторът на промяната - омбудсманът Мая Манолова. В Народното събрание тя бе видимо гневна от решението на депутатите. \"Абсолютно бездушие\", бяха думите ѝ пред журналисти в парламента.\"Току-що депутатите и социалният министър попариха надеждите на хората с неплатени заплати, че ще си получат заработеното\", добави тя.През последните няколко месеца имаше няколко знакови примера, че е нужна промяна в закона. \"Пикадили\" и \"Макс Телеком\" бяха от големите компании, които обявиха несъстоятелност, а техните служители останаха без заплати и сигурност кога ще си вземат дължимото.\"Лошата новина е, че тези работници няма да могат да си получат заработеното от Фонда за гарантиране на вземанията при фалит на предприятията заради комфорта на чиновниците от Главната инспекция по труда. Действието на закона бе отложено за 1 юли следващата година, до тогава 12-месечният срок, в който работници могат да си поискат заработените суми ще бъде изтекъл\", каза Манолова и добави:\"В навечерието на Коледа, когато всички български семейства искат да празнуват, новината, която социалният министър предаде на българските граждани, е че те никога няма да си получат заплатите. Заради бездушие да бъдат подкрепени тези, които имат най-голяма нужда.\"Омбудсманът каза, че работи по този законопроект от началото на годината и той е внесен в парламента още от април.\"Трябваха 11 месеца на депутатите, за да отрежат надеждите на хората да си получат справедливо заработените пари. За хранителната верига, за \"Макс Телеком\". За шивачките от Ветрен, за работниците от Плевен. Хиляди човешки съдби заради комфорта на чиновниците няма да си получат заплатите\", каза Манолова почти през сълзи. \"Аз съм не просто гневна, аз съм отчаяна. Защото поех пред тези хора, ангажимент, че те ще си получат това, което са заработили. Вече не знам какво още мога да направя през бездушието на най-социалните от народните представители - тези от социалната комисия и социалният министър.\"Все пак има някаква минимална - при гласуването в зала решението на депутатите може да бъде променено\"Ето, вие ме разбрахте. Защо те не могат да ме разберат от април\", завърши Манолова. ", "date": "2017.11.29", "title": "Мая Манолова бясна в парламента: Депутатите оставиха хиляди гладни за Коледа"}
{"url": "https://offnews.bg/politika/pet-partii-poiskaha-detcata-da-uchat-za-prestapleniata-na-bkp-670263.html", "text": " Пет опозиционни партии -  „Движение \"Да, България“, БЗНС, ДСБ, \"Зелените\" и ДЕОС поискаха децата в България да изучават престъпленията на БКП в училище.Според извънпарламентарните политически сили 28 години след падането на комунистическия режим в България, в обществото все още е налице дезинформация за комунизма като политически строй, особено сред най-младото поколение.Те настояват в окончателния вариант на учебната програма да бъдат разписани адекватни критерии за учебното съдържание, даващи реална представа за същността на комунистическия режим и създаващи условия за формиране на конкретни знания за престъпленията на този режим в България за периода между 1944 и 1989 г.И припомнят, че народ, който не познава миналото си, няма бъдеще!", "date": "2017.11.29", "title": "Пет партии поискаха децата да учат за престъпленията на БКП"}
{"url": "https://offnews.bg/sviat/otchetoha-naj-tezhkoto-nedohranvane-na-detca-v-siria-ot-nachaloto-na-v-670290.html", "text": "Недохранването сред децата в обсадения от сирийските войски анклав Източна Гута край Дамаск е най-тежкото от началото на войната през 2011 г., предаде Франс прес, като цитира изявление на Детския фонд на ООН (УНИЦЕФ).\"Неотдавнашно проучване, извършено в Източна Гута в началото на месеца, показва че 11,9 на сто от децата на възраст под пет години страдат от тежко недохранване. Това е най-високото равнище, отчитано в Сирия от началото на войната\", се казва в комюнике на УНИЦЕФ. Фондът уточнява че при аналогично проучване в Източна Гута през януари тази година само 2,1 на сто от децата са страдали от тежко недохранване.Близо 400 000 души, половината от които деца, се намират в капан в бунтовническия бастион, намиращ се източно от Дамаск. Сирийските правителствени войски обсаждат Източна Гута от средата на 2013 година.\"Насилието, липсата на хуманитарна помощ и астрономическите цени на хранителните продукти засилиха недохранването сред най-малките деца\" в този район, който е едно от последните укрепления на бунтовниците, допълва УНИЦЕФ. Организацията предупреждава, че близо една трета от децата, участвали в изследването, страдат от забавяне на растежа. Майките на децата на възраст под две години са били принудени да съкратят или дори да прекъснат кърменето им, защото самите те страдат от недохранване.Източна Гута е една от четирите зони за деескалация в страната. През последните седмици обаче насилието в района се засили.", "date": "2017.11.29", "title": "Отчетоха най-тежкото недохранване на деца в Сирия от началото на войната"}
{"url": "https://offnews.bg/politika/mazhat-zaplashval-ninova-i-radev-s-sms-i-se-opital-da-nahlue-na-poz-670260.html", "text": "Кемил Рамадан - неуспешният кандидат-президент, който заплашваше Румен Радев и Корнелия Нинова с sms-и, се опитал да нахлуе в централата на БСП на \"Позитано\" 20, разказа Нинова днес в парламента пред журналисти. Служители от отдел „Убийства“ ходили до централата на БСП и разпитвали охраната, секретарката, на която се е обадил по телефона и административния директор, който е слязъл долу. Нинова обаче нямала контакти с него, по това време била в кабинета си.Лидерът на левицата поясни, че е разбрала за пръв път кой е този човек, когато е отправил заплахите с sms. Tя уточни, че няма да поиска охрана от НСО, защото според нея \"парите на хората не трябва да отиват за охрана на политиците\".Тя е на мнение, че този случай няма връзка с пътните инциденти, които претърпя наскоро.", "date": "2017.11.29", "title": "Мъжът, заплашвал Нинова и Радев с sms-и, се опитал да нахлуе на \"Позитано\" 20"}
{"url": "https://offnews.bg/112/zadarzhaha-dvama-za-onlajn-seksualna-eksploatatcia-na-detca-670264.html", "text": "Двама мъже от Гоце Делчев са задържани за онлайн сексуална експлоатация на деца, съобщи МВР. В дома на 31-годишния З.М. са открити 2000 видеофайла и снимков материал, съдържащи изключително брутални сцени на сексуално насилие на деца на възраст до 12 години. По първоначални данни З.М. е обменял „колекцията“ си с интернет потребители от цял свят с подобни интереси.Под фалшиви самоличности, мъжът целенасочено е използвал възможностите на Facebook за осъществяване на контакти с малолетни и непълнолетни момчета, които склонявал да участват в порнографски представления, както и да обменят материали с подобно съдържание.Неговият съучастник – 47-годишният К.Т., използвайки анонимността на интернет сайта www.omegle.com, е осъществявал целенасочени контакти с момичета, като се представял за техен връстник. След време, възползвайки се от детската наивност и доверчивост, той успявал да продължи комуникацията чрез приложението „Вайбър“ и да ги склонява в реално време да го наблюдават пред камера, докато осъществява извратените си желания.Проведената операция е част от приоритетите на сектор „Киберпрестъпност“ в отговор на изключително опасните криминални посегателства на деца.", "date": "2017.11.29", "title": "Задържаха двама за онлайн сексуална експлоатация на деца"}
{"url": "https://offnews.bg/obshtestvo/grazhdani-i-medii-van-ot-obshtite-sabrania-na-su-670254.html", "text": "Общите събрания на Софийския университет вече няма да са публични. Граждани и журналисти няма да присъстват при обсъжданията и гласуванията на решенията за това как ще се управлява СУ. Решението - прецедент в историята на най-старото ни висше училище – бе взето от 256 членове на Общото събрание на заседанието му днес. Само петима гласуваха с „Не“, 15 се въздържаха.Новият текст на чл. 12 (6) гласи: „Заседанията на Общото събрание са открити за членовете на академичната общност“. Старият беше: „Заседанията на Общото събрание са публични“.Никой не обясни защо се налага тази промяна, но и никой от присъстващите членове на ОС в зала 272 на Ректората не попита.Дискусия предизвика предложение, свързано с обявяването на конкурси за доценти и професори. Старият текст указва това да става „при доказана нужда, когато работата по заеманата длъжност ще осигурява не по-малко от 45 часа лекции по задължителни учебни дисциплини за професор или доцент, и не по-малко от 240 часа упражнения или семинарни занятия за главен асистент или асистент“. Предложението бе „доказана нужда“ и всички часове да отпаднат, а конкурси да се обявяват „при условията и реда, предвидени в Правилника за условията и реда за придобиване на научни степени и заемане на академични длъжности на Университета“. В крайна сметка то не се прие, а един от аргументите беше, че така се отнемат правомощия на Общото събрание и се прехвърлят на Академичния съвет. Вместо предложения текст се гласува увеличение на часовете за асистентите - от 240 на 270.Общото събрание одобри без обсъждане и текст, разрешаващ на Университета да създава търговски дружества „за целите на стопанската реализация на резултати от научни изследвания и обекти на интелектуалната собственост при условията и по реда предвиден в Закона за висшето образование“.В Правилника изрично бе записано и че в сградите на Университета и принадлежащата им територия се забранява носенето на оръжие, освен от специализираните държавни органи или лица, осигуряващи сигурността в Университета съгласувано с Ректора на Университета.Събранието продължава. В дневния му ред са предвидени още:- попълване на състава на Мандатната комисия и на Централната избирателна комисия;- годишен отчет на Ректора за състоянието Университета, годишен доклад с финансовите и натуралните показатели, както и резултатите от функционирането на вътрешната система за оценяване и поддържане на качеството на обучението;- попълване на състава на Академичния съвет;- попълване на състава на Контролния съвет;- преглед и оценка на финансовата политика на Софийския университет през последните 12 години и новата финансова политика и мерки за стабилизиране на Университета;- годишен отчет за дейността на Контролния съвет за 2016 г. (приемане) и за 2017 г.;- годишен отчет на Университетския обществен застъпник за 2016 и 2017 г.", "date": "2017.11.29", "title": "Граждани и медии - вън от общите събрания на СУ"}
{"url": "https://offnews.bg/ikonomika/mente-taksita-izdavat-meditcinski-belezhki-vmesto-kasov-bon-670235.html", "text": "За абсурден случай с такси менте на Летище София разказа Нова телевизия. Зденка, служител на социалното министерство на Словакия, идва на конференция у нас и веднага на изхода на Терминал 1 мъж ѝ предлага такси до центъра на цена от 20 лева. Тя се съгласява, а човекът грабва куфара ѝ и набързо го помъква към колата си, паркирана наблизо. Тя е жълта, но няма нито надпис \"такси\", нито обявени тарифи, нито касов апарат.След пристигането до хотела Зденка иска бележка, а шофьорът ѝ я пише на ръка.Проверка на Нова телевизия установи, че да попаднеш на такси менте на летището не е инцидент, а редовна практика.Екип под прикритие отива на Терминал 1, а в салона за пристигащите трима мъже не след дълго набелязват като жертва журналистите.\"Таксито\" отново се оказва без табели и касов апарат, а за разстояние от 5 км от летището до хотел в „Младост”, сметката е солена - 30 лева. Това е около 6 пъти повече от обичайната тарифа.„Официалните таксита издават фискален бон. Когато таксито е с жълт цвят, става сложно и трябва да се борим срещу тези явления с помощта на полицията. Ако този водач го е чакала полицията на последната спирка, е можело да му бъде наложена глоба между 12 000 и 14 000 лева. Единственият начин да се хване такъв шофьор е чрез таен клиент, в съвместна операция на ДАИ и полицията”, коментира Спас Атанасов, шеф на Браншовата камара на таксиметровите шофьори.", "date": "2017.11.29", "title": "Менте таксита издават медицински бележки вместо касов бон"}
{"url": "https://offnews.bg/ikonomika/fibank-otnovo-e-sred-naj-silnite-marki-v-balgaria-670271.html", "text": "На стилна церемония по повод шестото издание на елитния конкурс Superbrands - Fibank (Първа инвестиционна банка) отново получи приза за отличен брандинг в категория „Финансови институции“.Първа инвестиционна банка бе наградена за четвърти път в конкурса Superbrands въпреки силната конкуренция в своята категория. През 2014 г. Fibank за първи път изпревари тогавашния лидер УниКредит Булбанк в класацията на най-силните марки в България, съобщават от трезора.Fibank също така е шест пъти носител и на наградата „Банка на клиента“, която се определя от гласуване на клиентите в интернет сайта на „Асоциация Банка на годината“.Тези награди са доказателство за високото качество на обслужване в клоновете на Fibank (Първа инвестиционна банка) в цялата страна.Отличието за най-силна марка бе присъдено на банката на база оценка на жури, съставено от авторитетни специалисти в рекламния бранш и независимо проучване на потребителския сегмент на българския пазар по инициатива на глобалната организация Superbrands.Партньор на Superbrands в провеждането на националното гласуване на потребителите в интернет е водещият Институт за пазарни проучвания GfK Bulgaria.Основните критерии, спрямо които журито е определило своите оценки, са качество на предлаганите продукти и услуги, надеждност, различие, поддържане на висок стандарт и индивидуалност, които правят марката Fibank уникална на пазара. Глобалната организация Superbrands е независима институция, фокусирана върху брандинга. Тя отличава изключителните търговски марки, които се открояват и доминират над всички останали в рамките на националния пазар. Конкурсът се провежда в над 80 страни в целия свят.", "date": "2017.11.29", "title": "Fibank отново е сред най-силните марки в България"}
{"url": "https://offnews.bg/temida/obviniha-33-godishna-kreditna-ekspertka-za-prisvoiavane-na-26-300-lv-670270.html", "text": "Районна прокуратура-Стара Загора внесе в съда обвинителен акт спрямо Петя Л., за присвояването на 26 300 лв. Измамата станала чрез подправени документи в периода от 29.11. 2013 г. до 18.02.2014 г.Жената работела като кредитен експерт в офис в Стара Загора на финансовото дружество, което се занимавало основно с „отпускане на заеми със средства, които не са набрани чрез публично набиране на влогове или други възстановими средства“. Работата на обвиняемата била да търси и набира клиенти, които имат нужда от пари и да подготвя съответните документи за отпускането на кредити, уточняват от прокуратурата. Документите за всеки кредит се преглеждали от служителката, която ги изпращала в централата в София за одобрение. След това сумите били превеждани от кредитната институция по сметка на съответния кредитополучател.Използвайки личните данни на шест различни лица, обвиняемата изготвила от тяхно име декларации във връзка с обработка на лични данни и карти на клиента, които подписала, като имитирала подписите им. В картата на клиента обвиняемата посочвала фалшив настоящ адрес и различна месторабота и телефон на свидетелите от действителните.Обвиняемата изготвяла договори за потребителски кредит сключени между финансовото дружество и шестте различни физически лица, които подписала от тяхно име, като имитирала подписите им. Обвиняемата сама изписала ръкописния текст в договорите, като посочила за кредитен експерт свой колега, а вместо банкова сметка на клиента за изплащане на заема – тя посочила свои банкови сметки.По този начин от кредитната институция по сметки на служителката била преведена общата сума от 26 300 лева. По делото са били извършени експертизи, разпитани свидетели, приложени веществени доказателства и др.Обвиняемата вече е била осъждана и преди за подобно престъпление - в периода 03.12.2012 г до 16.01.2013 г. е опитала да присвои 15 000 лв., собственост на финансово дружество. Тогава е била призната за виновна и осъдена условно на две години с пет годишен изпитателен срок. Ако бъде призната по новите обвинения, служителката може да получи наказание затвор от 2 до 8 години и конфискация на част или цялото имущество. ", "date": "2017.11.29", "title": "Обвиниха 33-годишна кредитна експертка за присвояване на 26 300 лв."}
{"url": "https://offnews.bg/temida/2-6-godini-zatvor-poluchi-retcidivist-za-otkradnat-telefon-670272.html", "text": "На две години и шест месеца лишаване от свобода при строг режим е осъден 30-годишен рецидивист за грабеж на мобилен телефон, след одобрено от съда споразумение, съобщиха от Окръжната прокуратура в Плевен.Самуил К. се признал за виновен за това, че на 19 септември в Плевен е откраднал телефон марка „Samsung“, модел „Galaxy S3 Neo“ на стойност 180 лева. При кражбата той нападнал собственика, а това станало в условията на опасен рецидив. Причинени имуществени вреди са възстановени на пострадалия. Споразумението има последици на влязла в сила присъда.", "date": "2017.11.29", "title": "2.6 години затвор получи рецидивист за откраднат телефон"}
{"url": "https://offnews.bg/sviat/tramp-spodeli-v-tuitar-antimiusiulmanski-videa-670267.html", "text": "Американският президент Доналд Тръмп сподели в Туитър три видеа с антимюсюлманско съдържание, публикувани от британска крайнодясна група. Първото видео е публикувано от Джейда Фрейнсън, зам.-председател на групата Britain First. На видеото се вижда как мъж атакува друг, който е с патерици, а Фрейнсън посочва, че нападателят е мигрант, мюсюлманин. Видеото е последвано от още две подобни - за престъпления, които по думите ѝ са извършени от мюсюлмани - разрушаване на статуя на Дева Мария и нападение над младеж, който е пребит до смърт.    Крайнодясната група е създадена през 2011 г. и успя да привлече общественото внимание с постове в социалните мрежи за \"ислямизацията на Великобритания\". Лидерката на движението има 52 000 последователи в Туитър и реагира много възторжено на това, че видеата бяха споделени от Туитър акаунта на Тръмп. \"Самият Доналд Тръмп ретуитна тези видеа. Той има около 44 млн. последователи\", коментира тя и допълни \"Бог да благослови Тръмп! Бог да благослови Америка!\".", "date": "2017.11.29", "title": "Тръмп сподели в Туитър антимюсюлмански видеа"}
{"url": "https://offnews.bg/evropa/razvodat-s-es-shte-struva-na-velikobritania-45-55-mlrd-evro-pishe-th-670233.html", "text": "Британски и европейски преговарящи са постигнали споразумение по т.нар. законопроект за \"Брекзит\", съобщава британският вестник \"Телеграф\", като се позовава на свои източници.По информация на изданието понастоящем е постигнато принципно споразумение по искането на ЕС Великобритания да плати 60 милиарда евро за напускането на съюза. Условията са били договорени на среща в Брюксел в края на миналата седмица. \"Телеграф\" уточнява, че финалната договорена цифра, която умишлено остава отворена за интерпретация, ще бъде между 45 млрд. евро и 55 млрд. евро.Засега Лондон не потвърждава официално информацията. Очаква се \"цената\" за Брекзит да стане ясна на 15 декември.", "date": "2017.11.29", "title": "Разводът с ЕС ще струва на Великобритания 45-55 млрд. евро, пише The Telegraph"}
{"url": "https://offnews.bg/obshtestvo/ban-protestira-s-cherni-znamena-sreshtu-namalenia-biudzhet-za-dogodina-670236.html", "text": "С черни знамена на всичките си сгради БАН започва протести срещу размера на бюджета си за следващата година. Общото събрание на академията оценява субсидията си за 2018 г. като „ликвидационна”.Българската академия на науките е основната и най-ефективната научна институция в страната. Нейното унищожаване ще има силно негативни последици върху развитието на България и няма да бъде простено от потомците ни, се подчертава в обръщение, публикувано на страницата на БАН. Академиците настояват за „спазване на европейските норми и на поетите национални ангажименти в областта на науката” и призовават обществеността за подкрепа. Според проектобюджета БАН ще получи около 83 млн. лв, докато през тази година разполагаше с над 90. ", "date": "2017.11.29", "title": "БАН протестира с черни знамена срещу намаления бюджет за догодина"}
{"url": "https://offnews.bg/politika/tomislav-donchev-kato-vitcepremier-ne-bih-otkril-toaletna-670234.html", "text": "Като вицепремиер не бих открил тоалетна, но колегата Валери Симеонов обича да провокира. Така Томислав Дончев коментира факта, че Симеонов откри преди дни нова обществена тоалетна на граничен пункт \"Калотина\". Кой какъв е и какъв е бил е махленски, а не политически спор, заяви още Дончев по повод нападките на БСП към премиера и лидер на ГЕРБ Бойко Борисов. Той защити Борисов за думите му по повод извадените павета от ремонтирания бул. „Дондуков”: „Това са саботажи, конспиративна дейност, това е същността на оцеляването им над сто години. Това е същността на действието – конспиративна, взривяват влакове, линии, мандри”. Физически е трудно да се установи кой е извадил паветата, но може да се каже, че е продължение на тези действия, каза Дончев.Вицепремиерът обяви, че много му липсва разговорът за политики. Той повтори тезата, че коалицията ГЕРБ–Обединени Патриоти е стабилна и подготвяният вот на недоверие от БСП ще мине. ", "date": "2017.11.29", "title": "Томислав Дончев: Като вицепремиер не бих открил тоалетна"}
{"url": "https://offnews.bg/izvan-terena/grigor-dimitrov-veche-kara-dzhet-na-bahamite-670237.html", "text": "Най-добрият ни тенисист и шампион на АТР за отминалия сезон Григор Димитров се е отдал на заслужена почивка в баровския курорт на Бахамите  Баха Мар.Там той е по покана на милиардера сър Ричърд Брансън за участие в превърналия се в традиционен тенис турнир Necker Cu, организиран от него.По принцип надпреварата се провежда на частния остров на Брансън, но поради опустошенията след ураганите, мястото му беше променено.Компания на Григор в Баха Мар правят още Томи Хаас, бившата №1 Жюстин Енен, Янко Типсаревич, Давид Налбандян и голфъра Грег Норман. Тенис асовете ще играят с аматьори, които са си платили за възможността да сравнят уменията си с най-добрите професионалисти.Предишното издание на Necker Cup успя да набере около три милиона долара за благотворителност.", "date": "2017.11.29", "title": "Григор Димитров вече кара джет на Бахамите"}
{"url": "https://offnews.bg/ikonomika/sled-shuma-vitceto-simeonov-poe-i-resora-domashna-rakia-670242.html", "text": "След акцията срещу шума в Слънчев бряг вицепремиерът Валери Симеонов се зае да решава проблемите на производителите на домашна ракия.Той ще проведе среща с представители на Национално сдружение „Българска домашна ракия“, които ще представят предложенията си за борба срещу незаконните обекти за дестилация и сивия сектор. Срещата е по инициатива на националното сдружение и ще се проведе в Министерски съвет.През февруари 2016 г. от сдружението заплашиха правителството с  заради подготвяните промени в Закона за данъчните акцизи и складове. Те настояваха за отпадане на изискванията, според които производителите на ракия трябва да работят в периода от 1 юли до 31 декември, а обемът на съдовете за дестилация се намалява от 1000 на 500 литра. Протестите доведоха до отмяна на рестрикциите, но преди това да се случи много дестилерии затвориха врати.През лятото на 2016 г. бяха проведени протести, на които членове на сдружението  на премиера Борисов.От сдружението имат искания за това, стопаните, които отглеждат лозя или овощни градини, да получат правото да се регистрират като специализиран малък обект за дестилация. По този начин производителите ще могат да продават легално домашна ракия със собствен етикет. Те се позовават и на европейската директива за варене на ракия, с която се регламентира стопаните на лозя или овощни градини до 25 декара да имат правото да изваряват определени количества.", "date": "2017.11.29", "title": "След шума вицето Симеонов пое и ресора \"домашна ракия\""}
{"url": "https://offnews.bg/obshtestvo/spasi-sofia-mvr-da-otkrie-koj-vadi-paveta-po-dondukov-ne-sme-nie-670239.html", "text": "През последните дни гражданската организация “Спаси София” стана обект на масирана медийна атака, изобилстваща от изцяло неверни, манипулативни и тенденциозни твърдения. Това се казва в съобщение до медиите от организацията. В текста пише още:Спаси София е гражданска организация, имаща за цел превръщането на София в един по-зелен, мобилен, устойчив и приятен за живеене град. Не приемаме да бъдем инструмент за саморазправа между политическите противници ГЕРБ и БСП, а нашата многогодишна дейност да бъде принизена до елементарни политически боричкания;Спаси София категорично се противопоставя на опитите да бъде “пришита” към която и да е политическа партия. Нашата организация е партийно независима и ВИНАГИ е посочвала отговорните за грешните решения в София,критикувайки подозрителното единомислие между управляващи и опозиция в общинския съвет по теми, предразполагащи към нарушаване на обществения интерес;Спаси София е организация, която от 2009г. се бори за подобряване на градската среда и изигра важна роля третата линия на метрото да бъде истинско, подземно метро, а не просто трамвай. През годините на нашата работа сме били последователни в отстояване правото на софиянци да живеят в един по-добър град и не сме се колебали да осъдим действията на всеки, независимо от неговата позиция или партийна принадлежност, ако те са във вреда на София;Организираният в неделя протест беше за касаещите всеки жител на София реални проблеми - ремонти на ремонтите, бавен и нередовен градски транспорт, презастрояване и липсваща квартална инфраструктура, мръсенвъздух, неизползваеми велоалеи, унищожаване на архитектурното наследство на града. С отворено писмо, публикувано 4 дни преди протеста, ние поканихме ВСИЧКИ общински съветници. Отзоваха се представители на Реформаторски блок, БСП, Сердика и Зелените. На нито един партиен представител не беше дадена думата, а те бяха изрично предупредени, че са поканени, за да чуят исканията на жителите, а не, за да правят партийна пропаганда;Опитите за дискредитиране на Спаси София няма да решат проблемите на града. Считаме, че това е начин да се търсят оправдания и да се отвлича общественото внимание, вместо да се търсят дългосрочни решения.Спаси София категорично настоява МВР да си свърши работата и да идентифицира извършителя на цитирания от министър-председателя вандалски акт с вадене на павета, за да се спрат веднъж завинаги всякакви спекулации занаше участие. Спаси София винаги се е изказвала категорично против всякакви вандалски акции или опити да бъде повреждано обществено имущество и никога не е допускала да участва в такива.Екипът на Спаси София иска да благодари на всички, които се застъпиха за нас и продължават да подкрепят идеите, проектите и инициативите ни. Ние няма да спрем нашата работа, напротив, по-мотивирани сме да работим за по-добра София. С уважение, Екипът на Спаси София", "date": "2017.11.29", "title": "Спаси София: МВР да открие кой вади павета по 'Дондуков'. Не сме ние."}
{"url": "https://offnews.bg/drugi/velik-shampion-v-sumoto-se-opozori-v-pianski-skandal-670243.html", "text": "Вторият най-титулуван действащ сумист Харумафуджи официално подаде оставка, след като се забърка в срамен скандал, който опетни репутацията на древния японски спорт.33-годишният йокодзуна е уведомил тази сутрин президента на Японската асоциация по сумо Хакаку за решението си да приключи своята кариера. По този начин той е поел отговорност за постъпката си, която възмути целия свят на сумото, пише БГНЕС.В средата на този месец стана ясно, че монголецът е счупил с бирена бутилка главата на сънародника си Таканойва в ресторант. Появиха се и очевидци, които разказаха какво точно се е случило на 26 октомври в югозападния град Тотори.В разгара на празненството, на което са присъствали всички монголски състезатели, Харумафуджи под въздействието на изпития алкохол е решил, че 27-годишният Таканойва не проявява нужното уважение към велик шампион като него и затова трябва да го превъзпита. Точно в този момент смартфонът на Таканойва е започнал да звъни и това окончателно е вбесило Харумафуджи.Той е изрекъл думите \"Когато разговарям с теб...\", след което е хванал най-близкото бирено шише и го е стоварил с все сила в главата на \"провинилия се\" негов сънародник, който се е строполил на пода. Това обаче се е сторило недостатъчно на Харумафуджи и той е започнал да млати с юмруци опонента си, като му е нанесъл повече от десет удара. Няколко шамара е отнесъл и 25-годишният Терунофуджи, който се е опитал да спре побоя.Най-титулуваният сумист за всички времена Хакухо също се е опитал да се намеси, но Харумафуджи го е изблъскал и е продължил с \"възпитателната работа\". После е изкрещял към Какурю, който също е с най-високия ранг йокодзуна, думите: \"Точно ти го възпитаваш лошо\".Три дни по-късно Таканойва пристигнал във Фукуока с намерението да участва в турнира \"Кюшю башьо\", въпреки че е бил със сътресение на мозъка и фрактура на черепа. Малко след това, обаче, състоянието му рязко се е влошило и Таканойва е бил приет по спешност в болница, където е останал до 9 ноември. Ден по-късно бе оповестено оттеглянето на състезателя от ноемврийския турнир, а побойникът напусна състезанието, след като медиите разкриха причината за състоянието на Таканойва.Харумафуджи направи опит да се извини на Таканохана, наставник на пребития сумист, но треньорът отказа категорично. Самият Таканохана също носи вина за случилото се, тъй като е ръководител на Комитета по провеждане на демонстративни състезания, а инцидентът се е случил по време на едно от тях.Постъпката на Харумафуджи не може да бъде оправдана и ако монголецът не се бе оттеглил сам от сумото, това ще стане факт след уволнение, а тогава той щеше да загуби изключително много привилегии. Друг велик шампион, също монголец - Асашорю, приключи със спорта по сходна причина в началото на 2010 г., след като счупи носа на човек по време на пиянски скандал край нощен бар в Токио, а случаят бе разкрит от местните медии.", "date": "2017.11.29", "title": "Велик шампион в сумото се опозори в пиянски скандал"}
{"url": "https://offnews.bg/politika/parlamentat-dade-poveche-pravomoshtia-na-nadzornia-savet-na-bnb-670238.html", "text": "Парламентът прие промени в Закона за кредитните институции на второ четене. Една от основните промени касае това, че вече банките ще уведомяват БНБ незабавно след узнаване на обстоятелства, които дават основания за негативно въздействие от страна на лицата, които притежават пряко или непряко над 20% от акциите в капитала на банката, с оглед нейното стабилно и разумно управление.С друга промяна се дава повече правомощия на Надзорния съвет на централната банка. Банката може само с единодушно решение на колективния и управителния орган и след предварително одобрение на Надзорния съвет, съответно на членовете на съвета на директорите, които не са изпълнителни членове, да формира експозиции към администратори на банката; акционери, притежаващи акции, които им осигуряват повече от 10 на сто от общия брой на гласовете в общото събрание на акционерите; акционер, чийто представител е член на управителния или надзорния орган на банката; юридически лица, в управлението на които участват лица по т. 1 - търговски дружества, в които банката или лице по т. 1 - 4 участва в управлението или има квалифицирано дялово участие.", "date": "2017.11.29", "title": "Парламентът даде повече правомощия на Надзорния съвет на БНБ"}
{"url": "https://offnews.bg/obshtestvo/voennosluzheshti-ot-suhopatnite-vojski-unishtozhiha-nevzriveni-boeprip-670241.html", "text": "Военнослужещи от Сухопътните войски унищожиха още четири невзривени боеприпаса, открити в сградата на кметството в село Плоски, община Сандански, съобщиха от Министерството на отбраната.Действията в помощ на населението извърши формирование за овладяване и /или преодоляване на последствията от бедствия (ФОППБ) от военно формирование 56 040 от състава на Бригадното командване - Благоевград с ръководител капитан Борислав Войнов.В продължение на 3 часа от 16.00 до 19.00 часа във вторник, 28 ноември, формированието извърши разузнаване, транспортиране и унищожаване на откритите два силно корозирали 76,2-мм артилерийски снаряди и два 122-мм осколочно-фугасни артилерийски снаряди.", "date": "2017.11.29", "title": "Военнослужещи от Сухопътните войски унищожиха невзривени боеприпаси в Благоевградско"}
{"url": "https://offnews.bg/obshtestvo/obiaviavat-konkurs-za-vojnishkia-pametnik-pred-ndk-po-nova-godina-670247.html", "text": "Столична община ще заведе граждански иск срещу младежа, който събори бронзовата скулптура пред Народния театър. Фигурата, известна като балерината, всъщност е на гимнастичка, тя е създадена от Георги Чапкънов - Чапа и в момента се намира в Софийската градска галерия за реставрация след вандалския акт. обясни зам.-кметът Ние ще съдим младежа за щетите върху творбата, ще направим всичко възможно данъкоплатецът де не бъде наказан. Щеше да е по-добре да бъде осъден за хулиганство”, коментира зам.-кметът по култура в Столична община Тодор Чобанов по бТВ. По думите му скулптурата ще се завърне пред Народния театър напролет. ", "date": "2017.11.29", "title": "Обявяват конкурс за Войнишкия паметник пред НДК по Нова година"}
{"url": "https://offnews.bg/bojni/konar-makgregar-se-sbi-s-mafioti-v-dablin-670245.html", "text": "Ирландската суперзвезда на смесените бойни изкуства Конър Макгрегър стана участник в кръчмарска свада в Дъблин.Той се е бил едновременно с трима мъже, единият от които е близък до мафиотската групировка \"Kinahan\", с която се свързват някои от най-големите престъпления в Ирландия.Никой от участниците в свадата обаче не се е оплакал в полицията, съобщава Bloodyelbow. Макгрегър не се е качвал на ринга от август насам, когато загуби от Флойед Мейуедър в двубой, проведен по правилата на бокса, в Лас Вегас.Той спечели близо 30 милиона долара от тази схватка, повече отколкото в цялата си кариера преди това.", "date": "2017.11.29", "title": "Конър Макгрегър се сби с мафиоти в Дъблин"}
{"url": "https://offnews.bg/obshtestvo/bashti-vnasiat-zhalba-sreshtu-balgaria-v-ek-zashtoto-ne-mogat-da-vizh-670266.html", "text": "Бащи внасят колективна жалба срещу България в Европейската комисия, защото не могат да виждат децата си. \"Асоциация на бащите в България\" се жалва против масовото неизпълнение на режима на лични контакти и невъзможността на държавата да упражни необходимия контрол. Много родители са се сблъсквали със стената на неразбиране от компетентните институции и невъзможността да направят какво и да било, за да имат нормални отношения с техните деца. Единственото, което правят институциите, е да избягват отговорност или да я прехвърлят на друг, обявиха от Асоциацията. \"Пълното неглижиране на правото на личен живот и правото на детето да има двама родители е пряко насилие над самото дете, нанасящо му огромна вреда в неговото нормално развитие като пълноценна личност\", подчертават те и допълват, че у нас постановените съдебни решения по въпроса се приемат като нещо препоръчително, но не и задължително.Оттам припомнят, че по закон родител или друг сродник, който не изпълни или осуети изпълнението на съдебно решение за упражняване на родителски права или за лични контакти с дете, се наказва с пробация или глоба от сто до триста лева, а в особено тежки случаи - с лишаване от свобода до шест месеца или с глоба до три хиляди лева. По думите им обаче прокуратурата в България отказва да предприеме действия. \"Всеки, който се е сблъскал с този проблем, след месеци, а понякога и години, е получавал по пощата едно кратко писъмце, в което го уведомяват, че се отказва образуването на производство поради липсата на извършено престъпление\", посочват бащите.От асоциацията призовават към тяхната жалба да се включат всички, на които е било възпрепятствано правото на личен контакт с детето му, постановен със съдебно решение.", "date": "2017.11.29", "title": "Бащи внасят жалба срещу България в ЕК, защото не могат да виждат децата си"}
{"url": "https://offnews.bg/sviat/voennoprestapnik-izpi-otrova-v-tribunala-v-haga-i-pochina-obnovena-670273.html", "text": "Бившият началник на щаба на босненския хърватски съвет за отбрана Слободан Праляк почина, след като изпи отрова в съдебната зала на Хагския трибунал.Международният трибунал прекрати за близо два часа четенето на присъдата срещу шестима босненски хървати, след като Праляк изпи отровата.Бившият началник на щаба за отбрана, на когото Апелативната камара на трибунала потвърди присъдата от 20 години затвор, заяви за себе си в трето лице:След това той изпи течността, а съдията нареди да се прекрати четенето на присъдата.Съдията забрани малката чаша, от която е пил Праляк, да се изнася от съдебната зала.Екип с хеликоптер пристигна в трибунала, за да окаже медицински грижи на Праляк. По-късно той беше настанен в болница, където е починал.Към 15 ч. четенето на присъдите срещу босненските хървати в Хагския трибунал беше възобновено в друга зала.Залата, в която 72-годишният Праляк изпи течността, е смятана за местопрестъпление и холандските власти разследват инцидента.Все още не е ясно кой и как е внесъл отровата в съда. Сръбският адвокат Тома Фила, който е защитавал заподозрени от трибунала на ООН за военните престъпления в бивша Югославия, твърди, че е лесно да се внесе отрова.Мерките за сигурност за адвокатите и други служители на съда са такива, каквито и на летищата - има проверка за метални предмети, вземат се мобилните телефони, но хапчета и малки количества течности не се регистрират, заяви Фила пред АП.Съдът потвърди присъдите на първа инстанция на подсъдимите Ядранко Пърлич (25 години), Бруно Стоич (20 години) и Слободан Праляк (20 години).На първа инстанция обвиняемите по това дело бяха осъдени общо на 111 години затвор за преследване, убийства, изнасилвания, депортация, държане в плен, унищожаване на имущество и други престъпления срещу босненски мюсюлмани по време на войната от 1992-1995 г.Президентът на Хърватия Колинда Грабар Китарович прекъсна посещението си в Исландия и се върна спешно в Загреб заради събитията в Международния трибунал в Хага, а хърватският парламент свиква спешно заседание.", "date": "2017.11.29", "title": "Военнопрестъпник изпи отрова в трибунала в Хага и почина (обновена)"}
{"url": "https://offnews.bg/obshtestvo/na-chetiri-mesta-v-sofia-niama-da-ima-voda-dnes-670223.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на спирателни крановe на ул. „Търново“ в с. Иваняне, гр. Банкя, се налага спиране на водоподаването от 10:00 до 19:00 ч. в района на ул. „Родопи“, ул. „Св. Св. Кирил и Методий“, ул. „Вардар“.Изпълнение на инвестиционен проект за реконструкция на уличен водопровод на ул. „Малка Брезовица“ във в.з. „Симеоново - Драгалевци“ III част налага спиране на водоподаването от 9:00 до 21:00 ч. на ул. „Витошки езера“ от ул. „Панорама“ до ул. „Бяла бреза“ул. „Малка Брезовица“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Прекъсване на сградно водопроводно отклонение на ул. „Дякон Стоил“ в с. Казичене, кв. „Видните“, налага спиране на водоподаването от 9:00 до 17:00 ч. на кв. „Видните“. Поради прекъсване на сградно водопроводно отклонение в кв. „Бояна“ се налага спиране на водоподаването от 10:00 до 22:00 ч. на ул. „Белите брези“ от ул. „Поп Евстати Витошки“ до пл. „Сборище“, ул. „Поп Евстати Витошки“ от ул. „Каменно здание“ до ул. „Севастократор Калоян“, ул. \"Ралевица“ от ул. „Каменно здание“ до ул. „Елите“.", "date": "2017.11.29", "title": "На четири места в София няма да има вода днес"}
{"url": "https://offnews.bg/nashite-avtori/niama-dano-670220.html", "text": "Декларацията на БСП за необходимостта от „ревизия на прехода“ наистина показва, че няма дъно, което да не може да бъде преодоляно. Говоренето за „прехода“ и дори създаването на цяла псевдо-наука за „преходите“, която беше кръстена „транзитология“, ще остане в миналото така, както и онези, които успяха да се възползват от цялата тази фантасмагория, за да прикрият собствените си следи. Но тъй като в България вече живеят нови поколения, за които тази пропаганда изглежда неразбираема, но привлекателна, може би има смисъл да припомним онова, което би трябвало да е обект на „ревизия“.Първият „преход“ беше т.нар. перестройка. След практическия фалит на СССР и на неговите сателити, сред които и България, обединени в неоколониалната схема на т.нар. Съвет за икономическа взаимопомощ (СИВ), Горбачов лансира перестройката като смяна на икономическия модел при запазване на доминиращата роля на комунистическата партия. Всъщност, този модел успешно просъществува само в Китай. В съветската зона, до края на 80-те години, опитите за промяна на икономическия модел, включително „приноса“ в това отношение на Живков, не дадоха очаквания резултат.В този период от време България фалира за трети път. „Реформата“ на Живков и създаването на т.нар. Аграрно-промишлени комплекси (АПК) доведоха до състоянието, неохотно признато от БКП в доклада на Петър Младенов шест дена след 10 ноември 1989 година. По-важното е, че именно в този период от време започна масовият износ на капитали в т.нар. външно-търговски дружества, които трябваше да осигурят бъдещето на партийната номенклатура и нейното оцеляване след промените. Всъщност, днешните Панамски и Райски досиета от офшорните зони, доказват убедително, че влиятелната тогава теория за конвергенция на елитите на Запада и съветския лагер, се е превърнала в реалност.БКП запази контрола си върху държавата дълго след като Живков бе свален от власт. Партизаните от другите „партизански отряди“, които бяха потискани от потомците на отряда „Чавдар“, създадоха представата за смяна на режима, но всъщност предпочетоха да последват Андрей Луканов, а не Александър Лилов. Стопанската номенклатура надделя над обикновените „партийци“, назначени по благоволението на Партията-майка. Тази стопанска номенклатура, която вече искаше да прави капитализъм, а не „развит социализъм“, пренесе своите представи за политикономия на капитализма върху стопанския живот на България в първите години след началото на промените.Това беше първата приватизация. Подбрана част от някогашните търговски аташета, директори по износа и служители в Министерството на външната търговия, създадоха свои частни компании, приватизирайки всички контакти и информация, с които разполагаха като държавни служители. В резултат на това държавните предприятия се оказаха зависими от някогашните си служители, които вече контролираха в свой интерес износа и вноса, заставайки устойчиво на „входа“ и „изхода“ на предприятията.Възстановяването на собствеността бе бламирано и компрометирано чрез безкрайни процедурни усложнения. Възстановяването на собствеността върху земеделска земя продължава и досега като съдебни процеси без край. В същото време онези, които успяха документално да възстановят собствеността на своите родители, бяха принудени да я продадат на безценица. Кой точно ще разследва умишленото блокиране на пазара на земя, за да се достигне до днешните дисбаланси? Кой ще разследва потискането на всяка инициатива за изграждане на реален пазар на земя, за блокирането на възможностите за развитие на аграрния бизнес и натиска, който бе упражняван повсеместно върху хората да продадат земята си?Никой не изнесе от България тракторите „Беларус“. Те просто преминаха от двора на някогашното ТКЗС в двора на местния партиен секретар и неговото семейство. По този начин възможността за обработване на земята остана зависима от предишните властови структури и съответните „подходящи хора“. Докато пропагандно се обясняваше как възстановяването на земята разбива земеделието, всъщност бе направено всичко възможно да не възникне модерно земеделие, основано на частната инициатива; да не се възстановят истинските кооперации на собственици, да няма пазар на земя, поне докато тя не попадне в ръцете на „който трябва“.Вторият „преход“ трябваше да бъде към парламентарна демокрация и пазарна икономика. Този „преход“ нямаше нищо общо с първия „преход“ на перестройката. За да бъдат постигнати целите му, трябваше да бъде гарантирано пълноценно политическо представителство и реална конкуренция. Но това означаваше в икономически план България да извърши най-важната трансформация от една сателитна неоколониална икономика, зависима в секторите на енергетиката и сигурността изцяло от Съветския съюз, към страна, която е в състояние да формира самостоятелна политика. Достатъчно е да погледнем днес нивата на зависимост на българската енергетика и на военните ни способности, за да преценим доколко този „преход“ е завършил.В политически план това означаваше да бъдат отпечатани не нови партийни етикети, а да бъдат изградени партийни организации, способни ефективно да представляват интересите на своите избиратели. Но това не можеше да се случи при необходимостта от запазването на партийния монопол върху определени сфери на общественото развитие. Ако това се бе случило, ДПС отдавна щеше да бъде част от историята на българската партийна система.Третият „преход“ беше зададен от хоризонта на присъединяването на България към Европейския съюз. На свой ред той нямаше нищо общо с целите на предишните два „прехода“. България трябваше не само да хармонизира законодателството си с европейското право, но и да изгради капацитет за пълноценно участие в развитието на правото на Европейския съюз. България бе забавена в процеса на своята подготовка за присъединяване от същите отложени във времето реформи; от корпоративния и кланов интерес на същите тези съвременни „борци за ревизия на прехода“. Страната ни имаше шанс да се присъедини по-рано към НАТО и към Европейския съюз, но това би могло да се случи, само ако реформите не бяха започнали толкова късно. Ако това се беше случило, днес нямаше да ни се налага да слушаме толкова много нелепици, и то от хора, които пряко или косвено се възползваха от блокираните и компрометирани реформи.Реформите в България, както и смяната на собствеността, бяха отложени с повече от седем години, за да успеят онези няколкостотин семейства от бившата партийна номенклатура да изградят капитализъм по свой образ без видимо подобие. Истинските реформи започнаха едва през 1997 година, когато политическата власт вече се трансформираше в икономическа. Тези реформи вече не можеха да бъдат отлагани. Ако България беше загубила още време, най-вероятно днес „гордо“ щеше да се нарежда до Беларус като страна, трайно оставаща в периферията на Руската федерация.И ако някой смята, че т.нар. „преход“ е завършил и трябва да бъде подложен на „ревизия“, то добре би било да започне с мутацията на комунистическите елити в „елити на прехода“. Например, как синовете на бившите партийни секретари станаха най-крупните капиталисти в цели райони на България? Как и в чия полза бяха ограбени парите на десетки хиляди вложители във фалиралите банки? Как бяха ограбени стотици хиляди собственици на земеделска земя, които бяха принудени да продават на безценица? Кой управляваше България през „липсващите първи седем години“ на българската демокрация? Кои са партиите, управлявали най-дълго страната ни през годините на т.нар. „преход“? Има ли давност за престъпленията срещу българския национален интерес в полза на чужда държава?Отговорът на тези въпроси, поне засега, остава само един: няма дъно!", "date": "2017.11.29", "title": "Няма дъно"}
{"url": "https://offnews.bg/obshtestvo/vremeto-dnes-slantce-i-stud-670227.html", "text": "Днес преди обяд ще преобладава слънчево време. По-късно от северозапад облачността отново ще се увеличи, ще е предимно висока. Ще духа слаб юг-югозападен вятър и температурите ще се повишат. Максималните ще са между 3° и 8°, в югоизточните райони и малко по-високи, в София – около 3°.Това прогнозата за времето на Националния институт по метеорология и хидрология (НИМХ) при Българската академия на науките (БАН) за днес.Над Черноморието ще преобладава слънчево време. След обяд от север облачността ще се увеличи. Ще духа слаб югозападен вятър. Максималните температури ще са 9° - 11°. Температурата на морската вода е 11°-13°. Вълнението на морето ще е 2-3 бала.Над планините, след временно намаление на облачността, около и след обяд отново ще се заоблачи. Ще е без валежи. Вятърът ще се ориентира от запад-югозапад. Ще е умерен, по билата до силен. Ще се затопли и максималната температура на височина 1200 метра ще е около 5°, на 2000 метра – около минус 2°.Атмосферното налягане е по-ниско от средното за ноември, през деня слабо ще се понижи. ", "date": "2017.11.29", "title": "Времето днес - слънце и студ"}
{"url": "https://offnews.bg/futbol/shved-izbira-sasht-pred-gerena-670230.html", "text": "Левски може да се размине с шведския защитник Антон Тинерхолм. Бранителят е сред приоритетите на \"сините\" за зимната селекция. Той дори дойде в София, за да разгледа града и да се запознае с клуба. Появи се и информация, че е подписал договор със сините, която беше опровергана от самия играч.Известният шведски журналист Даниел Кристоферсон сега твърди, че Тинерхолм е определели бъдещето си и то е в САЩ.\"Антон Тинерхолм ще продължи кариерата си в САЩ. Той се разбра с отбор от МЛС за дългосрочен договор. Скоро новината ще бъде обявена официално\", написа Кристоферсон в социалните мрежи.Самият футболист нито потвърди, нито отрече новината, като отново настоя, че има различни опции и е в процес на размисъл коя да избере.\"Няма нищо сигурно. Вярно е, че има интерес от САЩ. Такъв има и от други места. Със сигурност ще избера най-доброто за себе си\", заяви Тинерхолм.", "date": "2017.11.29", "title": "Швед избира САЩ пред \"Герена\""}
{"url": "https://offnews.bg/politika/borisov-na-poseshtenie-v-sauditska-arabia-dnes-670231.html", "text": "Министър-председателят Бойко Борисов пристигна в Рияд късно снощи на първото посещение на най-високо равнище в историята на дипломатическите отношения между България и Кралство Саудитска Арабия. На Кралския терминал на международното летище „Крал Халид\" той беше посрещнат от емира на Рияд Файсал бин Бандар Ал-Сауд и от министъра на околната среда, водите и земеделието Абдуррахман Абдул Мохсен Ал-ФадлиЦелта на визитата е засилването на икономическото и търговското сътрудничество между двете страни. Ще бъдат обсъдени въпроси в ключови сфери като сигурност, енергетика, търговия, транспорт, туризъм.В Рияд българският министър-председател ще разговаря с Пазителя на двете Светини Негово Кралско Величество Салман бин Абдулазиз ал-Сауд. По-късно Бойко Борисов ще се срещне и с министъра на външните работи на Кралство Саудитска Арабия Адел ал-Джубейр и с министъра на енергетиката, индустрията и минералните ресурси Халид ал-Фалих.Почетен гост по време на визитата в Кралството е Симеон Сакскобургготски. В официалната делегация, придружаваща министър-председателя Бойко Борисов, са вицепремиерите Екатерина Захариева и Красимир Каракачанов, министърът на земеделието, храните и горите Румен Порожанов, министърът на транспорта, информационните технологии и съобщенията Ивайло Московски и министърът на туризма Николина Ангелкова.Очаква се подписването на три междуправителствени документа за сътрудничество в областта на земеделието, за създаване на смесена комисия и за избягване на двойното данъчно облагане.", "date": "2017.11.29", "title": "Борисов на посещение в Саудитска Арабия днес"}
{"url": "https://offnews.bg/obshtestvo/30-dushi-minali-prez-pirogov-za-denonoshtie-zaradi-snega-670249.html", "text": "60 души са прегледани в болница \"Пирогов\" през последното денонощие. Около половината от тях са с травми от поледици и заледявания, съобщиха от лечебното заведение. Оплакванията най-често са свързани с горните и долните крайници. Вчера само за няколко часа помощ в \"Пирогов\" за такива травми са потърсили 11 души. Четирима от тях са приети в болницата заради счупвания. Днес се очаква покачване на температурите и в следобедните часове ще започне топене на леда и снега. Затоплянето обаче увеличава риска от падащи висулки и парчета лед от покривите. ", "date": "2017.11.29", "title": "30 души минали през 'Пирогов' за денонощие заради снега"}
{"url": "https://offnews.bg/politika/biudzhet-2018-vliza-v-parlamenta-na-vtoro-chetene-670229.html", "text": "Народните представители ще гласуват окончателния бюджет на НЗОК, Държавното обществено осигуряване (ДОО) и бюджета на държавата за 2018 година. Това се посочва в проектопрограмата за работа на Народното събрание.Те бяха приети без дебати от бюджетната комисия на 23 ноември. В бюджета на НЗОК беше одобрено предложението за допълнителни 27 млн. лева от резерва на касата за първична и извънболнична помощ, за медико-диагностични дейности и за дентална помощ.Сред основните параметри в бюджета за Държавното обществено осигуряване са увеличаване на минималната работна заплата от 1 януари от 460 лв. на 510 лв., както и повече пари за втората година майчинство и за обезщетение при безработица.Депутатите ще гласуват и окончателни промени в Закона за кредитните институции. Те ще решават дали да задължат банките да предоставят на БНБ информация за негативно влияние на лицата, които притежават 50% от капитала ѝ.Парламентът трябва да гласува и намаляването на партийната субсидия от 11 лева на 1 лев за партиите извън парламента, докато тези в Народното събрание ще запазят досегашния модел за финансиране. ", "date": "2017.11.29", "title": "Бюджет 2018 влиза в парламента на второ четене"}
{"url": "https://offnews.bg/razsledvane/kak-se-kupuvat-shofiorski-knizhki-i-zashto-stavat-tolkova-katastrofi-669761.html", "text": "Шофьорски книжки винаги са се купували и винаги е имало хора, които си плащат, за да вземат изпита си, без да заслужават.Новото е, че сега са повече отвсякога. Купуват си ги не само хора, които ги мързи да научат листовките. Купуват ги бързащи към Европа бежанци, защото по целия свят се е разчуло, че в България срещу 3000 лева се взема европейска шофьорска книжка.Купуват си ги и нашенски гастарбайтери, които спешно трябва да изкарат курса и нямат време да се явяват 10 пъти на листовки, а често са и толкова неграмотни, че и от 100 пъти няма да ги вземат.Тази история е за опита на един човек да спре порочната система за продажба на книжки и ударите, които понася за това.И големият въпрос в нея е стои ли ръководството на министерството на транспорта зад тази схема, защото от всичко изглежда, че тя не би могла да съществува без покровителство на най-високо ниво.Случаят Севдуаран ЛютвиНа 5 декември 2016 година Севдуаран Лютви, 19-годишен от Дулово, се явява на изпит по кормуване в София. На шефа на \"Автомобилна администрация\" в София Кънчо Димитров това му прави впечатление. Задава си въпроса какво може да накара един човек да се яви на изпит по кормуване в милионна София, която очевидно не познава като шофьор, вместо в Силистра. Затова нарежда на един от служителите си да провери изпита. Казва му: \"Отиваш на изпита, сядаш на задната седалка. Не казваш нито дума и се возиш като куфар. После ми разказваш какво си видял.\"Това, което вижда проверяващият, е точно това, което се очаква. Севдуаран е полуграмотен. Наскоро е взел няколко класа наведнъж, за да придобие основно образование и да има право да се яви на изпит. Не познава знаците, но въпреки това няколко дни по-рано е взел блестящо листовките.Заради решението на Кънчо Димитров да прати проверяващ на тази дата, Севдуаран е скъсан.Още на следващия ден Димитров обаче не получава похвала, а порицание. Изпълнителният директор на ИА \"АА\" Калайджиев му се накарва защо си е позволил да праща проверка на изпита.Трябвало е да пише доклад до изпълнителния директор, който да се произнесе писмено и така нататък, докато изпитът мине.\"Как един началник на областен отдел може да реагира бързо и адекватно, когато сутрин получи информация или има съмнения за нерегламентирана дейност по време на изпит, след като сега действащата методика изключва такива варианти?\", пита тогава Димитров. Калайджиев обещава, че ще мисли по въпроса. От тогава още мисли.Междувременно срещу Димитров се появява жалба, че с проверката е стресирал Севдуаран и той е щял да си вземе изпита, ако проверяващият не се е държал грубо с него, което всъщност не е вярно.Понеже знае какво означава да се даде книжка на човек, който не познава знаците, Димитров предлага да се анулира и теоретичния изпит на Севдуаран Лютви.Предложението не е прието. Вместо това на Севдуаран е насрочена нова дата за кормуване - на 27 декември. Между Коледа и Нова година стават чудеса, внезапно Лютви се научава да върти волана из София и взима книжка. След което заминава за Германия, където живее и досега.Случаят обаче се разчуваЧрез посолството на Германия у нас до канцлера Ангела Меркел стига писмо, в което се обяснява как България се издават шофьорски книжки, които се ползват в Германия. Службите са принудени да се задействат. На 7 юни 2017 г. са арестувани 12 служители на ИА \"Автомобилна администрация\".Това е третият голям арест по време на министерстване на Ивайло Московски. По време на първия си мандат като министър Московски назначава за шеф на АА Валентин Божков. Той е арестуван през 2013 г.По време на втория си мандат като министър Московски назначава за шеф на АА съгражданина си от Плевен Цветелин Цветанов. Той е арестуван през 2016 г.При третия му мандат са арестувани 12 инспектори наведнъж.Клан-недокланДни след ареста им Ивайло Московски обявява пред журналисти, че уволнява шефа на областния отдел на АА Кънчо Димитров.Няколко часа по-късно Димитров е привикан от началника си Красимир Калайджиев и зам.-министъра Ангел Попов, които му обясняват, че трябва да подаде оставка.Ако искате да ме уволните - уволнете ме. Но оставка няма да подавам, казва им Димитров. До ден днешен той не е уволнен, но няма достъп до кабинета си, а на служителите му е обяснено, че той вече не им е началник.По-късно Димитров пише писмо до президента Румен Радев и премиера Бойко Борисов, в което разказва:По-надолу Димитров пише:пише Димитров и припомня действията, които е направил, за да спре схемите за купуване на книжки, както и сигнала до Меркел.Принс Гедеон БороНа 29.12. 2015 г. нигерийският гражданин Принс Гедеон Боро, бежанец у нас, се явява на листовки. Изкарва 54 точки - един от най-ниските резултати в историята на изпитите. Вероятно всяко дете, което цъка на случаен принцип бутоните на таблета ще изкара толкова.На 5.01.2016 г. Принс Гедеон Боро се явява отново. Вдига скандал как му се нарушават правата, колко зле се държи България с бежанците и е изгонен от изпита.Тогава явно някой му подсказва как в България се правят тия работи.Няколко дни по-късно Принс Гедеон Боро се явява на изпит и вече е друг човек. Изкарва 96 от 97 възможни точки. След което заминава за Германия.Белите стаиКакто казахме още в началото, у нас винаги е имало схеми за купуване на книжки. В едни периоди е било по-масово, в други е било по-ограничено. С какво новата е различна?Различна е с това, че няма как да става без покровителство от най-високо ниво. Отскоро теоритичният изпит (листовките) се провежда в така наречените бели стаи. За тях са дадени милиони, а дали цената е реална е отделен въпрос, за който Димитров също е сигнализирал, но нека засега оставим настрана това.В тези стаи има по един таблет. Кандидат-шофьорът получава код, който въвежда в таблета, цъка отговорите и таблетът веднага след изпита показва резултата.Системата изглежда желязна и непробиваема. А дали е така?Десетки бежанциСпоред информацията, която достигна до нас, случаите на бежанци, които вземат изпити у нас, без да знаят нито български, нито английски, са десетки. Една от причините за престоя им у нас е именно да вземат европейско свидетелство за правоуправление, защото знаят, че в Европа никой няма да им го даде по този начин.Попитахме министерството на транспорта колко души със статут на бежанци или с документи на временно пребиваващи са се явили на изпит и колко от тях са го издържали. Отговорът бе, че не водят такава статистика.Истината е, че системата им много лесно позволява да бъде извадена такава статистика, стига да има желание. В нея тези документи, както и документите от други, неевропейски държави излизат с друг код.Добрахме се до няколко протокола със странни резултати.Анжум Шазад с неразпознат документ за самоличност с номер, който рязко се отличава от българските документи, се явява на изпит на 2.06.2017 г. Познайте колко изкарва? 97 от 97 възможни точки.Фейт Даниел Йегър - мургава жена с небългарски документ за самоличност, се явява на листовки на 27.04.2017 г. Решава ги на български език. Изкарва 88 точки и взима успешно изпита.Как е възможно това?Разбира се винаги съществува възможността тези бежанци да са гениални. Но съществува и съмнението, че след като си платиш получаваш такъв код, с който няма значение какво натискаш по таблета - той ще изплюе верен отговор. Надявахме се министерството на транспорта да ни предостави подробна статистика на взелите изпитите бежанци, за да разсее тези съмнения. Но получихме отговор с очевидно невярно оправдание.Бежанците са малкият проблем - захванахме се за тях, защото е по-лесно така да се покаже, че системата е пробита. Големият бизнес не са те. Големият бизнес идва от нашите неграмотници, които предпочитат да си платят за книжка, вместо да се научат да карат, а после газят хората по улиците.Цената за книжка по втория начин е 3000 лева. Годишно шофьорска книжка вземат около 30 000 души. Колко от тях са си платили никой не може да каже. Но от протоколи, които сме виждали, почти 100% от курсистите на някои школи вземат изпитите си от първи път, докато при други успеваемостта е под 50%. Разбира се можем да си помислим, че тия инструктори са гениални. Но не си го мислим.И изобщо не се чудим защо стават толкова много катастрофи.", "date": "2017.11.29", "title": "Как се купуват шофьорски книжки и защо стават толкова катастрофи"}
{"url": "https://offnews.bg/politika/ne-pozvolili-na-samoleta-na-borisov-da-preleti-nad-iran-snoshti-670252.html", "text": "На самолета \"Еърбъс\" на Авиоотряд 28, с който премиерът Бойко Борисов и водената от него делегация отпътуваха за Саудитска Арабия, не е било позволено да прелети над Иран снощи, съобщи вицепремиерът и министър на външните работи Екатерина Захариева. Правителственият самолет е притежавал необходимите дипломатически разрешения за полет над иранското въздушно пространство, но в последният момент е получен отказа за прелитане. Екипажът е получил искане за излизане от иранското въздушно пространство, затова самолетът се е върнал към Турция и със съдействието на турските власти е получено разрешение за осъществяване на полет на иракска територия. Българската страна е имала официално издадено разрешение за преминаване през територията на Иран и за отиване, и за връщане, още преди осъществяването на полета, подчерта Захариева. Полученият в последния момент отказ за прелитане е необясним и поради тази причина днес в МВнР в София е извикан временно управляващият иранското посолство у нас, каза вицепремиерът.", "date": "2017.11.29", "title": "Не позволили на самолета на Борисов да прелети над Иран снощи"}
{"url": "https://offnews.bg/ikonomika/globi-i-fishove-veche-shte-badat-vrachvani-i-po-elektronnata-poshta-670251.html", "text": "Система за сигурно електронно връчване (е-Връчване) ще замести класическия метод за доставка на документи при предоставяне на административни услуги от институциите, съобщават от Държавната агенция „Електронно управление“ (ДАЕУ).От 22 ноември 2017 г. агенцията предоставя нова административна услуга за електронна препоръчана поща, която позволява изпращане и/или получаване и съхраняване на електронни документи и е удобен инструмент за бърза доставка на сигурна и надеждна информация.Услугата представлява електронен еквивалент на препоръчаната поща с обратна разписка. Предназначена е за граждани и юридически лица, за администрации, за лица, осъществяващи публични функции и за организации, предоставящи обществени услуги.Всички администрации могат да интегрират модула за е-Връчване към информационните си системи или да го използват чрез потребителски интерфейс на адрес . Достъпът през интерфейса се осъществява след регистрация чрез средство за идентификация на потребителите (квалифициран електронен подпис, ПИК на НОИ и други, приети с държавен акт).Електронните документи, които подлежат на връчване, са документи, резултат от изпълнение на електронни административни услуги, актове, фишове, електронни фишове и наказателни постановления по смисъла на Закона за административните нарушения и наказания, както и други документи или актове, при които връчване или съобщаване се изисква със закон.С премахването на изискването за представяне на някои официални удостоверителни документи на хартиен носител се очаква към системата да се присъединят администрации, които предоставят електронни административни услуги и такива, които нямат системи за електронен обмен на документи (системи за е-документооборот). За целта екипът на ДАЕУ разработи документация за достъп до системата, с която се определят правата, задълженията и редът за присъединяване на административните органи, на лицата, осъществяващи публични функции и на организациите, предоставящи обществени услуги.Системата за сигурно е-Връчване е в съответствие с чл. 43 от Регламент (ЕС) № 910/2014. Изграждането ѝ е предвидено с разпоредбите на Закона за електронното управление (чл. 26, ал. 2 и ал. 4), както и в Наредбата за общите изисквания към информационните системи, регистрите и електронните административни услуги.„Общите условия за присъединяване към и използване на Системата за сигурно е-Връчване“ и „Описание на процедурата за интеграция със Системата за сигурно електронно връчване“ са публикувани на .", "date": "2017.11.29", "title": "Глоби и фишове вече ще бъдат връчвани и по електронната поща"}
{"url": "https://offnews.bg/medii/volgin-kato-stana-shef-na-bnt-puskam-na-vseki-kilometar-v-prajmtaj-670228.html", "text": "Сериалът 'На всеки километър' ще се излъчва в праймтайма на БНТ, когато Петър Волгин стане шеф на националната телевизия. Тези си планове сподели самият журналист във Фейсбук страницата си.Коментарът му бе породен от това, че БНТ ще отбележи 75-ия рожден ден на актьора Стефан Данаилов с излъчване на негови филми, включително и епизод от \"На всеки километър\".\"Този сериал трябва да се показва по-често. Когато стана генерален директор на БНТ, едно от първите неща, които ще направя, е да излъча целия сериал в праймтайма. Разбира се, преди всеки епизод ще има кратко въведение, което ще обяснява колко хубав е \"На всеки километър\", написа Волгин в социалната мрежа и допълни, че най-върлите антикомунисти в телевизията ще правят представяне на сериала преди всеки епизод, а за това ще ги стимулира с повишение на заплатите, защото \"българските антикомунисти за отрицателно време стават комунисти, стига да са финансово мотивирани\".Целият коментар на :", "date": "2017.11.29", "title": "Волгин: Като стана шеф на БНТ, пускам 'На всеки километър' в праймтайма"}
{"url": "https://offnews.bg/tehnologii/vivacom-udvoiava-megabajtite-na-maksimalna-skorost-670275.html", "text": "VIVACOM открива празничния сезон с двойно повече възможности за забавление. Плановете за мобилен интернет i-Traffic M+/L+/XL+/XXL+ вече идват с удвоени МВ на максимална скорост и мобилна телевизия с 50+ канала за целия срок на договора.Атрактивните условия са валидни както за нови, така и за настоящи клиенти на телекома, които изберат един от посочените планове за срок от две години.Всички потребители, които искат да споделят своите коледни преживявания с още повече близки и приятели, могат да избират сред най-желаните 4G таблети, които сега идват със специални подаръци в магазините на VIVACOM:Lenovo Tab 3 7 - ексклузивен модел, който се вписва чудесно в коледния дух със своя снежнобял корпус, 16 GB памет и семейни потребителски профили. Достъпен е само в магазините на VIVACOM. А сега е в комплект с удобните и модерни слушалки Setty и струва само 1 лв. еднократно плащане с план i-Traffic XL+. Потребителите получават и 40 000 MB мобилен интернет от VIVACOM.Samsung Galaxy TAB A 10.1 - премиум таблет с голям FHD дисплей и изключително издръжлива батерия – 7300 mAh. Идва с подарък оригинални Bluetooth слушалки. Цената му е 8.90 лв. на месец с план i-Traffic XXL+ с включени цели 80 000 MB мобилен интернет.Huawei MediaPad T2 7.0 - мощният 7.0“ таблет – 4х1.5 GHz, е с батерия с най-голям капацитет в своя клас. Моделът се отличава със стилен алуминиев корпус и атрактивен външен вид, завършен от празничния подарък – оригинален Flip Cover калъф Huawei, който освен да предпазва таблета, лесно се превръща и в стойка. Таблетът е идеалният подарък за Коледа и струва само 1 лв. в брой с план i-Traffic XL+. С него потребителите получават и 40 000 MB мобилен интернет, за да сърфират на воля когато и където си поискат.Prestigio Wize 3407 идва с корпус в свежи цветове, опция за гласово обаждане и кристален образ на 7.0“ IPS дисплей. Таблет за активни хора с подарък Extra BASS слушалки. Струва само 1 лв. в брой с план i-Traffic L+ и с 20 000 MB мобилен интернет.", "date": "2017.11.29", "title": "VIVACOM удвоява мегабайтите на максимална скорост"}
{"url": "https://offnews.bg/politika/okonchatelno-vdigat-majchinskite-s-40-leva-ot-2018-ta-minimalnata-za-670250.html", "text": "Увеличаване на минималната работна заплата от 1 януари от 460 на 510 лв. Това предвижда бюджетът за Държавно обществено осигуряване (ДОО) за 2018 г., който мина днес в Народното събрание.В бюджета е заложено повишаване на процента за всяка година осигурителен стаж в пенсионната формула с 3,8 на сто. От 1 януари минималният размер на пенсията за осигурителен стаж и възраст ще се повиши до 207,60 лв., а социалната пенсия за старост ще стане 125,58 лв.Надя Жекова от \"БСП за България\" разкритикува предвиденото увеличение на минималната пенсия и заяви, че положението на българските пенсионери няма да се подобри по никакъв начин от това, което е заложено като цифри. Левицата напомни за предизборното обещание на \"Обединените патриоти\" за 300 лв. пенсия.Депутатите вдигнаха с 40 лева парите за втората година майчинство. Така сегашните 340 лв. стават 380 лв. Депутатите отхвърлиха предложението на БСП майчинските да се се изравнят с минималната заплата, т.е. да станат 510 лева вместо 380 лева.Увеличава се минималното обезщетение за безработица от 7,20 на 9 лв., но се въвежда таван на сумата - от 74,29 лв. Ще се иска и по-дълъг осигурителен период за това право – поне 12 месеца през последните 18. Максималното обезщетение ще се полага само при стаж над 15 г., а не при 12, както е сега.С новите промени се увеличава и минималният осигурителен доход на земеделците – от 300 на 350 лв. Максималният осигурителен доход се запазва на 2600 лв., а с него и таванът на пенсиите - 910 лв.Депутът от БСП Георги Гьоков, коментира проектобюджета, като заяви, че най-важните параметри на приходите са замразени и няма и намек за посока към повишаване.Хасан Адемов от ДПС разкритикува предвиденото увеличаване на средствата в бюджета за ДОО за 2018 година:", "date": "2017.11.29", "title": "Окончателно: Вдигат майчинските с 40 лева от 2018-та, минималната заплата става 510 лева"}
{"url": "https://offnews.bg/112/55-godishen-grak-udari-sluzhitelka-v-bolnitcata-v-petrich-670274.html", "text": "55-годишен грък е ударил шамар на служителка в болницата в Петрич, съобщи МВР-Благоевград. Гръцкият гражданин е задържан за 24 часа.Мъжът с инициали Х.Г. е нападнал медицинска сестра в спешното отделение в Югозападна болница – Петрич, твърдят местни медии. Според информациите той е бил пиян и е предизвикал пожар предишната вечер, заради което е откаран в болницата. За случая е уведомена Районната прокуратура в града. Образувано е досъдебно производство.", "date": "2017.11.29", "title": "55-годишен грък удари служителка в болницата в Петрич"}
{"url": "https://offnews.bg/sviat/raketata-na-kndr-mozhela-da-porazi-vsiaka-tochka-v-sasht-670226.html", "text": "Тестваната вчера севернокорейска междуконтинентална балистична ракета \"Хвасон-15\"  може да носи ядрена бойна глава и да достига цялата континентална територия на САЩ. Това съобщи официалната информационна агенция на Пхенян КЦТА, цитирана от ТАСС. Представители на южнокорейското разузнаване казаха днес на изслушвания в парламента в Сеул, че е възможно скоро комунистическият Север да извърши нов ядрен тест на атомно или термоядрено оръжие.Според японската агенция Киодо възможно е вчерашната ракета да е паднала в специалната икономическа зона на Япония.Правителствен източник в САЩ потвърди пред Ройтерс, че Пхенян е изстрелял ракета, но не съобщава повече подробности.Това е първото изстрелване на ракета от Северна Корея след 15 септември. Тогава тя направи опит с балистична ракета със среден обсег, която прелетя над Япония. Предишният опит бе на 29 август.", "date": "2017.11.29", "title": "Ракетата на КНДР можела да порази всяка точка в САЩ"}
{"url": "https://offnews.bg/bojni/kobrata-antani-dzhoshua-e-nadut-kato-balon-shte-go-tarsia-da-se-biem-670240.html", "text": "Ден след като стана известно, че няма да се бие за световната титла във версия WBA в началото на 2018 година срещу пуерториканеца Фрес Окендо в Чикаго, най-голямата ни звезда в професионалния бокс Кубрат Пулев насочи взор към съперника предишния му провален мач за пояса на IBF.Кобрата трябваше да излезе на ринга в Кардиф срещу британската звезда Антъни Джошуа, но се контузи в навечерието на схватката и в крайна сметка вместо него за титлата спори французинът Карлос Такам, който загуби с технически нокаут.\"Ще дойде момент и ще се бием. Аз няма да избягам и даже ще го потърся. Видяхме, че мога да го победя. Мачът, който направи с Такам, не беше нищо кой знае какво. Просто е надут като балон.Изглежда физически здрав, но е далеч от това да ме стресне\", казва Кобрата пред Нова телевизия.", "date": "2017.11.29", "title": "Кобрата: Антъни Джошуа е надут като балон, ще го търся да се бием"}
{"url": "https://offnews.bg/offtopic/dvama-frantcuzi-se-kachiha-v-samolet-po-vreme-na-polet-video-670246.html", "text": "Двама френски спортисти, облечени в специални костюми с крила, са скочили от алпийския връх Юнгфрау (4158 м надм. вис.) в Швейцария и са успели след полет във въздуха да влязат невредими в салона на летях витлов самолет, предаде БТА.Фредерик Фюжен и Венсан Рефе са тренирали преди това два месеца за свободния летеж падане и влизане през вратата на самолета, с размери 1,58 на 1,25 метра. В изявление Рефа казва, че каскадата им е в памет на техния покоен сънародник Патрик дьо Гаярдон, който през 1997 г., облечен в костюм с крила, е скочил от летящ самолет и после отново се върнал на борда му.Фюжен и Рефе обмисляли първоначално да повторят неговия трик, но след това решили да скочат от високо място в планина. Стръмните скални масиви в Алпите са популярни сред скачачите отвисоко, но този спорт крие смъртоносни рискове. Тази година от юли досега трима скачачи са намерили смъртта си в Швейцария. Гаярдон загива през 1998 г. при неуспешен скок на Хаваите.", "date": "2017.11.29", "title": "Двама французи се качиха в самолет по време на полет (видео)"}
