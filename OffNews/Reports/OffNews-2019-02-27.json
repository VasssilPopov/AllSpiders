{"url": "https://offnews.bg/sviat/tramp-izlaga-za-pregovorite-s-rusia-zashtoto-ne-misleshe-che-shte-sp-698449.html", "text": "Тръмп излъга за преговорите с Русия, защото не мислеше, че ще спечели президентските избори. Това заяви бившият адвокат на президента Майкъл Коен по време на изслушването в комисията по надзор и реформа в Камарата на представителите на американския Конгрес. Коен нарече Тръмп \"расист, измамник и лъжец\" и заяви, че е дошъл на изслушването, за да каже на американския народ какво знае за него.\"Съжалявам за деня, в който казах \"да\" на Тръмп. Срамувам се, че съм му сътрудничил\", допълни бившият адвокат, който беше осъден на три години затвор за данъчни измами, лъжа под клетва и нарушение на изборния кодекс. Коен обвини Тръмп, че води политическа кампания, основаваща се на \"ненавистта и нетолератността\".\"Срамувам се от слабостта си, от неуместната си лоялност, от нещата, които направих за Тръмп в опит да го защитя или да го направя популярен. Срам ме е, че избрах да участвам в укриването на незаконните действия на Тръмп, вместо да се вслушам в собствената си съвест\", заяви Коен.Пред комисията Коен се извини на първата дама Мелания Тръмп заради това, че я е излъгал за президентската афера с порнозвездата Сторми Даниълс, предаде ДПА, цитирана от БТА.\"Той поиска от мен да дам пари на порнозвезда, с която е имал афера, и да излъжа жена му за това - нещо, което аз направих\", каза Коен по адрес на Тръмп. \"Това, че излъгах първата дама, е едно от нещата, за които съжалявам най-много. Тя е мил и добър човек. Уважавам я много и тя не заслужаваше това\", каза Коен.Той потвърди, че платил на Даниълс 130 000 долара от лични средства след инструкции, получени от Тръмп, за да не бъде проследено по този начин плащането до предизборната кампания. Коен изрази съжаление, че е помогнал за укриването на информация от гласоподавателите точно преди изборите.\"Президентът на САЩ написа личен чек за плащане на парите за затваряне на устата на Даниълс като част от престъпна схема за нарушаване на законите за финансирането на предизборната кампания\", заяви Коен.\"Хората се питаха дали на мен са ми известни преки доказателства, че Тръмп и неговият предизборен екип са заговорничели с Русия. Аз нямам такива доказателства. Искам да бъда ясен по този въпрос. Но аз имах подозрения\", посочи той по въпроса за разследваната руска намеса на изборите. Адвокатът се извини, че е излъгал пред Конгреса във връзка с проекта за изграждане на \"Тръмп тауър\" в Москва.\"Излъгах, но не съм лъжец. Направих лоши неща, но не съм лош човек. Уреждах нещата за господин Тръмп, но вече не съм неговото момче за уреждане на нещата\", подчерта Коен.Той призна, че Тръмп никога не му е нареждал директно да лъже Конгреса по въпроса за проекта. \"Тръмп никога не ми е казвал директно да излъжа Конгреса. Той не действа така\", заяви Коен, но допълни, че е изтълкувал изявленията на Тръмп, направени в частни и публични разговори, като \"индикации, че той е искал адвокатът му да излъже\".\"В разговори, които имахме в предизборната кампания, докато той (Тръмп) активно водеше преговорите в Русия, той ме гледаше в очите и ми казваше, че няма никакъв проект в Русия, а после излизаше и лъжеше американците, като повтаряше същото\", каза Коен. \"По свой начин той ми казваше да лъжа\", допълни Майкъл Коен.\"Нека да бъдем ясни по въпроса. Тръмп беше в течение и ръководеше преговорите за \"Тръмп тауър\" в Москва в предизборната кампания и излъга за това. Той излъга, защото никога не си беше помислял, че ще спечели изборите\", добави Коен. \"Тръмп също така излъга по този въпрос, защото мислеше, че ще спечели милиони долари\", допълни Коен.Коен каза днес пред конгресната комисия, че Тръмп раздувал нетното си състояние, когато \"това обслужвало интересите му\", като например да бъде поставян в списъка на най-богатите хора в света, но същевременно намалявал числата, за да не плаща големи данъци, предаде ДПА.Коен разкри освен това, че Тръмп е бил предварително в течение на публикуването от Уикилийкс на хакнати имейли на Демократическата партия. \"Тръмп научи от Роджър Стоун (негов бивш съветник и приятел) предварително, че Уикилийкс ще публикува имейлите\", заяви Коен.В писмени показания, разпространени преди изслушването, Коен разказва, че това е станало няколко дни преди националния конгрес на Демократическата партия през юли 2016 г. Тогава Коен бил заедно с Тръмп в кабинета му, когато по телефона се обадил Стоун. Тръмп пуснал разговора на високоговорител и така Коен научил, че Стоун току-що бил говорил по телефона с Джулиан Асандж, съоснователя на Уикилийкс. Асандж казал на Стоун, че до няколко дни ще бъде публикувано огромно количество имейли и че това ще навреди на кампанията на Хилари Клинтън. Тогава Тръмп казал, според Коен, нещо като \"Ще бъде супер\".Днес в началото на изслушването на Коен председателят на парламентарната комисия Илайджа Къмингс заяви: \"Американският народ може сам да прецени достоверността на изявленията на Майкъл Коен, осъден на три години затвор за данъчни измами, лъгане под клетва и нарушаване на изборния кодекс\", посочва Франс прес.", "date": "2019.02.27", "title": "Тръмп излъга за преговорите с Русия, защото не мислеше, че ще спечели изборите, каза бившият му адвокат"}
{"url": "https://offnews.bg/temida/pusnaha-pod-domashen-arest-bankerkata-zadarzhana-za-krazhba-na-400-hi-698438.html", "text": "Апелативният съд в Бургас пусна под „домашен арест” банкерката Биляна Манчева, обвинена в кражбата на над 400 хил. лв. от сметки на клиенти на банка Allianz.Манчева поиска да излезе от ареста, защото там сънува кошмари.Според адвоката ѝ няма доказателства за теглени от нея суми. Той твърди, че Манчева е играла второстепенна роля в схемата, тъй като не е имала право да подписва документи самостоятелно, съобщи bTV.Прокуратурата е категорична, че Манчева е използвала методи, при които не е било необходимо да подписва документи. 29-годишната банкерка пък отрича напълно да има вина за източването. Родителите ѝ твърдят, че са в шок и не са забелязали да разполага с повече средства.", "date": "2019.02.27", "title": "Пуснаха под домашен арест банкерката, задържана за кражба на 400 хил. лв. от сметки на клиенти"}
{"url": "https://offnews.bg/drugi/koe-e-tova-momiche-nurgiul-salimova-goni-neumorno-varha-v-shahmata-698434.html", "text": "След невиждания успех в международния турнир по шах в Гърция, Нургюл Салимова зае челната позиция в класацията при момичета до 16 години. Сега тийнейджърката е на път да стане гросмайстор при жените.По всичко личи, че това ще се случи. Пред шахматната дъска Нургюл не разчита на трикове, а на силна психика, нещо, което Нургюл владее прекрасно.Салимова е родена на 3 юни, 2003 година в село Крепча, област Търговище, на 20 километра от Попово, но често пътува до Бургас, за да тренира със съотборниците си.Започва да играе шах едва на 4 години, а година по-късно талантът ѝ не остава незабелязан от настоящия ѝ мениджър Живко Жеков, който на детски турнир в Силистра забелязва стратегическата игра на девойката. Още тогава едва на 6-години Нургюл става шампион на България до във възрастовата група до 8 години.Това далеч не е първото постижение на младата шахматистка, през 2011 тя печели първенството за момичета до 8 години в Албена. Печели световната титла Union Youth Chess Championship в Гърция при момичетата до 12-годишна възраст. През 2017 става номер 1 в България, като поставя рекорд като най-млада шампионка в историята на родния шахмат.\"Когато бях на 4 баща ми и дядо ми ме научиха да играя шах\", разказва Нургюл. Интересното е, че от пет години, Илхан Салимов – няма победа над дъщеря си. На ден играе шах по четири, пет часа. Нургюл разказва че обича и киното, но често след училище няма време за друго, освен за тренировки. Тя е суеверна и предпочита белите фигури.В момента младата надежда на шахмата продължава да живее в търговищкото село Крепча. Тримата ѝ треньори Живко Жеков, Вячаслав Тиличеев и международния гросмайсотр Владимир Георгиев от Чикаго я тренират дистанционно, благодарение на Скайп.Нургюл оглавява световната шахматна ранглистата до 16 години и е в топ 60 при жените в света. През април и предстои участие на Европейския шампионат за жени в Анталия, където се очаква да покрие норматива за титлата \"гросмайстор\" и да се класира за участие на Световния шампионат за жени. За да достигне до това ѝ е нужен рейтинг от 2500 точки. В момента тя има 2406.", "date": "2019.02.27", "title": "Кое е това момиче? Нургюл Салимова гони неуморно върха в шахмата"}
{"url": "https://offnews.bg/politika/nito-edin-balgarski-evrodeputat-ne-podkrepi-kioveshi-v-komisiata-po-gr-698439.html", "text": "Нито един български евродепутат не подкрепи Лаура Кьовеши при днешното гласуване за европейски главен прокурор в Комисията по граждански свободи, правосъдие и вътрешни работи на Европарламента.Във вторник евродепутатите от Комисията по граждански свободи, правосъдие и вътрешни работи и от Комисията за контрол на бюджета изслушаха тримата кандидати за поста: германеца Андрес Ритер, французинът Жан-Франсоа Бонер и румънката Лаура Кьовеши.Вотът в Комисията за контрол на бюджета вчера е бил следният: 12 гласа за Кьовеши, 11 - за Бонер, 1 - за Ритер, а днешният вот в Комисията по граждански свободи: 26 гласа за Кьовеши, 22 - за Бонер, 1  - за Ритер.След двете гласувания Лаура Кьовеши е фаворит на Европейския парламент за европейски главен прокурор.Българските евродепутати Сергей Станишев, Асим Адемов и Филиз Хюсменова, които са постоянни членове на Комисията по граждански свободи, правосъдие и вътрешни работи, отсъстваха при днешното гласуване.Упълномощеният да гласува вместо г-н Адемов е определен от координатора на Групата на ЕНП в тази комисия. Как е гласувал той не ми е известно, защото гласуването беше тайно с хартиени бюлетини, обясни пред OFFNews.bg Владислав Велев от пресслужбата на българските евродепутати от ЕНП.От пресслужбата на Сергей Станишев пък съобщиха, че той е имал важно заседание на Партията на европейските социалисти и затова не е успял да присъства.Единственият български евродепутат, присъствал по време на вота в Комисията по граждански свободи, е Емил Радев. Той обаче е заместник-член на комисията и не е имал право на глас, защото не е упълномощен да гласува вместо някой от колегите си.Българските евродепутати, участвали във вота за европейски главен прокурор в Комисията за контрол на бюджета вчера, са двама: Георги Пирински и Неджми Али.Засега обаче нито Пирински, нито Али са съобщили кого от тримата: Кьовеши, Бонер или Ритер, са подкрепили. ", "date": "2019.02.27", "title": "Нито един български евродепутат не подкрепи Кьовеши в Комисията по граждански свободи"}
{"url": "https://offnews.bg/medii/chetiri-banki-sa-finansirali-domuschievi-za-kupuvaneto-na-nova-televiz-698440.html", "text": "Четири банки са осигурили на братята Кирил и Георги Домусчиеви 100 млн. евро от всички 185 млн. евро за купуването на Нова телевизия, става ясно от Търговския регистър. УниКредит Булбанк е отпуснала 50 млн. евро, белгийският клон на БНП Париба – 20 млн. евро, ОББ – 20 млн. евро и Банка ДСК – 10 млн. евро.Сделката за купуването на Нова телевизия от „Адванс медия груп“ на Домусчиеви беше обявена официално на 22 февруари. Споразумението предвижда българската компания да придобие 100% от „Нова телевизия“ и мажоритарен дял в „Нет Инфо“ за 185 милиона евро. Толкова предлагаше и чешкият милиардер Петр Келнер, който обаче не получи разрешение от българския антимонополен орган за финализиране на сделка.Ако сделката сега получи зелена светлина, тя се очаква да бъде финализирана през второто тримесечие на 2019 г. „Нова Броудкастинг Груп“ АД притежава най-голямата медийна група в България. В портфолиото на компанията влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България.Приходите от продажби на „Нова Броудкастинг Груп“ АД за 2018 г. се оценяват на 112.5 млн. евро, а оперативната печалба (EBIT) е достигнала 21.8 млн. евро. В компанията работят 650 души.", "date": "2019.02.27", "title": "Четири банки са финансирали Домусчиеви за купуването на Нова телевизия"}
{"url": "https://offnews.bg/sviat/erdogan-ako-nie-se-srinem-vragovete-na-isliama-shte-praznuvat-698436.html", "text": "Свидетели сме на игрите срещу единството на нашата нация, но една слаба Турция за враговете на исляма от Европа до Америка ще бъде празник, заяви турският президент Реджеп Ердоган, цитиран от Анадолската агенция.Той се срещна с влиятелни личности и лидери на мнения от Източен и Югоизточен Анадол в Анкара, разговорите обаче бяха при закрити за журналистите врати. „Ако Турция отслаби своето развитие, онези, които всеки ден разиграват сценарии да противопоставят човек срещу човека по цялата ни територия, ще празнуват. А всички врагове на исляма на Запад – от Европа до САЩ, ще започнат кампания за натиск върху Турция“, каза в словото си Ердоган.Според него отслабването на Турция ще бъде печалба за онези сили, които се опитват да дестабилизират ситуацията в региона, а кръвопролитията ще продължат. Той отбеляза, че Анкара се придържа към принципната позиция за противодействие на плановете на определени сили в Източното Средиземноморие, в Черноморския регион и на Балканския полуостров.„Анкара осъди сценариите за смяна на властта в Египет и в цяла Северна Африка. Турция разруши плановете на редица сили в Ирак. Освен това, Анкара се намеси в хода на събитията в Сирия и успя да разруши плановете на определени кръгове за тази страна“, заяви президентът. Той отбеляза, че враждебното отношение към Турция нараства според това как един след друг се провалят плановете на определени сили. Именно заради това се опитват да отмъстят на Турция, подчерта Ердоган.", "date": "2019.02.27", "title": "Ердоган: Ако ние се сринем, враговете на исляма ще празнуват"}
{"url": "https://offnews.bg/obshtestvo/za-ili-protiv-bezplaten-dostap-do-internet-na-obshtestveni-mesta-698448.html", "text": "Целта на поредицата \"За или Против решенията на ЕП\" е да запознае читателите с важните решения на Европейския парламент. Тя е част от проекта „Фестивал на идеите за ЕС\" , осъществяван от Център за култура и дебат „Червената къща\" в партньорство с европейската мрежа от дебатни центрове Time to talk и Център за либерални стратегии, с финансовата подкрепа на Европейския парламент и с медийната подкрепа на Offnews.bg и Mediapool.bg.Гласувайте в анкетата и научете повече за решението на ЕП в текста на сайта на проекта:", "date": "2019.02.27", "title": "За или против безплатен достъп до интернет на обществени места?"}
{"url": "https://offnews.bg/politika/pravnata-komisia-prie-da-se-spirat-zaplatite-na-deputati-za-neobosnova-698427.html", "text": "Правната комисия прие предложението на НФСБ да се спират заплатите на народни представители при продължително необосновано отсъствие от пленарната зала.Според промените в Правилника за организацията и дейността на Народното събрание при неоправдано отсъствие от 3 поредни или общо 5 пленарни заседания за съответния месец на народния представител се прави удръжка, равна на основното му месечно възнаграждение, като все пак той ще запази социалните и здравните си осигуровки. Пропорционално на броя на отсъствията ще се намаляват и парите за представителни нужди. Предложенията бяха подкрепени от ГЕРБ, НФСБ и \"Воля\", \"против\" гласуваха от ДПС, а от ВМРО се въздържаха. Промените обаче ще бъдат гласувани окончателно на утрешното пленарно заседание. От заседанието отсъстваха представителите на БСП, които прекратиха парламентарната си работа като протест срещу последните промени в Изборния кодекс.Тяхното отсъствие от парламента бе и причината да бъдат внесени промените, тъй като според управляващите не е редно да продължават да взимат 1/3 от заплатата си, както е предвижда правилника на парламента в момента., че няма да подкрепят предложението.Депутатът от ВМРО Емил Димитров-Ревизоро също защити БСП, като заяви, че няма основание да ги наказват. \"Ние сами си пишем условията, обаче сме щастливи да ги напишем в ущърб на другата половина, утре ние ще сме опозиция\", обърна се към коалиционните си партньори Ревизоро. \"Дайте направо да отнемем на всички опозиционни депутати заплатите\", завърши той, но все пак гласува \"въздържал се\" от свое име и името на съпартиеца си Борис Ячев. Правната комисия също така прие парламентарните групи да имат право на 1 процедурен въпрос по точка в дневния ред на пленарното заседание. Това означава, че депутатите от една парламентарна група ще имат право да оспорват начина на водене на заседанието само веднъж на едно гласуване.Причината за предложението е, че от партиите често злоупотребяват с възможността да задават процедурни въпроси. Депутатът от ДПС Хамид Хамид критикува и тази промяна и я нарече \"крачка към диктатура\", като обвини председателят и заместник-председателите на парламента за липсата на дисциплина в пленарната зала.\"Щом има такъв голям брой злоупотреби, значи председателят не си върши работата. Няма нужда да отнемате право от страх някой да не злоупотреби с това право\", допълни той.Според него промените са \"най-прекият път до предсрочни избори\". \"Смейте се. Ще ви стане много смешно в скоро време\", обърна се той към управляващите. След като чу критиката от страна на ДПС, председателят на правната комисия Данаил Кирилов оттегли първоначалното си предложение процедурните въпроси да бъдат ограничени до 3 на гласуване, но все пак предложението на НФСБ бе прието с 5 гласа \"за\", 2 \"против\" от ДПС и 2 \"въздържал се\" от ВМРО.На гласуване бяха подложени и други предложения за коригиране правилата за формиране на депутатските заплати, но всички те бяха отхвърлени. Сред тях е предложение, подобно на това на НФСБ за спиране депутатските заплати при необосновано отсъствие, внесено от партия \"Атака\" вчера.Единодушно беше отхвърлено и предложението на ГЕРБ при констатирано неоправдано отсъствие от проверка на кворума чрез поименно изчитане на народните представители да се прави удръжка в размер на 750 лв. от заплатата на депутата.Предложението на БСП депутатските заплати да бъдат замразени на 2967 лв. също беше отхвърлено единодушно.Хамид Хамид от ДПС нарече действията на БСП \"нагъл популизъм\" - \"вместо да си защитават предложението, те се редят да си взимат командировъчни\", заяви той. Сегашната месечна заплата на депутатите е в размер три средни заплати в публичния сектор и се преизчислява на три месеца. Предложението на ВМРО преизчисляването на депутатските заплати да става по швейцарски модел - т.е. ежегодно, също бе отхвърлено.", "date": "2019.02.27", "title": "Правната комисия прие да се спират заплатите на депутати за необосновано отсъствие"}
{"url": "https://offnews.bg/kultura/biletite-za-sofia-film-fest-veche-sa-v-prodazhba-698435.html", "text": "Билетите за 23-тото издание на София Филм Фест са в продажба от днес, като може да ги закупите на касите на фестивалните кина, онлайн или в партньорската мрежа.Предварителните продажби стартират в Билетен център НДК, Дом на киното, Cinema City Mall of Sofia, Cine Grand Park Center Sofia, Кино Арена Делукс Bulgaria Mall. Касите на Euro Cinema и Културен център „G8” стартират от 1 март.Билети ще се продават и преди началото на първите прожекции в Кино „Люмиер”, кино „Одеон”, Френския институт – кино „Славейков” и Културен център на СУ „Св. Климент Охридски” билети ще се продават преди началото на първите прожекции. Предварително закупуване за прожекции в тези кина може да направите на касите в Билетен център на НДК и касата на Дома на киното.В кино „Влайкова“ и ОКИ Дом на културата „Искър” билети ще се продават само на място и преди началото на първите прожекции. – за кината НДК – Зала 1, кино „Люмиер”, Дом на киното, кино „Одеон”, Френски институт – кино „Славейков”, Културен център на СУ „Св. Климент Охридски”.Очаквайте от 1 март и билет за кино на местата, на които пазарувате, в магазини за подаръци, книжарници, барове и още много локации.София Филм Фест поддържа демократична политика на цените на билетите от самото си създаване. Основната цена на билета за кино е 9 лева, като има намаление за студенти, ученици, пенсионери и хора в неравностойно положение. Цената на билетите в Зала 1 на НДК е 10 лева. Допълнителни намаления има за закупуване на количества билети в определени кина. А със специалните карти СФФП (София Филм Фест за пенсионери) и СФФУ (София Филм Фест за учащи) се откриват още шансове за гледане на повече кино за съответните категории зрители.Пълна информация за ценовата политика на СФФ можете да намерите в печатните издания на програмата на фестивала и на сайта .Днес е началото и на фестивалните прожекции в Дома на киното. Стартът дава премиерата на филма за писателя Георги Марков „Чувство за непоносимост“ на режисьорката Боя Харизанова. Прожекцията, с начален час 18:30, се посвещава на 90-годишнината от рождението на автора.", "date": "2019.02.27", "title": "Билетите за София Филм Фест вече са в продажба"}
{"url": "https://offnews.bg/sviat/beliat-dom-zabrani-na-chetirima-amerikanski-zhurnalisti-da-otraziavat-698441.html", "text": "Белият дом забрани на четирима американски журналисти да отразяват срещата на президента Доналд Тръмп със севернокорейския лидер Ким Чен ун, съобщи „Вашингтон Пост”.Журналистите са представители на „Асошиейтед прес”, „Блумбърг”, „Лос Анджелис таймс” и „Ройтерс”.На тях им е било забранено да присъстват на вечерята на Тръмп и Ким Чен ун. Първоначално на вечерята бяха допуснати само фоторепортери и телевизионен екип. След последвал скандал говорителката на Белия дом Сара Сандърс позволила само на един репортер да влезе - Вивиан Салама от \"Уонстрийт джърнъл\", която не задала въпроси по време на вечерята. В същото време поне двама севернокорейски журналисти са отразявали събитието.Говорителката посочи, че количеството допуснати журналисти на вечерята е било ограничено заради засегнатите \"чувствителни\" теми.\"Асошиейтед прес\" реагира остро на „опитите на Белия дом да ограничи достъпа до президента”. Това е поредната стъпка от войната на Тръмп срещу медиите, които обвинява в съобщаване на фалшиви новини още от първите си дни в Белия дом. ", "date": "2019.02.27", "title": "Белият дом забрани на четирима американски журналисти да отразяват срещата на Тръмп с Ким Чен ун"}
{"url": "https://offnews.bg/obshtestvo/200-rakovoditeli-v-su-s-po-golemi-bonusi-za-tiah-alma-mater-plashta-o-698437.html", "text": "Увеличението на добавките за изпълнение на ръководни длъжности в Софийския университет касае около 200 души и ще струва не повече от 5000 лева на месец, съобщи зам.-ректорът на Алма матер доц. Елиза Стефанова на заседанието на Академичния съвет тази вечер.Както OFFNews писа по-рано днес,  и влиза в сила със задна дата от 1 януари.То ще се отрази във фишовете на ректора, заместниците му, председателя на Общото събрание и заместника му, деканите и заместниците им, ръководителите на катедри, директорите на департаменти и заместниците им.Най-големите проценти увеличение са за най-многобройната група от списъка - ръководителите на катедри, подчерта доц. Стефанова. 54% е той за ръководителите на катедри с до 10 човека (месечната добавка се увеличава от 78,00 лв. 120 лв.). С 40% се увеличава добавката за ръководителите на катедри с до 30 човека - от 143,00 лв. на 200 лв.Добавката на ректора се увеличава от 845,00 лв. на 920 лв., на заместниците му - от 780,00 лв. на 850 лв., на председателя на Общото събрание - от 715,00 лв. на 780 лв., на заместника му - от 162,50 лв. на 200 лв. Деканите ще получават по 800 лв. над основните си заплати вместо 715 лв., какъвто бе размерът на добавката до края на 2018 г. За заместниците им сумата се увеличава от 357,50 лв. на 400 лв.От 1 януари средно с 13% се увеличават и основните заплати на академичния състав в Университета, информира след заседанието на АС отделът за връзки с обществеността на СУ. Най-голямо е увеличението на заплатите на асистентите – от 700 на 820 лв. (17%), най-малко - при професорите (9%) и доцентите (10%) – съответно от 1010 на 1100 лв. и от 890 на 980 лв.", "date": "2019.02.27", "title": "200 ръководители в СУ с по-големи бонуси, за тях Алма матер плаща още 5000 лв. месечно (обновена)"}
{"url": "https://offnews.bg/sviat/sravnenie-na-voennata-mosht-na-india-i-pakistan-698415.html", "text": "На 26 февруари Индия нанесе въздушни удари по цели на контролираната от Пакистан част на Кашмир в отговор на самоубийствен атентат от 14 февруари, който . При повторна мисия на 27 февруари Пакистан , навлезли в нейното въздушно пространство.Напрежението рязко ескалира и въпреки че Пакистан неколкократно подчерта, че не желае война с Индия, светът е насочил своето внимание към двете ядрени сили, евентуален конфликт между които може да въвлече цялата планета.Държавите вече са воювали официално два пъти за контрола над Кашмир откакто получиха своята независимост от Великобритания през 1947 г. (). Но ако се стигне до нов военен сблъсък, ето с какво разполагат южноазиатските съперници:Военен бюджетПрез 2018 г. Индия задели 4 трилиона рупии (58 милиарда щатски долара), или 2,1% от своя брутен вътрешен продукт (БВП), за да финансира действащата си армия от 1,4 милиона души, по данни на Международния институт за стратегически науки (МИСН).Миналата година Пакистан похарчи 1,26 трилиона пакистански рупии (11 милиарда щатски долара), или около 3,6% БВП, за своята войска от 653 800 души. Тя също така получи и 100 милиона долара като чуждестранна военна помощ за 2018 г.Между 1993 и 2006 г. повече от 20% от годишните разходи на пакистанското правителство са отивали за армията, сочат данни на Стокхолмския международен мирен изследователски институт (СММИИ). През 2017 г. този процент е спаднал до 16,7.За сравнение, в същия период Индия е заделила под 12% от годишните си правителствени харчове, а за 2017 г. той е бил 9,1%.Ракети и ядрени оръжияИ двете страни имат балистични ракети, способни да носят ядрени глави. Индия притежава девет вида ракети, включително Агни-3 (Agni-3) с обхват на действие между 3 и 5 хиляди километра, по данни на Центъра за стратегически и международни науки (ЦСМН) във Вашингтон.Пакистанската ракетна програма, разработена с помощта на Китай, включва подвижни установки за близко и средно поразяване, които могат да ударят всяка една точка в Индия, твърдят от ЦСМН. Ракетите Шахийн 2 (Shaheen 2) са с най-дълъг обхват, до 2 хил. километра.През 2011 г. Пакистан потвърди покупката на тактическо ядрено оръжие, докато по-малките ядрени глави са прикрепени към ракети с къс обхват на действие (50-100 км) като осигуровка срещу евентуално нападение на малка индийска конвенционална войска.Придобиването на тактически ядрен арсенал от Исламабад увеличава риска от използване на ядрено оръжие, давайки на страната т.нар. по военно му „пълен спектър на възпиране“ спрямо индийската конвенционална армия. Оръжията са разработени за спиране на индийската доктрина на „Студено начало“, която предполага навлизане в покрайнините на пакистанската територия, без да се преминава предишният праг на обхвата на ядрените оръжия на Исламабад.Пакистан има между 140 и 150 ядрени бойни глави, а Индия между 130-140, твърдят от СММИИ.АрмияИндия има действаща армия от 1,2 милиона души, подкрепена от над 3565 танка, 3100 пехотни бойни машини, 336 БТР-и и 9719 артилерийски оръдия, според МИСН.Пакистанската армия е по-малка, има 560 хил. войници, 2496 танка, 1605 БТР-и, 4472 оръдия, както и 375 самоходни оръдия.Въпреки големия си мащаб, възможностите на индийските „конвенционални войски са ограничени от неадекватна логистика, поддръжка и липса на амуниции и резервни части“, се посочва в доклад на МИСН за този месец.Въздушни силиИндийските ВВС имат 127 200 души и 814 бойни самолета. Въпреки че ВВС на Делхи са значително по-големи от тези на противника им, те имат сериозни проблеми. Отбранителната ѝ стратегия се нуждае от 42 ескадрона изтребители, което е близо 750 машини, за да отблъсне двойна атака от Китай и Пакистан. Много от тях обаче са стари руски МиГ-21, за пръв път ползвани през 60-те години на миналия век, които скоро трябва да бъдат извадени от въоръжение, оставяйки Индия с едва 22 ескадрили до 2032 г.Пакистан разполага с 425 бойни самолета, включително китайските Ф-7ПиДжи (7PG) и американските Ф-16. Както и 7 самолета за ранно известяване и контрол, докато Индия разполага с 4, твърди МИСН. Оттам добавят, че „пакистанските ВВС модернизират своите машини, подобрявайки възможностите си за прецизен удар и разузнаване, наблюдение и шпионаж“.ФлотИндийският флот разполага с един самолетоносач, 16 подводници, 14 разрушителя, 14 фрегати, 106 патрулни и бойни брегови кораби, както и 75 бойни самолета. Той включва и 67 700 души, сред които тюлени и авиация.Пакистанската морска сила е значително по-слаба, страната има 9 фрегати, 8 подводници, 17 патрулни и брегови кораби, както и 8 бойни самолета.", "date": "2019.02.27", "title": "Сравнение на военната мощ на Индия и Пакистан"}
{"url": "https://offnews.bg/ikonomika/benzinostantcii-ukrili-nad-5-mln-leva-danatci-prez-2018-g-698447.html", "text": "Бензиностанции са укрили 5,3 млн. лева от данъци през миналата година. Това съобщи директорът на Националната агенция за приходите (НАП) Галя Димитрова.Те са успели да укрият данъци чрез манипулации на данните от продажби. Не са отчетени продажби за 955 хил. литра горива, уточни тя.По думите ѝ НАП проверява всяка цистерна с гориво, която влиза в страната и която е доставена от държава членка на ЕС. \"Имаме пълна информация за всяка една цистерна и проследяваме нейното разпространение\", обясни Димитрова и допълни, че втората линия на контрол са данъчните складове, като се осъществява \"денонощен мониторинг и на вход, и на изход на абсолютно всички данъчни складове\".„В момента имаме ревизия и на бензиностанциите на Веселин Марешки. Но една част от неговите горива са свързани с получаване на отстъпки“, допълни Димитрова.Вътрешният министър Младен Маринов обясни, че се проверяват различни сигнали, а само в сряда са били посетени 16 бензиностанции.\"Координационното съвещание бе на ниво областни дирекции, тъй като искаме на териториално ниво да продължим с проверките на търговските обекти, които се занимават с продажба на горива и петролни продукти, както и такива, които въобще не съществуват в правния мир, ако има такива, и се занимават с такава дейност изцяло извън закона“, каза Маринов.Според директора на Агенция \"Митници\" Георги Костов за миналата година са извършени 2220 проверки, при които са констатирани множество нарушения. Общото задържано количество енергийни продукти било 724 хил. литра и 56 000 кг твърди горива.Началникът на Междуведомствения координационен център за противодействие на контрабандата Георги Черков пък допълни, че през 2018 г. през центъра са били осъществени 13 спецоперации, при които съвместни екипи са проверили 141 обекта, като са установили 247 нарушения, най-често свързани с разлики в касовата наличност.", "date": "2019.02.27", "title": "Бензиностанции укрили над 5 млн. лева данъци през 2018 г."}
{"url": "https://offnews.bg/obshtestvo/frgi-tarsi-novite-grazhdanski-lideri-698443.html", "text": "Отворен е конкурсът за набиране на участници в Инициативата за изграждане на бъдещо поколение граждански лидери на Фондация „Работилница за граждански инициативи“ (ФРГИ).Инициативата ще подкрепи развитието на 60 нови лидери на граждански организации, в следващите 6 години. Участниците в проекта ще получат достъп до обучения и последваща подкрепа от ментори, които са утвърдени лидери на национални организации (НПО), журналисти, специалисти по маркетинг и публични комуникации, фъндрейзъри и прависти.Конкурсът е насочен към представители на граждански организации на възраст до 35 години и с опит между 1 и 3 години в гражданска организация. Участието в него става чрез изпращане на необходимия пакет документи за кандидатстване на електронен адрес: konkurs@frgi.bg в срок до 15 март 2019 г. Подробни указания за кандидатстване, вижте .Участниците в обучението ще бъдат избрани от екипа на ФРГИ въз основа на следните критерии: съответствие с формалните изисквания, оценка на мотивацията за развитие в сектора и преференция - ако кандидатът владее английски език, има опит в управлението на проекти и е представител на НПО от необлагодетелстван географски райони/или НПО, създадено от представители на уязвими групи.Кандидатите ще бъдат информирани за резултатите от конкурса до 22 април 2019 г.Инициативата е в отговор на все по-нарастващите предизвикателства към представителите на гражданските организации. Ако все още не сте решили дали да се включите, вижте още три причини .Проектът „Инициатива за изграждане на бъдещо поколение граждански лидери“ се реализира от Фондация „Работилница за граждански инициативи“ (ФРГИ) с финансовата подкрепа на Фонд Активни граждани България по Финансовия механизъм на Европейското икономическо пространство (ФМ на ЕИП) 2014–2021 г., финансиран от Исландия, Лихтенщайн и Норвегия.", "date": "2019.02.27", "title": "ФРГИ търси новите граждански лидери"}
{"url": "https://offnews.bg/obshtestvo/fizicheskiat-fakultet-na-su-namaliava-dvojno-taksite-za-pedagozi-698433.html", "text": "Академичният съвет на Софийския университет намали двойно годишните такси на трите педагогически специалности във Физическия факултет. Годишно студентите ще плащат по 200 лв., а не по 400, както предвиждаше проектът за таксите за обучение през 2019/2020 г.Става въпрос за таксите за новоприетитите тази година, които ще бъдат първокурсници наесен и са граждани на България или друга страна от ЕС.Предложението направи Физическият факултет на заседанието на АС тази вечер, като се мотивът е стремеж да се привлекат повече студенти.Именно това направили за миналогодишната приемна кампания от Факултета по химия и фармация и увеличили броя на първокурсниците спрямо предходната година.Всички останали такси бяха утвърдени според .Специалностите, за които ще важат намалените такси, са учител по природни науки в основната степен на образованието; педагогика на обучението по физика и информатика; и педагогика на обучението по физика и математика.Академичният съвет прие и увеличение на годишната такса за обучение на новоприетите бакалаври в следните специалности:- „Туризъм“ - от 420 лева на 460 лева;- „Връзки с обществеността“, „Комуникационен мениджмънт“, „Журналистика“ и „Книгоиздаване“ - от 560 на 600 лева за редовно обучение и от 300 на 350 лева за задочно;- „Европеистика“ и „Политология“ - от 560 на 600 лева;- „Филология“ - от 300 на 400 лева за задочно обучение;- „Философия“ - съответно от 540 на 580 лева за редовно обучение и от 300 на 320 лева за задочно обучение;- „Графичен дизайн“ и „Музикални медийни технологии и тонрежисура“ - от 730 на 780 лева.", "date": "2019.02.27", "title": "Физическият факултет на СУ намалява двойно таксите за педагози"}
{"url": "https://offnews.bg/sviat/tramp-nareche-kim-chen-un-velik-lider-i-mu-obeshta-raztcvet-698450.html", "text": "Американският президент Доналд Тръмп и лидерът на Северна Корея Ким Чен ун се срещнаха и вечеряха в петзвездния хотел \"Метропол\". Пред медиите и двамата обявиха, че очакват много успешни преговори, съобщи Би Би Си. След пълния отказ от ядрено оръжие Северна Корея значително ще увеличи икономическата си мощ, каза Тръмп на Ким Чен ун преди вечерята. Той подчерта, че очаква с нетърпение да помогне на Ким да постигне \"превъзходно\" икономическо бъдеще за страната си. Ким Чен ун пък, когото Тръмп нарече \"велик лидер\", каза, че е уверен в бъдещия \"страхотен изход, който всички очакват\". \"Ще направя всичко възможно това да се случи\", посочи той пред журналистите. Тръмп изрази увереност, че преговорите ще завършат с \"отличен резултат, който ще се хареса на всички\".След изявленията двамата се отправиха на вечеря. Малко по-късно в Туитъра на Тръмп се появи видео с монтаж на моменти от срещата му със севернокорейския лидер под звуците на тържествена музика. \"Прекрасни среща и вечеря с Ким Чен ун в Ханой, столицата на Виетнам. Нямам търпение да продължим дискусията си утре\", написа Тръмп в социалната мрежа. В същото време Washington Post съобщи, че на вечерята не са били допуснати четирима американски журналисти - от \"Асошиейтед прес\", \"Ройтерс\", \"Блумбърг\" и \"Ел Ей таймс\". Говорителката на Белия дом Сара Сандърс коментира, че количеството допуснати журнаисти на вечерята е било ограничено заради засегнатите \"чувствителни\" теми. ", "date": "2019.02.27", "title": "Тръмп нарече Ким Чен ун велик лидер и му обеща разцвет"}
{"url": "https://offnews.bg/obshtestvo/angel-kunchev-1-bolen-ot-morbili-sreshtnal-100-neimunizirani-razbol-698430.html", "text": "1 болен от морбили, срещнал 100 неимунизирани срещу заболяването лица, разболява 95 от тях. Това заяви главният държавен здравен инспектор д-р Ангел Кунчев. В момента у нас има 51 случая на морбили, като са засегнати четири области. Най-много са болните в област Благоевград - 40. В столицата има 7 случая на морбили, в София - област са 3, един е болен в област Варна. Случаят във Варна обаче е \"издънка\" на Благоевград, защото жената е имала контакт с болен от морбили по време на ски почивка, уточни Кунчев.Най-уязвими са неваксинираните деца до 13-месечна възраст и най-вече тези между 6 и 13 месеца, при които намалява предаваната от майката на плода защита, обясни директорът на Националния център по заразни и паразитни болести проф. Тодор Кантарджиев.„Не приемам спекулацията, че ваксините често пъти дават нежелани реакции. Точно обратното – най-малък е броят на съобщените нежелани реакции именно при ваксините. Освен това страната ни е изключително либерална по отношение съобщаването на нежелани реакции. Има работещ механизъм за съобщаването – на страницата на ИАЛ всеки гражданин и всяко медицинско лице могат да докладват при съмнение за нежелана реакция към лекарствен продукт. Показателно е, че при 2 млн. и 200 хил. ваксинации през 2018 г. са съобщени едва 108 нежелани реакции, болшинството от които са т. нар. преходни реакции – повишаване на телесната температура, подуване или зачервяване около мястото на поставяне на ваксината\", посочи Кунчев.По думите му от тези 108 само 15 са свързани с ваксини срещу морбили, като всички те са за преходни реакции, които по никакъв начин не са животозастрашаващи.Миналата година в страната районните здравни инфекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си, допълни държавният здравен инспектор.", "date": "2019.02.27", "title": "Ангел Кунчев: 1 болен от морбили, срещнал 100 неимунизирани, разболява 95 от тях"}
{"url": "https://offnews.bg/futbol/tcska-zhertva-sme-ima-vendeta-sreshtu-liubo-penev-698444.html", "text": "От ЦСКА подадоха жалба срещу работата на рефера Владимир Вълков по време на дербито с Левски. \"Червените\" загубиха с 0:1, а от клуба изразиха сериозни претенции към съдийски отсъждания.\"\".Иначе нападателят на ЦСКА Мауридес вече официално не е част от \"червените\". Днес той подписа с китайския Чангчун Ятай. Договорът му е за срок от две години и той вече позира с фланелката на отбора и бе представен.Първоначално Мауридес трябваше да бъде продаден в Рапид Виена, но не успя да премине медицинските прегледи и се очакваше да заиграе или в Саудитска Арабия или в Китай.", "date": "2019.02.27", "title": "ЦСКА: Жертва сме, има вендета срещу Любо Пенев"}
{"url": "https://offnews.bg/evropa/nov-kliuchov-uspeh-na-laura-kioveshi-v-protcedurata-za-evropejski-glav-698407.html", "text": "Румънката Лаура Кьовеши бе подкрепена за европейски главен прокурор от втора комисия в Европарламента.Днес кандидатурата ѝ получи най-много гласове при тайното гласуване в Комисията по граждански свободи, правосъдие и вътрешни работи.За румънката гласуваха 26 членове, а други 22-а подкрепиха французина Жан-Франсоа Бонер. Третият кандидат за поста  - германецът Андрес Ритер взе само един глас.Преди ден Кьовеши бе подкрепена и от бюджетната комисия в Европарламента.Миналата седмица обаче Съветът на ЕС в лицето на постоянните представители на страните членки гласуваха в подкрепа на кандитатурата на французина Жан-Франсоа Бонер. Според информация на Свободна Европа при това гласуване българският представител също е гласувал срещу румънката, чиято кандидатура властите в Букурещ правят всичко възможно да саботират.Заради противоположните гласувания в Европарламента и Съвета на ЕС ще трябва да преминат към процедура по преговори между двете институции.", "date": "2019.02.27", "title": "Нов ключов успех на Лаура Кьовеши в процедурата за европейски главен прокурор"}
{"url": "https://offnews.bg/ikonomika/blizo-8000-represirani-litca-shte-poluchavat-po-visoka-dobavka-kam-pen-698411.html", "text": "Общо 7946 пенсионери, получаващи добавка по чл. 9 от Закона за политическа и гражданска реабилитация на репресирани лица, ще получат плащане в увеличен размер през март т.г.Промяната в размера на допълнителната сума към пенсията им е следствие на законово установеното изискване тя да се определя от началото на всяка година като процент от средната пенсия за осигурителен стаж и възраст за страната, определена от Националния осигурителен институт (НОИ) за предходната година.По данни на НОИ средната пенсия за 2018 г. е 395,47 лева при 376,06 лева година по-рано, което налага преизчисляването на размера на добавката.Заедно с новия размер на добавката за март на правоимащите лица ще бъдат изплатени и сумите за полагащото им се доплащане за месеците януари и февруари 2019 г.Изплащането на пенсиите за месеца ще се извърши в нормативно установените срокове – от 7 до 20 март. Изплащането чрез пощенските станции ще се извършва съобразно изготвен график, предварително обявен във всяка от тях. Преводите по сметките на пенсионерите, които получават пенсиите си по банков път, ще бъдат извършени на 7 март 2019 г.", "date": "2019.02.27", "title": "Близо 8000 репресирани лица ще получават по-висока добавка към пенсията си"}
{"url": "https://offnews.bg/futbol/rekordna-pechalba-ot-1-milion-leva-v-evrofutbol-698412.html", "text": "Рекордните за България близо 1 милион лева от спортни залози паднаха в \"Еврофутбол\". Това стана ясно, след като на 25.02.2019 г. във Враца бе определена печалба от 956 892,41 лева.\"Еврофутбол\" очаква участника в централния си офис, където ще организира специална церемония в чест на големия майстор на футболните предвиждания.Такава огромна сума не е ставала притежание на нито един почитател на футболните прогнози в България и е прецедент сред любителите на спортни предвиждания.Врачанинът е направил своето супер предвиждане с 200 лева за 18 мача в права колонка на 23 февруари. Стилът му е да играе много на брой срещи с прави колонки за Краен изход.Нюшател Ксамакс ФК – Базел 2Лехия Гданск - Висла Краков 1М.К. Донс - Нюпорт Каунти 1Башакшехир – Бурсаспор 1Сампдория - Каляри 1Атлетико Мадрид - Виляреал 1Фрозиноне - Рома 2Атлетик Билбао – Ейбар 1Хетафе - Райо Валекано 1Дортмунд – Леверкузен 1Арсенал – Саутхямптън 1Нюкясъл Юнайтед - Хъдърсфийлд 1Лугано - Йънг Бойс 2ФКСБ - КС Унив. Крайова 1Опава - Виктория Пилзен 2Спарта Прага - Баник Острава 1Орхус ГФ - ФК Мидтиланд 2Севиля - Барселона 2", "date": "2019.02.27", "title": "Рекордна печалба от 1 милион лева в Еврофутбол"}
{"url": "https://offnews.bg/ikonomika/kompanii-ot-14-darzhavi-predstaviat-resursno-efektivni-reshenia-698416.html", "text": "Тазгодишните изложения на ,  и  ще се проведат от 16-и до 18-и април в ИЕЦ, Зали 5 и 6, София. Участват водещи компании от 14 държави. За 10-а поредна година ще се реализира Австрийски павилион - страната залага на научноизследователска и развойна дейност, което ѝ отрежда роля на лидер в областта на зелените технологии.\"Изложителите предлагат атрактивни решения за всяка индустрия, селско стопанство, община и дом. Те спестяват ресурси и дават конкурентно предимство - споделят организаторите от Виа Експо. - Посещението е отлична възможност за запознаване с ползите от евентуална инвестиция, взимане на решение, както и за намиране на нови бизнес партньори - част от участниците търсят дистрибутори в Югоизточна Европа.\"Продуктови акцентиKBE Bioenergie и Herz (котли на биомаса), Kahl (системи за производство на пелети), Uniconfort (когенерация), Hitachi Zosen Inova (енергия от отпадъци), Vivalux (LED лампи, енергоспестяващи крушки), Kawasaki Gas Turbine Europe (газови турбини), Проксимус Инженеринг (оборудване за ОВК), Меканикал Солюшънс (соларни панели и термопомпи), CINK Hydro-Energy (оборудване за микро- и миниводноелектрически централи), Телком Инженеринг (електрически превозни средства), Europlast Kunststoffbehälterindustrie (контейнери), Innova (уеб базирана система за събиране на отпадъците), ЕREMA, Братя Пашев и Molinari (машини за рециклиране), EcoSol (комунална техника за сметосъбиране, компостиране), Прайм Технолоджийс (машини за рециклиране на строителни отпадъци), Грийн Ембедед Системс (умни електромери и мрежи), Интраком Телеком (интернет на нещата, интелигентно осветление, мониторинг на трафика, паркинг системи), VAiOS (индустриална и домашна автоматизация) и др. станаха част от изложенията.Съпътстваща програма• “Зелени инвестиции в енергетиката” - форум на Организацията за черноморско икономическо сътрудничество• Програма LIFE - възможности за финансиране на проекти за управление на отпадъци и кръгова икономика• Конференция “Sofia Smart City Marketplace“ на Клъстер София град на знанието и др.Посещението на изложенията и участието в паралелните събития е безплатно - с предварителна регистрация на ", "date": "2019.02.27", "title": "Компании от 14 държави представят ресурсно ефективни решения"}
{"url": "https://offnews.bg/futbol/ot-loko-plovdiv-otrichat-za-skandal-mezhdu-akrapovich-i-bozhinov-698418.html", "text": "От Локомотив Пловдив излязоха с позиция относно появилите се информации за скандал между треньора на тима Бруно Акрапович и нападателя на Левски Валери Божинов.В днешния си брой \"Меридиан мач\" твърди, че босненският специалист е налетял на голаджията преди мача между двата отбора на стадион \"Георги Аспарухов\".\"\".", "date": "2019.02.27", "title": "От Локо Пловдив отричат за скандал между Акрапович и Божинов"}
{"url": "https://offnews.bg/sviat/kashmir-iabalkata-na-razdora-mezhdu-india-i-pakistan-698409.html", "text": "Населеният предимно с мюсюлмани хималайски регион Кашмир е в сърцето на сблъсък, продължаващ повече от 70 години. Той датира от времето, когато бившата британска колония е разцепена на мюсюлмански Пакистан и индуска Индия.Живописната планинска област е поделена между Индия, която взема гъсто населената Кашмирска долина и областта около град Джаму, с преобладаващо индуско население; Пакистан, който контролира западните покрайнини; и Китай, който получава слабо населената високопланинска част на север.Откакто през 1998 г. Индия и Пакистан тестват за пръв път своите ядрени оръжия, Кашмир се превръща не само в местен конфликт, а в опасност за целия свят.Ето и някои от най-важните факти за областта:ИсторияСлед подялбата на субконтинента през 1947 г. се очаква Кашмир да отиде при Пакистан, подобно на останалите предимно мюсюлмански региони. Индуският владетел на Кашмир обаче има други планове: той иска територията да стане независима държава. Подготвяна инвазия от мюсюлмански племена от Пакистан обаче го принуждава набързо да се присъедини към Индия през октомври 1947 г., след едва два месеца независимост, в замяна на военна подкрепа срещу натрапниците.ВойниСпорът около бившия богат регион запалва искрата на първите две от общо три войни между Индия и Пакистан след 1947 г. Втората война се води през 1965 г., а третата до голяма степен избухва заради независимостта на Бангладеш, обявена през 1971 г.РазделенияПрез 1972 г. под надзора на ООН се сключва примирие между двете страни, в което е приета и демаркационна линия в Кашмир, известна като Линия на контрол (ЛНК). Тя разделя областта на две, всяка от които е под административния контрол на една от двете държави. От десетилетия двете армии се гледат лошо през ЛНК. През 1999 г. двете войски започват погранична схватка, която някои анализатори наричат необявена война. През този период силите им се обстрелват доста често чак до 2003 г., когато се сключва примирие, което почти не е нарушавано досега.ВъстаниетоМного мюсюлмани, живеещи в Индийски Кашмир, отдавна питаят лоши чувства към тежко и несправедливо, според тях, управление, наложено от Делхи. Това води до началото на мюсюлманско въстание през 1989 г. Някои от бойците искат да се присъединят към Пакистан, други пък желаят независимост. Индия отговаря, като изсипва 600 хиляди войници в Кашмир. Страната също така обвинява Пакистан, че подкрепя отцепниците, като ги обучава и въоръжава в своята част от областта, след което ги праща да се бият. Пакистан отрича и подчертава, че винаги е предлагал само и единствено политическа подкрепа на кашмирите.Индийски КашмирТериторията е управлявана като двата най-северни щата: Джаму и Кашмир. Има две столици - една през зимата, между ноември и април – Джаму; и една за лятото - между май и октомври – Шринагар.Ню Делхи възприема целите Джаму и Кашмир като неделима част от Индия, защото индуският махараджа официално се присъединява към Индия през октомври 1947 г.Пакистански КашмирТой се състои от по-малкия Азад Кашмир (Свободен Кашмир) и Северните земи, които е включвал още преди независимостта. Пакистан настоява, че в Кашмир трябва да се проведе референдум под надзора на ООН, който да реши териториалния спор. Очакванията на Исламабад са, че гласуването ще е от полза на присъединяването на Кашмир към Пакистан.КитайСтраната контролира отдалеченото плато Аксай Чин, исторически част от Ладах. Индия води погранична война с Китай за земята през 1962 г., след като Поднебесното царство окупира 38 хиляди квадратни километра.ГеографияОбширна част от Кашмир е покрита с поразително красиви планини с гори, реки, вливащи се в плодовити долини, и езера, обрамчени с плачещи върби. Западният хималайски регион граничи с Пакистан на запад, Афганистан на северозапад, Китай на североизток и Индия на юг.Разпростира се на 222,236 квадратни километра, което е почти колкото Великобритания. Индия владее 45% на юг и изток, Пакистан има около 1/3, а Китай контролира остатъка.Население10 милиона души живеят в Индийски Кашмир, а повече от 3 милиона населяват Пакистански Кашмир. Около 70% са мюсюлмани, останалите са индуси, сикхи и будисти.ИкономикаБлизо 80% е земеделие. Там се отглеждат ориз, царевица, ябълки и шафран. Областта е известна и със своите ръкоделия като килими, дърворезба, коприна и вълна. Някогашният процъфтяваш туризъм е тежко ударен от конфликта.", "date": "2019.02.27", "title": "Кашмир - ябълката на раздора между Индия и Пакистан"}
{"url": "https://offnews.bg/zimni/albert-popov-podari-sastezatelnia-si-nomer-na-bojko-borisov-698420.html", "text": "Министърът на младежта и спорта Красен Кралев представи пред премиера Бойко Борисов и министрите от кабинета българската звезда в алпийските ски Алберт Попов и неговия треньор Ивайло Борисов.През тази година 21-годишният състезател постигна страхотен успех, записвайки в рамките на няколко дни 9-о и 6-о място в слаломи от стартовете за Световната купа, с което стана вторият българин с класиране в топ 10 след Петър Попангелов. Попов и Борисов подариха на министър-председателя състезателния номер, с който Алберт кара на провелата се през уикенда в Банско Световна купа по ски, негова снимка с автограф и фотография на екипа, организирал състезанието. След специално разрешение на Международната федерация по ски (ФИС), което се дава изключително рядко, стартовите номера в Банско бяха в цветовете на българския трикольор.Премиерът пожела успех на Алберт Попов, а министър Кралев обяви, че по предварителни данни телевизионната аудитория, до която са достигнали стартовете от Световната купа, е поне 120 млн. души в целия свят, като точната цифра ще стане ясна през месец май.\"В 50 държави в целия свят имаше пряко излъчване, а в още 50 състезанието се предаваше на запис, заради часовата разлика. Множество репортажи и магазинни предавания. Това е огромна реклама, която страната ни получи благодарение на трите старта в Банско\", каза Кралев. ", "date": "2019.02.27", "title": "Алберт Попов подари състезателния си номер на Бойко Борисов"}
{"url": "https://offnews.bg/sviat/putin-ne-planira-sreshta-s-vitceto-na-venetcuela-tia-pristiga-v-moskv-698425.html", "text": "В графика на президента Владимир Путин за седмицата не е предвидена среща с вицепрезидентката на Венецуела Делси Родригес, заяви говорителят на Кремъл Дмитрий Песков.„През тази седмица в Кремъл не са планирани никакви контакти с вицепрезидента на Венецуела. Към този момент подобно мероприятие в графика на президента няма“, заяви пред журналисти Песков в отговор на въпроса на „Интерфакс“.Агенцията се позовава на информиран източник, който е съобщил за визита на Родригес до края на тази седмица. Преди дни зам.-министърът на външните работи на Венецуела Иван Хил каза пред журналисти, че в рамките на консултациите между Москва и Каракас постоянно върви обмен на визити и че Родригес скоро ще посети руската столица.На 10 януари Николас Мадуро започна втория си мандат на поста президент на Венецуела. Председателят на парламента Хуан Гуайдо отказа да признае резултатите от вота и се самопровъзгласи за президент. Той получи подкрепата на западните страни, които го признаха за държавен глава. Русия обаче подкрепя Мадуро, който пък не иска да се откаже от пълномощията си и настоява за преговори с Гуайдо.", "date": "2019.02.27", "title": "Путин не планира среща с вицето на Венецуела, тя пристига в Москва"}
{"url": "https://offnews.bg/tehnologii/petoto-izdanie-na-ecommcongress-e-na-19-april-2019-g-698445.html", "text": "Петото издание на конгреса за електронна търговия eCommCongress ще се проведе на 19 април 2019 г. в Sofia Event Center. Най-мащабното събитие за онлайн продажби ще събере отново представителите на бранша, за да обсъдят последните тенденции и особености на дигиталната търговия.Лекторите ще представят теми като нови възможности за управление на процесите в компаниите продаващи онлайн. Новата Наредба Н-18 засягаща почти всички бизнеси ще бъде обсъдена, наред със съвети за правни и счетоводни въпроси за онлайн търговци. В панелите ще се дискутира и какво да се направи, за да се персонализира потребителското поведение така, че да завърши с успешен край, как да се набират нови клиенти и др.За поредна година ноу-хау ще споделят собственици на онлайн магазини чрез своите примери от практиката. В панелите ще бъде представено и как са успели да развият своя бизнес до ниво, в което продажбите са ежедневни не само на българския, но и на световните пазари.еCommCongress отново ще привлича посетителите и с експо частта, където ще могат да се тестват различните канали за достигане на купувачите, нови форми на разплащане с цел улесняване и забързване на срока за приключване на покупката. На място ще се представят и платформи на разработчици на онлайн магазини и спедиция.Билетите са вече в продажба.Петото издание на конгреса за електронна търговия еCommCongress ще се проведе с подкрепата на Isobar Commerсе. Медийни партньори на събитието са B2B media, OFFNews, Василена Вълчанова, Петър Нефтелимов, Mail.bg, Money.bg, Technology.bg, Твоят Бизнес, телевизия България он еър, Investor.bg и actualno.bg.Актуална информация за събитието и лекторите може да откриете в официалният сайт на събитието .", "date": "2019.02.27", "title": "Петото издание на eCommCongress e на 19 април 2019 г."}
{"url": "https://offnews.bg/obshtestvo/dazd-se-samosezira-za-grubi-narushenia-pri-medijno-otraziavane-na-intc-698414.html", "text": "Държавната агенция за закрила на детето (ДАЗД) се самосезира за пореден случай на нарушаване на правото на закрила личността на детето, във връзка с инцидент с дете при опасно селфи. От редица медии са оповестени името на детето, неговата възраст, училището, в което учи, адресът, на който живее. Посочват се и данни, че детето е със специални образователни потребности.Случаите на деца, които се отразяват и обсъждат широко от медиите изискват предприемане на мерки за закрила на децата от въвличане в дейности, които биха имали негативни последици за тяхното физическо, умствено, нравствено и социално развитие. Поради своята неопитност и стремеж към подражание на възрастните, децата са една уязвима аудитория и затова съществуват международно признати стандарти за тяхната допълнителна защита от неподходящо и/или вредно медийно съдържание. В тази посока ДАЗД, заедно със Съвета за електронни медии разписаха Критериите за оценка на съдържание, което е неблагоприятно или създава опасност от увреждане на физическото, психическото, нравствено и/или социално развитие на децата. Този документ прецизира прилагането на законовите разпоредби по отношение на децата от страна на журналистите и радио-телевизионните оператори в страната. Въпреки съществуването на критериите, посочени по-горе, и разбирането на по-голямата част от журналистическата и медийна общност, че децата са специфична група, която се нуждае от допълнителна защита, твърде често при отразяване на конкретни случаи на деца в медиите тези правила се нарушават.При оповестяването от медии на прояви деца не следва да се посочват лични данни за тях, включително техните образи, за да не бъдат идентифицирани (особено когато се отнася за случаи на насилие върху деца или конфликтни семейни отношения), поради риска от повторна виктимизация, стигматизация, трудно предвидими негативни последствия в дългосрочен ефект върху развитието на детето и създаване на негативни нагласи по отношение на него, включително при неизяснени обстоятелства, предмет на съдебно разследване. Това в пълна сила е валидно както за децата, които са жертви на насилие или злоупотреба, но също така и за децата, за които се предполага, че са извършили насилие, противообществена проява, престъпление.Чрез чл. 16 от Конвенцията на ООН за правата на детето се гарантира правото на всяко дете да бъде защитено срещу произволна или незаконна намеса в личния му живот, семейство, дом или кореспонденция, както и срещу незаконно посегателство срещу неговата чест и репутация. Член 16 трябва да се прилага към всички деца без дискриминация. В случаите на деца, заподозрени или обвинени в нарушаване на наказателния закон, разпоредбата на чл. 16 гарантира зачитане на правото на личен живот и неразгласяване на лични данни на всички етапи на следствието и процеса. Комитетът по правата на детето в свои коментари по въпроса е заявил, че „Личният живот на детето трябва да бъде напълно защитен на всички етапи на делото, включително по отношение на незаконни записи и възможно разгласяване от медиите“.Този основен принцип е заложен и в чл. 11а, ал. 1 от Закона за закрила на детето, където е регламентирано, че „сведения и данни за дете не се разгласяват без съгласието на неговите родители или законни представители, освен в случаите по чл. 7, ал. 1. Същото се отнася и за деца, с предприета мярка за закрила, като в тези случаи разгласяване на сведения и данни се осъществява само с изричното становище на органа, предприел мярката за закрила, а именно – дирекция „Социално подпомагане“. Мерките за закрила, по смисъла на Закона за закрила на детето изброени в чл. 4, ал. 1, могат да бъдат: настаняване на детето в семейство на близки или роднини; в приемно семейство; в услуги от резидентен тип – такива са център за настаняване от семеен тип, кризисен център и др.; специализирани институции – например дом за деца, лишени от родителска грижа. Когато детето е навършило 14 години, се взема и неговото съгласие за разгласяване на сведения и данни.Сведения и данни за личността на дете, съгласно §1, т. 2 от Допълнителните разпоредби на Закона за закрила на детето представлява всяка информация за детето по смисъла на Закона за защита на личните данни. Съгласно чл. 2 на същия, лични данни са всяка информация, отнасяща се до физическо лице, което е идентифицирано или може да бъде идентифицирано пряко или непряко чрез идентификационен номер или чрез един или повече специфични признаци. В Закона за защита на личните данни е дадена легална дефиниция на „специфични признаци“ – такива, свързани с физическа, физиологична, генетична, психическа, психологическа, икономическа, културна, социална или друга идентичност на лицето, като тук се включва и образът на дете, възпроизведен върху всякакъв носител.В случаи на нарушение на разпоредбата на чл. 11а от Закона за закрила на детето (ЗЗДет.), Държавната агенция за закрила на детето извършва проучване за установяване на административно нарушение, съгласно чл. 45, ал. 12 от Закона за закрила на детето.", "date": "2019.02.27", "title": "ДАЗД се самосезира за груби нарушения при медийно отразяване на инцидент с дете"}
{"url": "https://offnews.bg/medii/shef-angelov-slaga-kraj-na-razhishtenieto-na-hranata-v-hell-s-kitche-698417.html", "text": "Тази вечер в Hell’s Kitchen България от 21:00 часа по NOVA шеф Виктор Ангелов ще сложи край на разхищението на храна в адската кухня.Наказанието заради вчерашната провалена вечеря ще накара 18-те претенденти за титлата „най-добър готвач“ да научат болезнено уроците си и как истинските майстори използват продуктите за всяко ястие до последното късче. Вечерната резервация пък ще им донесе нова изненада и на мъжете и жените в кухнята ще им дойде нанагорно от новите правила в кухнята на шеф Ангелов.Готови за битка в Hell’s Kitchen се връщат Хани, Светозар и Невена, които след едно денонощие в болницата доказаха, че коварният вирус не може да ги откаже от участие в надпреварата за 100-те хиляди лева. Дали обаче една от дамите няма да се откаже от битката в Hell’s Kitchen заради дълго чакано събитие в живота й, предстои да разберем.Обстановката Hell’s Kitchen България и днес ще бъде нажежена до червено.Първото дневно предизвикателство ще изправи отборите в състезание по основни готварски умения, а екипната игра ще позволи на един от тях да спечели. Няма да липсват и открити женски конфликти със заявката да се превърнат в хронични, а при мъжете ще се откроят и такива, които ще имат неблагоразумието да не се вслушат в изискванията на шеф Ангелов.Ще успят ли да се справят по-добре професионалистите с вечерната резервация или ще оставят отново гладни гостите в ресторанта на Hell’s Kitchen и кой ще бъде вторият номиниран участник, ще разберем тази вечер от 21:00 часа по NOVA.Актуални новини ще откриете на , както и на .", "date": "2019.02.27", "title": "Шеф Ангелов слага край на разхищението на храната в Hell’s Kitchen България"}
{"url": "https://offnews.bg/politika/karaiancheva-komandirovkata-na-deputatite-ot-bsp-e-podpisana-ot-rakov-698410.html", "text": "Председателят на Народното събрание Цвета Караянчева показа, че декларацията за , е била подписана от ръководството на БСП.Вчера стана ясно, че депутатите от БСП са получили над 6000 лв. за 5-дневна командировка за изложение за лов и риболов в Залцбург от 20 до 24 февруари, въпреки че от партията вече са били напуснали парламента в знак на протест срещу последните промени в Изборния кодекс.На пресконференция на БСП днес лидерът на левицата Корнелия Нинова заяви, че е неразбираемо защо Караянчева е подписала декларацията.\"Без да мине през ръководството на парламентарните групи, няма как да подпиша документ за пътуване на депутати\", заяви председателят на НС. \"Искам да призова г-жа Нинова да не търси медийна изява на мой гръб или на гърба на институцията, която аз представлявам\", допълни Караянчева. Тя допълни, че подписът не е на председателя на партията, но е най-вероятно на някой от заместник-председателите или секретаря. \"Когато получим покана от някое министерство или държава за пътуване в чужбина, аз резюлирам това до протокола. Протоколът изпраща писмото до съответната ресорна комисия или до съответната парламентарна група. Когато имаме подписите на председателите на парламентарните групи, едва тогава аз подписвам заповедта за командироване\", уточни още Караянчева, като допълни, че Нинова очевидно не може да контролира народните си представители.По информация от партията, подписът е поставен преди парламентарната група на \"БСП за България\" да обяви бойкот в парламента.", "date": "2019.02.27", "title": "Караянчева: Командировката на депутатите от БСП е подписана от ръководството на партията"}
{"url": "https://offnews.bg/sviat/turtcia-e-gotova-da-se-namesi-v-spora-mezhdu-pakistan-i-india-pekin-p-698428.html", "text": "Турция е готова да допринесе за понижаване на напрежението в отношенията между Пакистан и Индия, заяви външният министър Мевлют Чавушоглу пред BBC Turk.Той подчерта, че Анкара е обезпокоена от ескалацията на напрежението в района на спорния Кашмир. Министърът призова двете страни да проявят здрав разум и сдържаност.Пекин също призова Индия и Пакистан към сдържаност. „Пекин изразява надежда, че и Индия, и Пакистан ще успеят да проявят сдържаност и да предприемат такива стъпки, които ще могат да стабилизират ситуацията в Южна Азия и да започнат диалог. Китай и международната общност следят развоя на събитията в щата Джамму и Кашмир. Позицията на Китай по този въпрос е пределно ясно“, заяви пред журналисти говорителят на външното министерство Лу Кан.Русия изрази безпокойството си заради обострените отношения между двете страни и призова за взаимна сдържаност. Прессекретарят на руския президент Дмитрий Песков заяви, че Москва внимателно следи новините от региона. Премиерът на Пакистан Имран Хан призова Индия за здравомислие и за решаване на проблема по пътя на диалога.Контактна група от Организацията за ислямско сътрудничество /ОИС/ изрази тревога и настоя за възможно най-бързо снижаване на напрежението. В нея са включени зам.-генералният секретар на ОИС Хамид Опелоеру, държавният секретар на външното министерство на Пакистан Техмин Джанджуа, постоянни представители на Азербайджан, Турция, Саудитска Арабия и Нигерия.Опелоеру осъди въоръжените сили на Индия заради действията им, донесли гибелта на мирни жители в Кашмир. Според него проблемът в региона трябва да бъде урегулиран в съответствие с волята на народа на Кашмир и с резолюциите на ОИС и ООН. Пакистанският представител твърди, че напоследък Индия е провокирала покачването на напрежението в региона, а Исламабад ще продължи да подкрепя народа на Кашмир.Контактната група приветства призива на пакистанския премиер Имран Хан за диалог между двете страни. Тя призова Индия да се откаже от нарушаването на правата на жителите на Кашмир и да предприеме стъпки за урегулиране на ситуацията според резолюциите на ОИС и Съвета за сигурност на ООН.Отношенията между Индия и Пакистан се влошиха рязко след инцидента в Джамму и Кашмир, където на 14 февруари 2019 г. при терористичен акт бяха убити 45 служители от Централния полицейски резерв на Индия, а 35 бяха ранени. В отговор военно-въздушните сили на Индия нанесоха удар на територията на Пакистан. Според Делхи ударът е бил нанесен върху лагер на терористите. В сряда ситуацията в Кашмир ескалира, два индийски и един пакистански самолет бяха разбити.Авиокомпанията Turkish Airlines засили мерките за сигурност, след като Индия и Пакистан затвориха летищата си, съобщи Анадолската агенция. Турски товарен самолет по линията Истанбул – Ченнаи в Индия ще лети с променен маршрут през въздушното пространство на Туркмения, а друг за Ханой е използвал небето на Афганистан. Компанията извършва рейсовете си до Пакистан, Индия и други летища в региона.", "date": "2019.02.27", "title": "Турция е готова да се намеси в спора между Пакистан и Индия, Пекин призова за сдържаност"}
{"url": "https://offnews.bg/obshtestvo/obsazhdat-problemite-na-shofiorite-bez-sindikat-a-maia-manolova-shte-698421.html", "text": "Мая Манолова ще се кандидатира ли за кмет на София? Това попита общинският съветник от СДС Борислав Борисов при старта на заседанието на транспортната комисия към СОС. Аз имам ангажимент да защитавам българските граждани, включително 2 млн. столичани. Върша си работата в момента и смятам да си я върша, независимо от това какви избори ще има през тази или през следващата година, отговори Манолова. Тя изрази подкрепа за водачите от столичния градски транспорт, които не членуват нито в \"Подкрепа\", нито в КНСБ и обвиняват профсъюзите, че не се грижат за интересите им. Техни представители се бяха събрали на протест пред сградата на \"Московска\" 33. Вчера Манолова изпрати писмо до столичния кмет Йорданка Фандъкова и до председателя на комисията по транспорт Екатерина Йорданова да допуснат по двама представители от гараж на днешното заседание. Работниците от бранша внесоха в институцията на омбудсмана петиция, подписана от 1 210 шофьори, в която се оплакват от липса на кадрова обезпеченост, полагане на извънреден труд, несъобразяване на разписанията с реалната ситуация на пътя и липса на нормални тоалетни на крайните спирки.Манолова определи ролята си като медиатор между водачите и общинската власт. Тя нарече днешното, доста шумно заседание на комисията, добра първа стъпка. Според нея проблемът е изключително голям, натрупван с десетилетия и чакащ разрешаване. Транспортните дружества ще представят анализ за следващото заседание на комисията, от който да стане ясно кои искания на водачите могат да бъдат изпълнени. От \"Подкрепа\" и КНСБ искат закриване на нощния транспорт в столицата, за да се постигне намаляване на часовете извънреден труд за шофьорите. Недоволните, които не одобряват работата на синдикалните си структури, са против. Няма да правим нов синдикат, тези спекулации трябва да спрат, заяви лидерът на социалистите в СОС Калоян Паргов по повод появили се информации за подготвян нов профсъюз в транспорта. На заседанието на Комисията на 13-и март очаквам заместник-кметът Дончо Барбалов и директорите на транспортните дружества да представят разчети и данни, за да започнем решаването на проблемите, заяви председателят на БСП - София, който е и зам.-председател на комисията по транспорт. По въпроса за заплатите - предвид увеличението с 10%, което влезе в сила от 1-и февруари, трябва да обсъдим възможността с бюджетното изпълнение най-късно в средата на годината да бъдат отделени допълнително средства за ново повишение от началото на второто шестмесечие. По исканията, свързани с материално-битовото осигуряване и условията на труд, мисля, че бюджетът на Столична община е достатъчно голям, рекорден тази година, и ще може да се намерят средства, за да бъдат изградени нормални санитарни възли на последните спирки. Няма причина да не намерим решение и на проблема, свързан с времето за почивки, което в момента не позволява на шофьорите дори да удовлетворят физиологичните си нужди. На следващото заседание на Комисията очаквам да преразгледаме разписанието и графика в столичния градски транспорт. Също така трябва да дискутираме и трафика на определени ключови кръстовища в града, където заради задръствания колите на градския транспорт се бавят. Тези забавяния водят до санкции на шофьорите, които се отразяват върху заплатите им, тъй като не могат да се впишат в графиците и разписанията, каза още Паргов. Заплатите ни достигат до 1500 - 1800 лв., но с всички добавки, това е брутно. Основната заплата е около 900-950 лева, заяви един от недоволните шофьори пред OFFNews. Той уточни, че исканото от тях увеличение е 40% върху основното възнаграждение. От 1 февруари заплатите на всички служители в столичния градски транспорт са увеличени с 10 на сто, подчерта по време на заседанието Екатерина Йорданова. ", "date": "2019.02.27", "title": "Обсъждат проблемите на шофьорите без синдикат. А Мая Манолова ще се кандидатира ли за кмет на София?"}
{"url": "https://offnews.bg/sviat/vlak-se-vzrivi-na-tcentralna-gara-v-kajro-ubi-25-dushi-i-rani-50-698419.html", "text": "Влак се взриви на централна жп гара в египетската столица Кайро.Видео кадри показват момента на взрива - точно на мястото, където чакат пътниците - и тичащи хора, обхванати от пламъци. Момента от експлозията може да видите . OFFNews предупреждава, че видеото съдържа травмиращи кадри. Трагедията е станала на централната гара \"Рамзес\". Влакът се е блъснал в стоманена бариера и пълният с гориво резервоар е избухнал. Защо това се е случило все още е неизвестно.25 души са убити, 50 са ранени, съобщава държавната телевизия.Министър-председателят Мустафа Кемал Мадбули отиде на мястото, а след като видя ужасните последици, се зарече да накаже жестоко всеки виновен за станалото заради небрежността си.Ще разберем кой е отговорен за инцидента и ще му бъде потърсена сметка, заяви премиерът.Часове след трагедията министърът на транспорта на Египет подаде оставка, съобщи AFP.Снимки и видео клипове в социалните мрежи показват падналия на платформата на гарата влак, пламъците и хора, тичащи, за да се спасят.Египетската жп система не е безопасна, показват тежките инциденти, станали досега. Местни хора обвиняват за това липсата на инвестиции от правителството и лошото управление на железниците.През август 2017 г. 43 души загинаха, а повече от 100 бяха ранени, когато два пътнически влака катастрофираха край втория по големина египетски град и най-голямото морско пристанище на страната - Александрия.Смъртоносен влаков инцидент се случи и близо до Кайро през 2002 г., когато избухна пожар в претъпкан пътнически влак. Повече от 370 души бяха застигнати от смъртта във вагоните.", "date": "2019.02.27", "title": "Влак се взриви на централна гара в Кайро, уби 25 души и рани 50"}
{"url": "https://offnews.bg/izvan-terena/shakira-se-izpravia-pred-temida-za-neplateni-danatci-na-12-iuni-698426.html", "text": "Половинката на защитника на Барселона Жерар Пике - Шакира ще се изправи пред съда в Испания заради неплатени данъци на 12 юни.Известната певица твърди, че вече е платила всичко, което трябва. Шакира е обвинена по шест точки за укриване на данъци - подоходни и придобито имущество.Сумата възлиза на 14,5 млн. евро и е натрупана в периода от 2010 до 2015 година. Едва след това тя започва да плаща данъци в Испания.Представители на Шакира обявиха след отправените обвинения, че певицата не е живяла страната до 2015 и че е покрила всичките си задължения.Според испанските закони гражданин, който пребивава на територията на страната над половин година, става данъчно задължен в нея. Това означава, че той трябва два плаща данъци върху всичките си доходи, в това число и на тези, получавани в чужбина.", "date": "2019.02.27", "title": "Шакира се изправя пред Темида за неплатени данъци на 12 юни"}
{"url": "https://offnews.bg/obshtestvo/ananiev-broshurata-s-pregarnati-mazhe-ne-e-za-uchilishtata-sluzhitel-698424.html", "text": "„Брошурата „Любов без последствия“ не е предназначена за училищата, а за кабинетите за анонимно и безплатно консултиране и изследване на ХИВ/СПИН (КАБКИС). Това заяви здравният министър Кирил Ананиев по повод това, че брошурата с прегръщащи се мъже беше разпространена в редица училища. Той уточни, че брошурата е създадена през 2006 г., а след това е преиздавана през 2009 и 2017 г., като е била насочена целевата група МСМ (мъже, които правят секс с мъже).Тези брошури са пуснати до всички Регионални здравни инспекции, откъдето вече се разпространяват. Ръководствата на пет регионални здравни инспекции обаче самостоятелно са взели решение да разпространят брошурата в училищата. Това са РЗИ-Монтана, РЗИ-Видин, РЗИ-Ямбол, РЗИ-Кърджали и РЗИ-Хасково, стана ясно от думите на министъра.„Съществува разписан регламент, по който брошурата е следвало да бъде разпространена само и единствено в КАБКИС, поради което след като преди седмица получихме информация, че се разпространява в учебни заведения, съвместно с Министерството на образованието и науката веднага разпоредихме изтеглянето ѝ от училищата, за да не достигат до децата“, допълни Ананиев.„Това е провокация, която ще се разследва“, каза министърът. Той беше категоричен, че всички длъжностни лица, които са допуснали разпространението на брошурата в учебните заведения, ще понесат наказания.На въпрос на OFFNews дали брошурите са оставени в училище, или са давани на ученици от медицинските лица от здравното министерство отговориха, че това е един от въпросите, които са обект на започналата проверка, като случаят се разследва от всички възможни страни. ", "date": "2019.02.27", "title": "Ананиев: Брошурата с прегърнати мъже не е за училищата, служители от 5 РЗИ са ги занесли там"}
{"url": "https://offnews.bg/futbol/sadiata-ot-derbito-levski-tcska-e-praten-da-sviri-pri-iunoshite-698432.html", "text": "Реферът Владимир Вълков, който свири дербито в Първа лига между Левски и ЦСКА (1:0), не получи наряд за мачовете от 24-ия кръг на първенството.Днес от съдийската комисия обявиха кои рефери ще ръководят предстоящите двубои. Вълков е пратен да свири в елитната група до 19 години.Припомняме, че най-спорното положение в дербито беше изгонването на Едвин Джеси. Телевизионните повторения не успяха категорично да покажат има ли удар на футболиста на ЦСКА по Иван Горанов.След срещата, \"червените\" хвърлиха основната вина за поражението върху Вълков и четвъртия съдия Ивайло Стоянов.По-рано днес пък Станислав Тодоров бе назначен да свири най-старото столично дерби между Славия и Левски, което е в неделя на стадион \"Васил Левски\".Петър Костадинов ще бъде главен съдия на ЦСКА - Септември София, а Валентин Железов ще свири срещата на Лудогорец с Ботев Враца.", "date": "2019.02.27", "title": "Съдията от дербито Левски - ЦСКА е пратен да свири при юношите"}
{"url": "https://offnews.bg/sviat/netaniahu-se-sreshtna-s-putin-v-kremal-698452.html", "text": "Израелският премиер Бенямин Нетаняху се срещна днес в Кремъл с руския президент Владимир Путин, предаде Франс прес, цитирана от БТА.Основната тема на разговора между двамата лидери бе ситуацията в Сирия.Иран е най-голямата заплаха за стабилността в Близкия изток, предупреди Нетаняху в началото на срещата. Той подчерта решимостта на Израел да не допусне трайно иранско присъствие в Сирия.Изключително важно е да се води диалог по въпросите на сигурността в Близкия изток, изтъкна от своя страна Путин.В делегацията на израелския премиер са председателят на Съвета за национална сигурност Меир бен Шабат и шефът на израелското военно разузнаване Тамир Хейман.Иран, ливанското шиитско движение Хизбула и Русия са основните съюзници на президента Башар ал Асад в конфликта в Сирия, припомня Франс прес.Днешната среща ще е първият по-дълъг разговор между Путин и Нетаняху след 17 септември миналата година, когато сирийската противовъздушна отбрана по погрешка свали руски военен самолет по време на операция на израелската бойна авиация. Инцидентът доведе до сериозно напрежение между Русия и Израел.", "date": "2019.02.27", "title": "Нетаняху се срещна с Путин в Кремъл"}
{"url": "https://offnews.bg/tehnologii/naj-noviat-model-xperia-10-na-sony-veche-e-v-magazinite-na-vivacom-698429.html", "text": "От днес новият смартфон от супер среден клас на Sony - Xperia 10, се прeдлага в магазинната мрежа на VIVACOM на цена от 21,98 лв. на месeц или 419,98 лв. в брой в комбинация с план SMART L+.Моделът привлича с изчистен, модерен дизайн без рамки и с високотехнологични функции, които отличават устройствата на Sony. Защитен е с Corning® Gorilla® Glass 5 за издръжливост и здравина, а красивата метална повърхност допълва елегантната му форма.Xperia 10 разполага с голям 6“ Full HD+ дисплей със съотношение на екрана от 21:9, което позволява едновременна работа в две приложения. Потребителите могат или да задържат иконата на приложението, което искат да използват в отделен паралелен прозорец, на началния екран или да стартират Side sense – нова функция, вече достъпна в супер средния клас, която позволява избор на двете приложения, които да се показват заедно на 21:9 екрана. Така устройството се превръща в полезен помощник в забързаното ежедневие, в което потребителите правят все повече неща едновременно – гледане на видео и чат с приятел например.Двойната 13MP + 5MP камера с Боке ефект дава възможност за снимане като на кино във формат 21:9. Специален автоматичен режим разпознава 52 различни сценария при заснемане на видео, така че да предложи оптимални настройки за снимане. Любителите на селфита пък ще разчитат на 8МР предна камера, която може да прави и видео запис във Full HD и е оборудвана с технологията SteadyShot™ за заснемане на видео без размазване, дори когато се прави в движение.Xperia 10 разполага и с усъвършенствани аудио технологии на Sony – High-Resolution Audio с DSEE HX™ и LDAC™, за да могат потребителите да слушат музика в най-чистата и истинска форма, дори ако слушат безжично. Цифровият звуков усилвател на Sony автоматично подобрява компресираните аудио файлове до почти high-resolution качество на звука, като възстановява фините нюанси на оригиналните записи и симулира звука като от концерт на живо.Xperia 10 разчита на мощта на мобилната платформа Qualcomm® Snapdragon™ 630 и работи под Android™ 9.0 Pie. Разполага с 3GB RAM и 64GB вътрешна памет, която може да се увеличи с помощта на microSDXC™ до 512GB. Батерията е с капацитет от 2870 mAh, като моделът осигурява и традиционните за Sony функции за пестене на енергия, ефективно зареждане и удължаване живота на батерията.Устройството вече се предлага в елегантните цветове черно и тъмно синьо, а скоро ще бъде налично и в розов и сребрист цвят.", "date": "2019.02.27", "title": "Най-новият модел Xperia 10 на Sony вече е в магазините на VIVACOM"}
{"url": "https://offnews.bg/politika/borisov-razgovaria-po-telefona-sas-savetnik-na-sauditskia-kral-698446.html", "text": "Премиерът Бойко Борисов разговаря по телефона с принц Турки Бин Мохамед Бин Фахад Бин Абдулазис Ал Сауд, съветник в Кралския двор на Саудитска Арабия, съобщиха от пресслужбата на кабинета.В телефонния разговор, който е бил по искане на саудитския принц, са били обсъдени възможностите за надграждане на двустранното сътрудничество в редица сфери от взаимен интерес като енергетика, земеделие, туризъм, иновации и високи технологии.Премиерът Борисов е акцентирал върху възможностите за инвестиции у нас, сред които е и проектът за изграждане на европейския газов хъб \"Балкан\".Министър-председателят е определил като обнадеждаващо създаването на съвместно дружество между българското Министерство на земеделието, храните и горите и Компанията за инвестиции в земеделието и животновъдството на Кралство Саудитска Арабия. Според Борисов съвместната компания ще може да подпомогне бизнес-контактите и преговорите между фирми от двете страни. По думите му, от една страна, това ще даде възможност да се привлекат инвестиции в българското земеделие, животновъдство и преработвателната промишленост, а от друга - е в интерес на продоволствената сигурност на Саудитска Арабия.Борисов е отбелязал и позитивния ефект от срещата на високо равнище между Европейския съюз и Лигата на арабските държави, състояла се през изминалата седмица в египетския град Шарм Ел-Шейх. Премиерът е изтъкнал специално ползотворния разговор с министъра на външните работи на Саудитска Арабия в рамките на форума и е изразил увереност, че и занапред диалогът между двете страни ще бъде конструктивен и ще дава добри резултати.Принц Турки Бин Мохамед Бин Фахад Бин Абдулазис Ал Сауд бе на посещение в България през декември миналата година. Тогава той разговаря с премиера Бойко Борисов в Министерския съвет в изпълнение на постигнатите договорености по време на официалното посещение на българския министър-председател в Кралство Саудитска Арабия в края на ноември 2017 г.", "date": "2019.02.27", "title": "Борисов разговаря по телефона със съветник на саудитския крал"}
{"url": "https://offnews.bg/sviat/guajdo-maduro-e-bedstvie-za-tcelia-sviat-698423.html", "text": "Николас Мадуро е трагедия за целия свят – за партньорите, за инвеститорите, за венецуелците, за съседните страни, казва Хуан Гуайдо в интервю пред пратеника на руския в.“Новая газета“.-Какво се случи с хуманитарните помощи на границата?-Стотици хиляди протестиращи излязоха по улиците на Венецуела, за да поискат хуманитарна помощ. Страната е в криза, БВП се срина с 53%, 2 милиона мизерстват, деца умират от глад, а старците са без лекарства. В този ден милиони спонтанно излязоха по улиците с искане за хуманитарна помощ. Важната част от помощите всъщност премина през ГКПП Санта Елена /границата с Бразилия, където полицията блокира два камиона/. Тъжно е, че в опит да спасят други, загинаха хора и тях ги уби режимът на Мадуро.Но днес много офицери от въоръжените сили се поставят на страната на Конституцията , на страната на временния президент и това е много важно. Известно е, че хората не харесват Мадуро, че повечето венецуелци искат промяна, че международната общност ни подкрепя, 80% от въоръжените сили искат промени така, както 90% от населението.-Как оценявате ролята на Русия в сегашната ситуация във Венецуела?-Русия има ключови инвестиции във Венецуела – в нефт, в газ. Днес Мадуро не защитава никого нито от опасностите, нито от глада и преследванията. Той не защитава и инвеститорите. Мадуро е лош партньор за демокрацията, за човешките права и инвестициите. Днес най-доброто, което може да се случи, това е смяната на режима с този, който ще стабилизира ситуацията и инвеститорите ще могат отново да правят вложенията си, и ще възстановят Венецуела.Режимът на Мадуро просто открадна част от инвестициите, тези хора взеха парите и няма да платят задълженията си на Русия. Днес Мадуро е трагедия за целия свят – за партньорите си, за инвеститорите, за венецуелците, за съседните страни. Това е истинска трагедия.-Известни ли са ви конкретните действия на Русия в подкрепа на Мадуро от последните седмици?-Не е имало никакви нови кредити, никакви големи инвестиции. Просто публични изявления. Аз не виждам особено голяма подкрепа. Вярвам, че Русия се отнася с уважение и съпричастност към съдбата на нашата страна, както и много други страни.-Вие планирате ли да насрочите нови избори за президент?-Това е, което аз съм длъжен да направя като изпълняващ дейността на президента – да осигуря край на завзетата от Мадуро власт, да сформирам преходно правителство и да проведа свободни и безопасни избори, колкото може по-скоро.-Ще продължават ли уличните протести?-Ние от години протестираме. Болшинството се консолидира. Ето защо спечелихме болшинството в парламента, заради това и светът сега ни подкрепя. Ние ще продължим съпротивата си с улични протести.-Мадуро опита ли да се свърже с вас?-Не.-А вие опитахте ли?-Не. Мадуро е диктатор и днес той даде да се разбере, че изобщо не го интересуват венецуелците. Той показа най-лошото си лице. За нас е особено важно да комуникираме с външния свят. Известно е, че ние сме най-големият петролен резерв в света, а нашите ходя се хранят с боклуците от контейнерите. Това е безумие.-Наричат ви протеже на САЩ.-Това е пропаганда. САЩ винаги са били главният ни клиент, а ние сме работили с Русия, също с Китай и Индия. Всички страни, които ни подкрепят, ще имат нашето уважение и подкрепата ни. Ние общуваме с всички страни, които подкрепят конституцията на Венецуела. Не мен – конституцията ни.", "date": "2019.02.27", "title": "Гуайдо: Мадуро е бедствие за целия свят"}
{"url": "https://offnews.bg/temida/arest-za-izmamnitci-otkradnali-23-imota-ot-pensioneri-i-psihichnoboln-698405.html", "text": "Четирима души са привлечени като обвиняеми за участие в престъпна група за имотни измами, действала в столицата, съобщиха от СДВР и Специализираната прокуратура.Групата се насочвала към възрастни лица или такива с психични проблеми, които лесно могат да бъдат манипулирани или рядко поддържат връзка с роднините си. Членове на групата са осъществявали контакти с тях и са ги карали да им подписват пълномощни, които после са използвали за прехвърляне на техни недвижими имоти, които потърпевшите са загубвали\", обясни наблюдаващият прокурор Ваня Кръстева.Групата е генерирала значителен финансов ресурс.\"Към момента имаме четирима привлечени като обвиняеми. Има множество събрани веществени доказателства – документи, нотариални актове и пълномощни за значителен брой измами\", допълни прокурорът.В някои от случаите измамите са били предотвратени от СДВР. В хода на операцията за били задържани 10 души. „Преди около 7-8 месеца е постъпил оперативен сигнал за група, която се занимава с неправомерно придобиване на имоти на територията на Столична община“, посочи директорът на СДВР старши комисар Георги Хаджиев. По думите му става въпрос за 23 неправомерно придобити имота чрез заблуждаване на собствениците им. Други 9 имота са били \"спасени\" благодарение на служители на СДВР.", "date": "2019.02.27", "title": "Арест за измамници, откраднали 23 имота от пенсионери и психичноболни хора"}
{"url": "https://offnews.bg/futbol/de-hea-prodalzhava-da-se-darpa-za-novia-dogovor-698403.html", "text": "Усилията на ръководството на Манчестър Юнайтед в последната година може да се окажат напразни. Шефовете на \"Червените дяволи\" преговарят с агента на вратаря си Давид де Хеа - Жорже Мендеш, но преговорите са на път да пропаднат.Причината е, че Мендеш е дал индикации за отклоняване на последното предложение от Юнайтед, което възлиза на 350000 паунда на седмица, които щяха да направят испанеца най-скъпоплатения вратар в света и вторият играч с най-възнаграждение в клуба и Англия. Повече от него щеше да прибира единствено Алексис Санчес, който получава по 400000 паунда седмично.Мендеш и Де Хеа бяха съгласни с условията в началото, но сега са поискали допълнителни бонуси, съобщава \"Evening Standard\". Този ход е предприет, тъй като сегашният договор на вратаря изтича през юни 2020 година, и това ги поставя в много изгодна позиция, твърдят от английския таблоид.Реши ли да си тръгне след края му, испанецът ще си уреди още по-добри условия, тъй като бъдещият му клуб ще спести от трансферна сума. За сега се смята, че от ПСЖ мътят водата на английските си колеги, тъй като Джанлуиджи Буфон планира да спре с футбол през 2020, а те ще търсят негов заместник, който да отговаря на класата му. От френския клуб не смятат, че Алфонс Ареола ще успее да запълни празнината от Буфон и са готови да изкушат стража на Манчестър и националния отбор на Испания.", "date": "2019.02.27", "title": "Де Хеа продължава да се дърпа за новия договор"}
{"url": "https://offnews.bg/obshtestvo/bonusite-za-horata-na-rakovodni-dlazhnosti-v-sofijskia-universitet-ska-698399.html", "text": "Допълнителните възнаграждения за хората на ръководни функции в Софийския университет да се увеличат с 9% до 54% спрямо сегашните им размери, считано от 1 януари. Това предложение на зам.-ректора доц. д-р Елиза Стефанова ще обсъжда тази вечер Академичният съвет на висшето училище.OFFNews научи за него от свои източници, то не е публично достъпно, нито отделът за връзки с обществеността на СУ е съобщил какви предложения ще се обсъждат на предстоящото заседание.В доклада си до членовете му доц. Стефанова посочва, че от 1 януари 2019 г. е в сила анекс №2 към Колективния трудов договор от 2018 г., съгласно който заемащите ръководни длъжности () има право на допълнително месечно трудово възнаграждение, определено с решение на Академичния съвет.Зам.-ректорът предлага увеличенията във връзка с повишените основни работни заплати. Информация за размера на заплатите в СУ обаче липсва публично достъпната част на сайта на издържания с обществени средства университет. След заседанието на АС отделът за връзка с обществеността все пак оповести размерите им и процентните увеличения. Вижте ги .Освен за заемане на ръководна длъжност, КТД разрешава бонуси в СУ за: докторска степен (40% от основната заплата за асистент); степен \"доктор на науките\" (75% от основната заплата за асистент); дългосрочна следдипломна квалификация (15% от основната заплата за асистент); научно ръководство и консултации; високи трудови резултати; официални празници (по решение на ректора); \"поддържане на качеството на обучението\"; \"изпълнение на общи университетски задачи\"; \"поддържане и повишаване на професионалната, езиковата и информационната квалификация\"; \"поради особености на трудовия процес\"; \"изпълнение на проекти, програми и договори за финансиране\".И ако това не е достатъчно, добавка може да има и \"при наличие на бюджетни остатъци.Ето досегашните и предлаганите актуализирани размери на месечните добавки в числа и проценти според проектодокумента, с копие от който OFFNews разполага:", "date": "2019.02.27", "title": "Бонусите за хората на ръководни длъжности в Софийския университет скачат до 54%"}
{"url": "https://offnews.bg/politika/nad-6000-lv-za-dvama-deputati-ot-bsp-na-lovno-ribarsko-izlozhenie-v-z-698400.html", "text": "Двама депутати от БСП, която напусна парламента, са били на 5-дневна командировка за изложение за лов и риболов в Залцбург от 20 до 24 февруари. Освен Иван Иванов и Йордан Младенов на изложението са командировани и Александър Сабанов от \"Обединени патриоти\" и Бюрхан Абазов от ДПС. Утвърдените разходи за Иванов от БСП са 1382 лева за самолетен билет, за хотел са отишли 1308 лева, а командировачните му са били 342 лева. Общо сумата е малко над 3000 лева, съобщи . 60 лева повече е получил Йордан Младенов, на когото за одобрени и разходи за транспорт в страната. Двамата ще поемат лично разходите за тези пътувания, увериха от БСП. Самолетният билет на депутатът от \"Обединени патриоти\" – Александър Сабанов, е над 2000 лева. За хотела му са платени 1635 лева, командировачните отново са в същия порядък – около 300 лева. Неговата командировка вече е отчетена в парламента, разходът е 4110 лева за пътуването. Депутатът от ДПС Бюрхан Абазов се доближава като похарчена сума до колегите си от БСП. Общо похарчената сума за командировката на четиримата депутати до Залцбург на Изложението за лов и риболов е 13 473 лева.Преди председателят на НС Цвета Караянчева , че въпреки  на лидера Корнелия Нинова, 16 депутати от БСП са взели пътни, а 19 - дневни командировъчни.Според социалистите тези разходи са направени преди решението на БСП да напусне парламента.", "date": "2019.02.27", "title": "Над 6000 лв. за двама депутати от БСП на ловно-рибарско изложение в Залцбург, ще си плащат сами"}
{"url": "https://offnews.bg/futbol/bozhinov-i-milanov-se-zavrashtat-sreshtu-slavia-698387.html", "text": "След като се установи, че вратарят Николай Михайлов се е разминал с тежка контузия по време на дербито срещу ЦСКА, треньорът Георги Дерменджиев е научил, че ще може да използва услугите на Живко Миланов и Валери Божинов за сблъсъка  със Славия в неделя (03.03) на националния стадион, съобщава “Меридиан Мач”.Миланов получи контузия още на втората си тренировка, след като подписа с отбора и до момента не попадаше в групата за мачовете. Нападателят Валери Божинов, за когото се очакваше да пропусне следващия месец, също е готов. Той пропусна мача с ЦСКА, след като бе заменен принудително в края на двубоя с Витоша Бистрица. Единственият, който няма да играе срещу Славия е капитанът Иван Горанов, който е наказан заради натрупани жълти картони.", "date": "2019.02.27", "title": "Божинов и Миланов се завръщат срещу Славия"}
{"url": "https://offnews.bg/futbol/fenerbahche-e-po-petite-na-futbolist-ot-ludogoretc-698408.html", "text": "Турският гранд Фенербахче, който този сезон се представя доста разочароващо в местната Суперлига, е хвърлил око на Антон Недялков от Лудогорец. Източници твърдят, че емисари на \"Фенерите\" са гледали Недялков на живо и са останали доволни от видяното.Българският национал може да играе както като централен защитник, така и като ляв бек, а Фенербахче се нуждаят от такъв футболист. Към момента те се намират над чертата, но все още са в битката за оцеляване, което е непривично за отбор с история като тяхната. За да избегне повторение на този сезон, от ръководството на клуба планират мащабна селекция и Недялков е в списъка с желаните играчи.Скаутите на гранда от Истанбул присъстваха на ЦСКА-Лудогорец в София, когато следяха ситуацията около Кирил Десподов, но били впечатлени от Антон Недялков. Изявите му в турнира Лига Европа също били оценени добре от треньорския щаб на Фенербахче и има голям шанс от лятото Недялков да заиграе на \"Шюкрю Сараджоглу\"", "date": "2019.02.27", "title": "Фенербахче е по петите на футболист от Лудогорец"}
{"url": "https://offnews.bg/futbol/majkala-goranov-da-se-pusne-na-strandzha-698389.html", "text": "Бившият футболист и шеф в ЦСКА Георги Илиев - Майкъла направи интересен коментар пред “Тема Спорт” по повод \"Вечното дерби\" от 23 кръг на Първа лига, завършил с успех 1:0 за Левски. Майкъла постави ниска оценка на качеството на играта и на двата отбора, и смята, че ако Лудогорец не беше направил толкова много грешки, досега титлата е щяла да бъде решена. Майкъла не подмина и ситуацията с изгонването на Едвин Джеси с червен картон с мотив удар без топка срещу капитана на Левски Иван Горанов.“Целият проблем в мача дойде от четвъртия съдия, който настоя за вдигане на червен картон на Джеси. В ситуацията Владимир Вълков трябваше да отсъди фал на Горанов, да му даде жълт картон и всичко приключва. Вместо това той послуша четвъртия съдия. Този Горанов е по-добре да се пусне в борбата или на турнира “Странджа”. То не беше блъскане, бутане, дърпане на фланелката…Но има и друго, което го казах на Любослав Пенев.Няма как непрекъснато да се плюе по съдиите и да не очакваш да ти го върнат. И четвъртият съдия явно реагира на думите на Пенев преди мача”, коментира бившият бранител, който отново повтори тезата си, че шансът на \"сини\" и \"червени\" през този сезон е слабата и колеблива игра на Лудогорец.", "date": "2019.02.27", "title": "Майкъла: Горанов да се пусне на \"Странджа\""}
{"url": "https://offnews.bg/bojni/ofitcialno-fiuri-niama-da-se-bie-s-uajldar-kubrat-favorit-za-tcigan-698397.html", "text": "Реваншът между Дионтей Уайлдър и Тайсън Фюри пропадна официално. Очакваше се, че такъв ще се състои пред април, но тази нощ британецът уби надеждите с писмо до WBC.От Световния боксов съвет обявиха официално, че са получили писмо от \"Циганския крал\", че засега отлага плановете за реванш, но запазва възможността за провеждането му на по-късна дата. Уайлдър и екипът му са били готови да преговарят за втори мач, но сега ще трябва да се съобразят с желанието на Фюри.Самият Тайсън иска да проведе следващата си битка през лятото, като такова е намерението и на новите му промоутъри от Top Rank, които сключиха договор с телевизионния гигант ESPN за излъчването на мачовете на боксьора.Вариантите за негов съперник бяха три, но един отпадна, след като Джарел Милър ще се бие с Антъни Джошуа през юни.Така за Фюри има вече четири възможни съперника, като един от тях е съотборникът му в Top Rank Кубрат Пулев. Другите са новозеландецът Джоузеф Паркър, колумбиецът Оскар Ривас и британецът Дилиан Уайт.До момента преговори са проведени само с Паркър, който е побеждавал друг боксьор от клана Фюри - Хюи, който е братовчед на Тайсън. Това е правил и Кубрат Пулев, като се смята, че един от двамата ще е следващият съперник на Циганския крал. Съвсем скоро се очаква да стане ясно кой ще се боксира с бившия Световен шампион. ", "date": "2019.02.27", "title": "Официално: Фюри няма да се бие с Уайлдър, Кубрат фаворит за \"Циганския крал\""}
{"url": "https://offnews.bg/sviat/nova-istoricheska-sreshta-tramp-kim-chen-un-v-hanoj-video-698390.html", "text": "В столицата на Виетнам Ханой днес започва втората среща на върха между президента на САЩ Доналд Тръмп и лидера на Северна Корея Ким Чен-ун, предадоха световните агенции.Срещата ще се състои в най-стария хотел на Ханой - \"Метропол\" от веригата \"Софител\", в конферентната зала на седмия етаж, съобщава БТА.Очаква се на тази втора среща на върха да се придаде повече съдържателност на предимно символичната декларация от първата среща на върха между двамата лидери в Сингапур.Доналд Тръмп изразява оптимизъм и увери в Туитър, че очаква с нетърпение \"една много продуктивна среща на върха\". За срещата се знаят твърде малко подробности. Двамата лидери ще вечерят заедно довечера в компанията на някои от съветниците си, съобщи говорителката на Белия дом Сара Сандърс.И двамата лидери вече пристигнаха в Ханой. Лимузината на севернокорейския диктатор отново бе придружена от бягащи около нея бодигарди:Първата историческа среща на върха между Тръмп и Ким се състоя през юни 2018 г. в Сингапур. На нея Ким обеща да работи за пълна денуклеаризация на Корейския полуостров. Оттогава преговорите не са отбелязали особен напредък. Северна Корея настоява за отмяна на инициираните от САЩ международни санкции, за официално обявяване на края на Корейската война (1950-1953 г.), по която до момента е подписано само примирие, и за гаранции за сигурността й, включително край на американското военно присъствие в Южна Корея и региона. САЩ пък искат пълна, проверима и необратима денуклеаризация, преди санкциите да отпаднат.Доналд Тръмп повтаря, че не бърза да убеждава КНДР да се откаже от ядрения си арсенал докато Пхенян се въздържа, както прави вече повече от година, да извършва ядрени и ракетни тестове, допълва БТА.Според Хари Кадзианис от консервативния мозъчен тръст Център за националния интерес, двете страни трябва \"да направят поне една крачка напред, защото най-лошото за всички ще е срещата да се окаже само загуба на време\".Мнозина анализатори призовават на втората среща на върха между двамата лидери да се стигне до нещо по-конкретно, отколкото на първата. Според Ким Йон-хюн от университета Донгук в Сеул, най-добрият сценарий ще е Тръмп и Ким да се договорят за някакъв график. Вашингтон може да обещае гаранции за сигурността във вид на официална декларация за край на Корейската война или двете страни да отворят бюра за връзка.", "date": "2019.02.27", "title": "Нова историческа среща Тръмп-Ким Чен Ун в Ханой (видео)"}
{"url": "https://offnews.bg/futbol/akrapovich-i-bozhinov-edva-ne-se-sbili-698391.html", "text": "Треньорът на Локомотив Пловдив Бруно Акрапович скочил да бие звездата на Левски Валери Божинов преди срещата между двата отбора от първия пролетен кръг, игран на стадион \"Георги Аспарухов\", информира “Меридиан Мач”. Случката се разиграла пред свидетели от двата лагера, а поводът е че Божинов е отишъл да се види с доктора на \"пловдивчани\" Константин Павлов, с когото били приятели.Двамата са водили спокоен разговор, когато били забелязани от треньора. Босненецът се ядосал и наредил на Павлов да прекрати разговора. Божинов обаче не останал длъжен и репликирал. Това още повече разгневило Акрапович и той налетял на Божинов, като двамата си допрели главите. Намесата на хора от двата клуба и най-вече тази на Александър Тунчев потушила напрежението.", "date": "2019.02.27", "title": "Акрапович и Божинов едва не се сбили"}
{"url": "https://offnews.bg/112/zhestoko-ubijstvo-zaradi-domashno-nasilie-vav-varna-saprug-v-razvod-u-698395.html", "text": "40-годишна жена е била убита във Варна. Тялото ѝ е открито от полицията след сигнал на 25 февруари. То се намирало в жилище на една от централните улици, съобщават от МВР.По тялото е имало следи от насилие.Извършителят е задържан само за няколко часа, посочват от полицията. Той е в ареста за 72 часа. Става въпрос за 41-годишен мъж, също от Варна.Малко по-късно от прокуратурата съобщиха, че арестуваният с инициали Б.Н. е съпруг на жертвата и я е пребил до смърт по мъчителен и особено жесток начин.Престъплението е извършено на 24 февруари. Двойката сключила брак преди няколко години, но имали семейни проблеми и били в развод. Във фаталната вечер между тях избухнал пореден скандал.След като оставил съпругата си в безпомощно състояние, Борислав позвънил на майка си и я повикал да дойде, за да изнесе багажа си. След това майка и син напуснали жилището, без да се интересуват за състоянието на пребитата жена, съобщава агенция \"Фокус\".След като 40-годишната жена не отговаряла на телефонните повиквания на майка си, бил подаден сигнал в Първо районно управление на МВР във Варна. Изпратени били служители на МВР и на пожарната на адреса, които успели да влязат в заключеното жилище през балкона на 25 февруари.Малтретираната жена е подавала няколко жалби за домашно насилие срещу агресивния си съпруг през годините на брака им. Съпругът е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие обаче жената съобщавала в полицията, че отношенията помежду им са се подобрили. На 26 февруари тази година е било насрочено бракоразводното дело на семейството във Варненския районен съд.Работата по събирането на доказателства по случая продължава под ръководството на Окръжната прокуратура. На мъжa е повдигнато обвинение.Този месец, точно на 26 февруари, влизат в сила по-тежките наказания за извършено при условия на домашно насилие убийство. Според НК то се приравнява по тежест с предумишленото убийство. Промените обаче влизат в сила два дни, след като е било извършено убийството във Варна.", "date": "2019.02.27", "title": "Жестоко убийство заради домашно насилие във Варна: съпруг в развод уби жена си"}
{"url": "https://offnews.bg/politika/vmro-otiva-samo-na-evrovota-dzhambazki-vodach-na-lista-698396.html", "text": "ВМРО ще се яви самостоятелно на евроизборите през май, реши Националното ръководство на партията. За председател на предизборния щаб е избран Юлиан Ангелов, съобщиха от ВМРО. Структурите ни, а и широката общественост, вече номинираха за водач на листата си най–активния и одобряван от българите евродепутат, Ангел Джамбазки, който е и най-автентичният говорител на ценностите, които изповядваме, се казва още в текста на ВМРО. От партията на Красимир Каракачанов заявяват още, че \"Патриотите от ВМРО, многократно инициирахме разговори с нашите коалиционни партньори, без нито едно предварително условие, предложихме прозрачни процедури за избор на водач на листата, така че това да бъде човек максимално полезен за коалицията. Ние продължаваме да бъдем сигурни и няма да се откажем от нашето предложение това да е човек, избран с вътрешни избори в коалицията. Предлагаме това да са избори, които да се проведат на 07.04.2019г., навсякъде, където има клубове и организации на поне една от трите формации, като членове на изборните комисии да бъдат по двама представители от всяка партия. Ние Патриотите от ВМРО предлагаме в тези избори право на участие да имат не само членовете на партиите от ОП, а и всички симпатизанти на патриотичната идея. ВМРО счита, че \"единството на Патриотите е основна ценност и то не може да бъде заложник на личностни или партийни антагонизми. В избори, които ще решат курса на ЕС и са шанс за скъсване с идеологията на либерално–розовия фашизъм, ние призоваваме за максимално единение на всички партии, НПО, граждански структури, личности, които изповядват патриотично-консервативни ценности и идеали. Готови сме във всеки момент да възобновим разговорите, както в КП „Обединени патриоти“, така и във всеки по-широк формат\".", "date": "2019.02.27", "title": "ВМРО отива само на евровота, Джамбазки водач на листа"}
{"url": "https://offnews.bg/sviat/nov-sblasak-mezhdu-iadrenite-sili-pakistan-svali-dva-indijski-voenni-698394.html", "text": "Пакистан обяви, че е свалил два военни индийски самолета днес. Единият е паднал на територията ѝ, а пилотът е бил арестуван, съобщи говорител на военно-въздушните сили на страната. Няколко часа по-късно . В същото време, Индия съобщава за свален пакистански самолет.По-рано тази сутрин Пакистан обяви, че е извършил удари по индийски цели.Също днес Министерството на външните работи на Пакистан обяви, че самолети на страната са извършили удари по граничната зона на контрол, която разделя индийската от пакистанската част на Кашмир. На това индийските власти отговарят, че пакистанските самолети са били отблъснати, а един от тях е бил свален.Пакистански военен говорител подчерта, че Пакистан не желае война с Индия.По линията за контрол () са разположени много войници. При престрелка там във вторник са били убити четирима пакистански цивилни, а 10 други - ранени при стрелба. От индийската страна петима войници са били ранени, съобщиха властите, цитирани от Би Би Си.Училища в най-малко два района край линията за контрол са затворени.Хората, живеещи в граничната зона са призовани да напуснат домовете си.Въздушното пространство на Пакистан е затворено.ПредисториятаНапрежението между двете ядрени сили ескалира във вторник през нощта с навлизането на индийски самолети във въздушното пространство на Пакистан над Кашмир. В отговор Пакистан вдигна по тревога изтребители.Индия обяви, че е извършила въздушни удари, при които е унищожила лагер на групировката \"Джаиш-и-Мохамед\" и които са убили \"голям брой\" бойци, вкл. командири. Пакистан отрече за убити и заяви, че вдигнатите по тревога техни изтребители са отблъснали бързо индийските. Индийски медии съобщиха, че страната е изпратила срещу Пакистан 12 свръхзвукови самолета \"Мираж\" и че са били убити 200 души. Тази информация не се потвърждава официално от нито една от страните.\"Джаиш-и-Мохамед\" се бори за отделянето на областта Кашмир от Индия и присъединяването ѝ към Пакистан. Групировката пое отговорност за самоубийствения атентат от 14 февруари срещу индийски военен конвой с 41 убити. Индия обвини Пакистан, че разрешава на групировки да действат на територията ѝ и твърди, че страната е изиграла роля в атентата от 14 февруари - обвинения, които Пакистан отрича.Индия и Пакистан претендират за цялата територия на областта Кашмир, но контролират само части от нея. Трета е под контрола на Китай. Двете осемте ядрени сили в света са водили три войни и между тях периодично избухват конфликти за контрола над Кашмир от разделянето на Британска Индия на Индия и Пакистан през 1947 г. Настоящите въздушни нападения са първите, извършени по граничната линия в Кашмир от войната между Индия и Пакистан през 1971 г.", "date": "2019.02.27", "title": "Нов сблъсък между ядрените сили: Пакистан свали два индийски военни самолета"}
{"url": "https://offnews.bg/obshtestvo/bez-voda-na-tri-mesta-v-stolitcata-698378.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на бул. „Тодор Александров“ в жк „Илинден“ налага спиране на водоподаването от 10:00 до 20:00 ч. на бул. „Тодор Александров“ №177, бл. 71.Във връзка с подмяна на сградно водопроводно отклонение на ул. „Шипка“ в с. Герман се налага спиране на водоподаването от 9:00 до 18:00 ч. на клиентите на „Софийска вода”, живеещи в района на ул. „Вела Пеева“, ул. „Христо Ботев“, ул. „Шипка“, ул. „Божур“, ул. „Хан Крум“.Монтаж на спирателен кран на ул. „Мадарски конник“ в кв. „Подуяне“ налага спиране на водоподаването от 9:00 до 17:00 ч. на ул. „Мадарски конник“ от ул. „Васил Друмев“ до ул. „Алеко Константинов“, ул. „Васил Друмев“ от ул. „Марица“ до бул. „Мадрид“.", "date": "2019.02.27", "title": "Без вода на три места в столицата"}
{"url": "https://offnews.bg/obshtestvo/davat-domashni-kontejneri-za-razdelno-sabirane-na-hranitelni-otpadatci-698398.html", "text": "Столична община стартира пилотна инициатива за насърчаване на разделното събиране на отпадъци от домакинствата, в която са включени 300 домакинства от район „Надежда“. В рамките на инициативата, Столична община ще тества система за разделно събиране и извозване на хранителни отпадъци от домакинствата до Инсталацията за био отпадъци на София, където от хранителните отпадъци ще бъдат произведени електричество и компост.В рамките на проекта, участниците ще получат безплатен комплект домашни контейнери за разделно събиране на отпадъците.Всички домакинства, заявили желанието си за участие, ще получат своите контейнери на 27.02, 28.02, 6.03 и 07.03 между 17:30 и 19:30 часа пред блок 152 в кв. „Надежда“. Столична община реализира пилотната инициатива в рамките на проект за „Стимулиране на гражданското участие в процеса на рециклиране – Benefit-As-You-Save“, който ще подпомогне Столична община в усилието й да стимулира гражданското участие в процеса по разделно събиране на отпадъците. Той се фокусира върху разработването на пилотна система за събиране на хранителни отпадъци и отпадъци от опаковки. В инициативата са заявили желание да се включат 300 домакинства, на които ще бъдат предоставени условия за стимулиране на разделното събиране. Всяко домакинство получава комплект домашни контейнери за разделно събиране на отпадъци и чували за събиране на био отпадъци. В близост до домовете, са изградени споделени ограждения с ограничен достъп до контейнерите за опаковки и био отпадъци, които да бъдат използвани от домакинствата.Пилотният проект с участието на граждани ще продължи 12 месеца. Целта е информацията, придобита в хода на проекта, да бъде използвана при формирането на бъдещи политики на Столична община, свързани с управлението на отпадъците. Проектът се реализира по Програма за транснационално сътрудничество „Балкани – Средиземно море“ (2014 – 2020).Подробна информация за проекта, можете да намерите ", "date": "2019.02.27", "title": "Дават домашни контейнери за разделно събиране на хранителни отпадъци"}
{"url": "https://offnews.bg/obshtestvo/euprotects-natura-2000-i-opazvaneto-na-ptitcite-697891.html", "text": "Цели 33% от територията на България попадат в териториитe на  - мрежата на ЕС от защитени природни обекти. По отношение на важните места за птиците процентите са 23.  е в основата на определянето им.\"Ние сме следвали няколко много важни принципа за България. Стриктно сме приложили критериите на BirdLife International за орнитологично важните места. Другият принцип, който спазихме, е да въвлечем в този процес всички експерти орнитолози в България. Получихме одобрение от Кеймбридж, както и от БАН\", споделя Ирина Матеева от дружеството.Ирина е активен природозащитник и участник в изграждането на Натура 2000 в страната. Тя е и един от героите в кампанията .\"В момента работим по няколко проекта, финансирани от европейската програма , която подпомага опазването на природата. Такива са проектите ни за защита на на царския орел, египетския лешояд и червеногушата гъска\", споделя Ирина пред OFFNews.Според нея България е сред страните с най-уникална природа в Европа. Страната ни се нарежда до Испания по биологично разнообразие. За това има и конкретни причини. Икономическото развитие в Германия например допринася за това интензификация на земеделието там да се случи много по-отдавна. За сметка на това, в момента в страната успешно се работи за подобряване на състоянието на природата. \"През България минава миграционният път Виа Понтика. Затова говорим за Европейски съюз и общи усилия за опазване на природата\", казва Ирина Матеева.Тя е категорична, че Натура 2000 не пречи на икономическото развитие. \"На практика носи конкретни ползи за хората на място. Тя стимулира развитието на местен поминък и бизнес. При добро планиране на природосъобразен туризъм той може да генерира значителни приходи. Това е много широко застъпено в различни територии в Европа\", посочва Матеева.Ирина е ангажирана с опазване на природата още от 90-те години. \"Положихме доста усилия през последните 20 години и особено между 98-2007 г., когато основно се творяха законите, свързани с модерната природозащита и транспонирането на законодателството на ЕС в националното.\"", "date": "2019.02.27", "title": "#EUProtects: НАТУРА 2000 и опазването на птиците"}
{"url": "https://offnews.bg/ikonomika/vnimanie-kat-spira-registratciata-na-koli-sled-15-ch-dnes-698370.html", "text": "Днес след 15 часа в цялата страна няма да могат да се регистрират превозни средства в секторите \"Пътна полиция\", съобщават от МВР.Гишетата \"Регистрация и отчет на ППС и собствениците им\" в звената на \"Пътна полиция\" ще бъдат затворени.От МВР обясняват, че неудобството се налага заради смяна на софтуер и поднасят извинения на гражданите.", "date": "2019.02.27", "title": "Внимание: КАТ спира регистрацията на коли след 15 ч днес"}
{"url": "https://offnews.bg/offtopic/bivshiat-zam-kmet-biliana-petrova-napisa-stihotvorenie-za-sasipanite-698364.html", "text": "Бившият зам.-кмет на Младост Биляна Петрова, която е под домашен арест като подсъдима за подкуп, написа стихотворение за съсипването на градинките в столичния квартал. То бе публикувано във фейсбук страницата на отстранената кметица на района Десислава Иванчева заедно със снимка на поредната нарязана катерушка.Ето го:Градинката - като една човешка длан,на ГЕРБ обаче ти не си ИМ нужна.И ето в новия устройствен план ще те превърнат във бетонна джунгла.Площадките за детските игри –разбира се и те не са ИМ нужни.Какво да изберем – да кажем „СПРИ“или да избягаме в държава чужда.Кое да изберем – бетон в странасъс южна кръв и политици гладни,където няма въздух и вода,до извора седим, но ходим жадни.Какво да изберем – живот в чужбина,душите ни за София мечтаят,но в техните запазени градинидецата ни на воля ще играят.Градинката – една човешка дланостанала в бетонното ни ГЕТО.Виновните да помълчат от срам.И на строежите да сложат ВЕТО!", "date": "2019.02.27", "title": "Бившият зам.-кмет Биляна Петрова написа стихотворение за съсипаните градинки в Младост"}
{"url": "https://offnews.bg/obshtestvo/stud-i-viatar-v-kraia-na-malak-sechko-698382.html", "text": "Днес ще има значителна облачност. Не се изключват слаби валежи от дъжд, а в планинските райони - от сняг, показва прогнозата на НИМХ.Ще духа умерен, а в Източна България и временно силен северен вятър. С него ще нахлува и по-студен въздух.Минималните температури ще бъдат между минус 3° и 2°, а максималните – между 4° и 9°.Атмосферното налягане ще е малко по-високо от средното за месеца.Над планините облачността ще е значителна и на места ще превалява сняг. Ще духа силен до бурен северен вятър. Максималната температура на височина 1200 метра ще е около минус 2°, на 2000 метра – около минус 8°.Край морето ще има значителна облачност и на места слаби валежи от дъжд. Ще духа силен северен вятър. Максималните температури ще бъдат между 4° и 6°.", "date": "2019.02.27", "title": "Студ и вятър в края на Малък Сечко"}
{"url": "https://offnews.bg/temida/joncheva-vs-bojko-borisov-v-sada-tragva-i-deloto-na-sudzhuka-698383.html", "text": "Елена Йончева и Бойко Борисов един срещу друг в съда. Червената депутатка съди премиера за обида като на първа инстанция съдът постанови 5000 лева глоба за Борисов и партия ГЕРБ.Делото вече е на втора инстанция, а причината са две изказвания на Борисов в предизборната кампания от 2016 г., в които той казва, че правителството на ГЕРБ е било принудено да плаща милиони за журналистическите интервюта на Йончева.В друго знаково дело пред Темида ще се изправи и бившият депутат от ГЕРБ Живко Мартинов, по известен като Живко Суджука. Той е обвинен за изнудване.Бившият народен представител напусна парламента, след като главният прокурор Сотир Цацаров поиска имунитетът му да бъде свален. Суджука според държавното управление е упражнявал натиск с цел облаги, ползвайки името на премиера Борисов.Скандалът избухна през миналата година, а Мартинов напусна депутатското място, след като беше обвинен, че е изнудвал търговец на месо да даде 4 тона суджук за лидера на ГЕРБ.", "date": "2019.02.27", "title": "Йончева vs. Бойко Борисов в съда, тръгва и делото на Суджука"}
{"url": "https://offnews.bg/obshtestvo/maia-manolova-se-sreshta-sas-sanarodnitci-ot-chuzhbina-zaradi-evrovota-698379.html", "text": "Омбудсманът Мая Манолова ще се срещне днес с български граждани от чужбина в сградата на институцията. По време на дискусията ще бъде осъществена и видео връзка с наши сънародници зад граница.Изслушването е провокирано от петиция, подписана от над 150 българи от цял свят, членове на избирателни секции, които потърсиха съдействие от Манолова да защити техните избирателни права, съобщиха от пресслужбата на омбудсмана.Те настояват да продължи без прекъсване поетапното въвеждане на електронно дистанционно гласуване чрез разработване на пилотна система и провеждане на експерименти на реални избори, но с необвързващ резултат, още през 2019 г. Според тях за целта е важно да бъдат използвани модерни, практични и с висока степен на сигурност технологични решения, приложими за българските условия и лесно достъпни за избирателите.Българите, подписали петицията, са обезпокоени и от факта, че неясният статут на Великобритания, породен от Брекзит, ще засегне вече придобити и упражнявани права, като ги лиши от възможността да гласуват на предстоящите евроизбори.В действащия Изборен кодекс е регламентирано изискване за уседналост през последните три месеца в България или друга държава-членка на ЕС. Освен това в страните, които не са членки на ЕС, не могат да бъдат откривани избирателни секции извън дипломатическите и консулски представителства.", "date": "2019.02.27", "title": "Мая Манолова се среща със сънародници от чужбина заради евровота"}
{"url": "https://offnews.bg/futbol/stojcho-stoev-ludogoretc-e-po-dobar-ot-levski-i-tcska-pak-shte-e-sha-698384.html", "text": "Бившият наставник на Левски и Лудогорец Стойчо Стоев коментира битката за първото място в Първа лига, като е на мнение, че Лудогорец отново ще спечели първенството.\"Орлите\" все още са без успех след подновяването на шампионата - равенства срещу Верея и Ботев Пловдив, а във Варна бяха победени от Черно море. Стоев обаче е убеден, че разградчани няма да изгубят титлата.\"Ясно е, че ЦСКА и Левски искат да изпреварят Лудогорец, но няма да им е лесно. Каквото и да си говорим, Лудогорец от доста време е изграден отбор с добра организация и с много класни футболисти, и е нормално да е пред столичните грандове\", каза настоящият треньор на Арда Кърджали пред \"Канал 3\".\"Остават още доста мачове, след това има разделяне на формата, там може всичко да се случи. Сигурно всички ще бъдат изненадани, ако Лудогорец не стане шампион. В момента това е най-добре структурираният отбор в България\", добави треньорът.", "date": "2019.02.27", "title": "Стойчо Стоев: Лудогорец е по-добър от Левски и ЦСКА, пак ще е шампион"}
{"url": "https://offnews.bg/politika/dps-niama-da-podkrepi-spiraneto-na-deputatskite-zaplati-pri-neobosnova-698402.html", "text": "Внесеното от НФСБ предложение народните представители да не получават заплата при необосновани отсъствия по повод бойкота на парламента от страна на БСП ще бъде подкрепено от ГЕРБ, но не и от ДПС, тъй като според тях то представлява \"посегателство върху парламентаризма\". Според предложението за промени в Правилника за организацията и дейността на Народното събрание (ПОДНС) депутати, които не присъстват на 3 поредни или общо 5 заседания за един месец, не трябва да получават никакво заплащане. То беше внесено в отговор на решението на депутатите от БСП да приключат парламентарната си работа докато не бъдат отменени последните изменения в Изборния кодекс. След решението левицата да бойкотира парламента, лидерът на партията Корнелия Нинова заяви, че депутатите от БСП не желаят да получават заплатите си по време на отсъствието си. Председателят на Народното Събрание , че това може да се случи само след поправки в ПОДНС, който в момента гласи, че въпреки отсъствието си, депутатите продължават да получават 1/3 от редовната си заплатата, което възлиза на 782 лв. Също така стана ясно, че някои от депутатите от левицата все пак са получавали пари за пътни разходи и дневни командировъчни.Лидерът на НФСБ Симеонов заяви днес, че предложението е с цел предотвратяване случаи като това депутатите да се регистрират сутрин, но да не участват в гласуването през деня, или да идват по средата на работния ден и да гласуват само по една точка, което ги регистрира автоматично. Той заяви, че подобни \"хитрини\" вършат и депутати от ГЕРБ, и от БСП.Зам.-председателят на ГЕРБ Цветан Цветанов коментира, че от партията подкрепят предложението в \"много от текстовете\".Депутатът от ДПС Йордан Цонев обаче заяви, че от партията няма да подкрепят никое от предложенията за промени в ПОДНС. 5 такива ще бъдат разгледани на правна комисия днес. Освен новото предложение на НФСБ, сред тях е и предложение на БСП, което предвижда замразяване на заплатите на депутатите на 2976 лв., както и това на ГЕРБ, което предвижда при констатирано неоправдано отсъствие от проверка на кворума чрез поименно изчитане на народните представители да се прави удръжка в размер на 750 лв. от заплатата на депутата.Цонев допълни, че е редно да се замислим какъв тип държава искаме и да се гледа по-сериозно на подобни въпроси. \"Никой не говори за истинската работа, която трябва да върши парламентът, никой не говори за качеството на законите, никой не говори, че се занимаваме с дневен ред месеци наред, чиято задача е само да запълни времето. И това го прави управляващото мнозинство - да не би да вкарат някой законопроект, който да развали и без това скапания им политически брак с националистите\", допълни той. ", "date": "2019.02.27", "title": "ДПС няма да подкрепи спирането на депутатските заплати при необосновани отсъствия"}
{"url": "https://offnews.bg/interviu/zornitca-rusinova-reformata-v-sotcialnata-sfera-garantira-dalgosrochn-698372.html", "text": "Г-жо Русинова, новият Закон за социалните услуги е обявен за истинска реформа в социалната сфера. Приемате ли тази дефиниция и кои са най-значимите промени, които предстоят?Новият закон за социалните услуги е първата значима реформа в сферата на социалното включване от години насам. Реформата включва пакет от три закона, които през изминалата година МТСП започна да разработва, свързани със съществени промени на начина, по който подкрепяме хората с увреждания - Закон за хората с увреждания, Закон за социалната икономика и социалното предприемачество и Закон за социалните услуги.Защо е голяма реформата? За първи път разграничаваме подкрепата на държавата по отношение личностното овластяване и индивидуалната подкрепа, която може да получи един човек, за да се чувства пълноценно в обществото и паричната подкрепа, която всъщност е социалното подпомагане и служи за компенсиране на доходите. Не може да се сложи равенство между един човек, който поради бедност има нужда да бъде подкрепен със социални помощи, и човек, който има нужда от истинска социална интеграция и социална подкрепа.Втората причина, поради която можем да твърдим, че това е голяма реформа, е, че за първи път променяме начина на финансиране, изискванията по отношение на качеството на социалните услуги, както и тяхното планиране.Как се променя финансирането на социалните услуги?Държавата в момента финансира услугите на база на стандартите, т.е. местата, където се предоставят услуги. Новата философия е в рамките на комбинация на десет вида дейности, стандартите да бъдат разработени така, че да дават възможност за индивидуализиране подкрепата за всеки човек. Например, когато става въпрос за човек с увреждания, който има нужда от рехабилитация, трудотерапия, психологическа подкрепа и т.н., не е важно мястото, където ще бъде реализирана тази комбинация от дейности, а самите дейности. Това ще доведе и до по-оптимално използване на ресурса, който държавата отделя, защото динамиката в социалните услуги като финансиране е огромна, защото се следва необходимостта и модернизирането на обществото. Например бюджетът за социални услуги през 2009 г. е бил 38 млн. лв., а за тази година е малко над 260 млн. лв.Над половината от услугите – почасови или ежедневни, се изпълняват в общността, където хората живеят. Това е много важен елемент от поетия от нас ангажимент – максимално да подкрепяме хората в средата, в която те живеят, за да не се налага настаняването им в центрове и в различни видове резидентни услуги.Друга важна възможност е, при необходимост от много висококвалифицирана подкрепа, в комбинацията от дейности да се ползва допълнителен стандарт, което ще реши част от проблемите в момента. Ако сега, в един дневен или седмичен център за деца с увреждания, има деца с доста по-висока степен на увреждания в сравнение с останалите и е необходимо да посещават почасово висококвалифицирани специалисти, чиито услуги са доста по-скъпи от обичайните услуги, които се предоставят ежедневно от работещите в центъра, това може да стане за сметка на стандартите на другите деца в центъра или да се иска допълнителен стандарт, на базата на който да се плати по-високата помощ.Какви промени се въвеждат по отношение на планирането на социални услуги?Към момента в България има малко над 40 общини, в които държавата не финансира услуги. За тях нито държавата, нито общините могат да гарантират предоставянето на услуги на нуждаещи се лица. Затова, на база опита, който сме натрупали с мащабната реформа за деинституционализацията на деца, както и с протичащата сега деинституционализация на възрастните, въвеждаме т.нар. карта на услугите.Националната карта на услугите ще бъде разработена след изследваните индивидуални потребности във всяка община. Тя трябва да влезе в сила през 2021 г., и на основа на тази предварително изготвена карта на самите услуги, държавата ще започне финансиране.Финансирането по никакъв начин няма да зависи от желанието на общинската управа за развитие на конкретни услуги, а само от реалните нужди. Това ще гарантира и възможността за предоставяне на по-скъпи услуги и осигуряване на по-добър стандарт.Другата важна тема по отношение на планирането, освен картата на услугите, е възможността да се предоставят услуги не само на общинско ниво, но и съвместно между няколко общини или на областно ниво. Това е особено важно за случаи, които не са масови, както и когато липсва конкретен специалист в рамките на една община.Как ще се проследява изпълнението на предоставяните услуги и как ще се гарантира тяхното качество?Към момента има над 2400 доставчици на социални услуги и малко над 1200 са тези, които държавата финансира. За нас е изключително важно е да създадем качествени услуги. Като първи стъпки в тази посока са ясно дефинираните изисквания по отношение на лицензирането на доставчиците. Премахват се и различните режими за деца и възрастни, които имаше до момента.Създаването на отделна агенция, която ще отговаря за качеството на социалните услуги, е следваща стъпка. Надяваме се и на второ чете Законопроектът за социалните услуги да получи подкрепа от всички парламентарни групи в парламента, както това стана на първо четене. Според заложеното в него, институционализирането на Агенцията ще бъде в началото на 2020 г.Въвежда се по-добър контрол, както върху разходването на средства, така и върху качественото изпълнение на социалните услуги, като за първи път се въвежда ясна регламентация по отношение на специалистите – професионална подготовка, надграждащи обучения, супервизии. Създават се и предпоставки за реална конкуренция на местно ниво, давайки възможност на общините да аутсорсват услугите и на частни доставчици.Значително се облекчава начинът за използване на самите услуги. Въвежда се понятието „общодостъпни“ услуги – безплатните услуги, които всеки може да ползва, след консултация в съответната община. Сред тях, например, е обучението за родителски капацитет при осиновяване на дете.Дефинират се определени специализирани услуги. Облекчава се достъпът до всички услуги за всички хора – след консултиране от общината и индивидуална оценка и план, които ще бъдат изготвени от доставчика на услугите, услугите могат да се ползват, без да са необходими направленията, които до момента се издаваха от Агенцията за социално подпомагане. Те остават само в най-тежки случаи и при деца в риск.В новия закон за първи път се въвеждат и някои изцяло нови услуги като ясно дефиниране на асистентската подкрепа, заместващата грижа, както и един дълъг преходен период, който гарантира закриването на институциите, както за деца, така и за възрастни.Наскоро стартира процедурата „Патронажна грижа за възрастни хора и лица с увреждания – Компонент 2“ на ОП „Развитие на човешките ресурси“. Какво отличава процедурата от предишните проекти, насочени към тези целеви групи?Амбициите ни са да развием една изцяло нова услуга като елемент от изпълнението на Плана за деинституционализацията на възрастни хора, а именно - Патронажната грижа за възрастни и за хора с увреждания. Новата услуга е изцяло в подкрепа на политиката, която Министерството на труда и социалната политика от няколко години развива съвместно с Министерството на здравеопазването, за развиване на услуги в дома. Идеята на тази Патронажна грижа е да надгради социалните услуги с интегрирана здравно-социална услуга.Самотно живеещите хора над 65 години, възрастните хора, които не могат да се обслужват сами, хората с увреждания – много често имат нужда да бъдат посетени от медицинска сестра, здравен асистент, болногледач, така че в ежедневието си да бъдат обгрижени не само със социална, но и със здравна подкрепа. Много често самотни възрастни хора след болнично лечение имат нужда от последващи медицински грижи. Затова се създава тази изцяло нова почасова услуга. Засега ресурсът, който сме предвидили, ще покрие минимум 17 000 човека на територията на цялата страна.От проведените срещи с общините, в рамките на Информационните дни, виждаме, че те имат желание в предоставения им от нас ресурс да обслужат максимално повече хора. Ограничението, което сме поставили – един човек да може да ползва до 2 часа на ден такъв тип услуга е, защото според специалистите в сферата на здравеопазването, ако тези два часа не са достатъчни за обгрижването на един човек, това означава, че той трябва да бъде хоспитализиран.Тази услуга е изключително важна за нас, защото чрез нея за първи път ще имаме възможност за прилагане на интегрираните услуги, които са разписани в Закона за социалните услуги, като подкрепим превенцията на институционализирането на възрастните хора, както и реформите в сферата на здравеопазването, за да се разграничи категоричната нужда от подкрепа при необходимост от лечение и съответно интегрираната здравно–социална подкрепа.Какъв е финансовият ресурс на процедурата и какви са условията за кандидатстване?До 15 март всички общини на територията на България могат да подадат своите проекти. Стойността на всеки един проект зависи от фактори като: брой на населението в даден район, брой на възрастните хора, на хората с увреждания, отдалечеността на отделните населени места в рамките на една община, концентрацията на болници. За процедурата са предвидени 45,7 млн.лева, като за всяка една община има отделен запазен финансов ресурс.Схемата е насочена към хора с увреждания или хора над 65 години. Общините могат да кандидатстват, ако могат да обслужат минимум 50 човека от целевата група. За малките общини е предвидена възможността да си партнират с други общини, съответно да използват другия елемент от Закона за социалните услуги – предоставянето на услуги на областно ниво. Предоставена е възможност да се обособи център, в който да се предоставят тези услуги или да се обучават и да работят екипи, да се ремонтират помещения, както и да се закупят автомобили за тези населени места, в които няма редовен обществен транспорт до големия град и до болници.Това ще намали и напрежението в бюджета на Здравната каса, защото част от случаите, които не предполагат хоспитализация, ще бъдат поети от тази почасова услуга.Основната ни цел е грижата да отиде при човека, без да е необходимо той да напуска средата си, за да я получи.Втората процедура по ОП „Развитие на човешките ресурси“, която стартира през февруари е процедура „Умения“. Какви са целите ѝ?Безработицата в България към момента е рекордно ниска. Около 5.2% е средната безработица на територията на цялата страна. Тези нива са много по-ниски от средноевропейските, както и от времето преди икономическата криза. Големите предизвикателства на пазара на труда са липсата на кадри – като брой хора и като умения.С тази схема ОП „Развитие на човешките ресурси“ изцяло подкрепя политиката на МТСП и българските работодатели, като се дава възможност на всеки един работодател на територията на България да обучи и подготви своя персонал. За първи път се въвежда възможността да се направи комбинация от три вида обучения: професионална квалификация, спрямо Закона за професионалната квалификация; ключови умения, в които основен акцент ще бъдат дигиталните компетентности или специфична технология, спрямо конкретното предприятие.Една от основните предоставени възможности е комбинацията от тези три типа обучения да бъде предоставена не само за заетите лица, но да бъдат привлечени и тези, които са безработни и неактивни. Друг важен елемент е възможността за партньорството между отделни предприятия.За процедурата са предвидени 30 млн. лв., като очакванията са близо 5000 човека да минат обучение, след стартиране на проектите. Проектите могат да варират между 15 000 лв. и 3.9 млн. лв., в зависимост от размера на предприятието. В началото на месец март стартира информационна кампания, чрез която бенефициентите ще се запознаят детайлно с насоките и условията за кандидатстване.От началото на кампанията бенефициентите са значително облекчени, чрез електронно кандидатстване, електронно отчитане, като фокусът е върху отчитане на резултатите. Единствените ограничения, които поставяме, са свързани с демаркацията между нашите инструменти и Програмата за развитие на селските райони.Режимът на държавните помощи е по-различен от досега изпълняваните схеми – ако едно предприятие е ползвало други наши схеми – „Ново работно място“, „Добри условия на труд“ и др., то няма нужда да се броят трите календарни години с 200 000 евро, а вече могат да подготвят своите проекти.", "date": "2019.02.27", "title": "Зорница Русинова: Реформата в социалната сфера гарантира дългосрочна грижа и качество на услугите"}
{"url": "https://offnews.bg/obshtestvo/oshte-dve-razklonenia-na-metroto-vizhte-nakade-prodalzhava-podzemnata-698381.html", "text": "Две разклонения на метрото ще гласуват общинските съветници в СОС на заседанието си утре. Докладът на главния архитект Здравко Здравков предвижда промяна на Общия устройствен план на столицата. Едното разклонение е от метролиния №3, която все още се строи, а бъдещето трасе е 6 км. Метростанциите по него са при: Военна академия “Г. С. Раковски” ; 31-о училище; 93-то СУ, кръстовището на “Гео Милев” и “Иван Димитров - Куклата”; кръстовището на бул. “Асен Йорданов” и “Шипченски проход”; зала “Арена Армеец”; кръстовището на бул. “Цариградско шосе” с ул. “Проф. Петър Мутафчиев”.Другото разклонение е на метролиния №1. Трасето е 2 км от Бизнес парка до Симеоновския лифт, което ще се осигури обслужването на “Младост 4” и връзка с планината Витоша.Изграждането на двете метротрасета ще започне след 2021 г. Днес столичният кмет Йорданка Фандъкова и министърът на транспорта Росен Желязков ще проверят строителството на метро №3 на кръстовището на бул.“Евлоги и Христо Георгиеви“ и бул.“Янко Сакъзов“ (срещу Малък градски театър зад канала).", "date": "2019.02.27", "title": "Още две разклонения на метрото, вижте накъде продължава подземната железница"}
{"url": "https://offnews.bg/obshtestvo/razdadoha-broshuri-s-pregarnati-mazhe-na-osmoklasnitci-v-iambol-698386.html", "text": "Брошури за сексуално ограмотяване на учениците предизвикаха скандал между институциите, съобщава .Проблемът е, че на снимка, която е приложена към информация за болестите, предавани по полов път, са двама млади мъже.Брошурите са издадени от здравното министерство и са разпространени от РЗИ-Ямбол. Образователното министерство обаче забранява да стигат до учениците.Въпреки забраната на просветното ведомство, брошурата е раздадена на ученици на 14- и 15-годишна възраст.Брошурата се нарича \"Любов без последствия\" и е издание на Министерството на здравеопазването. Тя е богато илюстрирана и е предназначена за сексуално възпитание на учениците. Едно от училищата, в които са раздадени брошури, е Езиковата гимназия в Ямбол.Директорът на гимназията обяснява, че осмокласниците са се запознали с рисковете от заболявания, предавани по полов път, на лекция.Листовките са прибрани след спешно писмо от Регионалния инспекторат, че заради скандалното им съдържание не трябва да стигат до учениците.Реакцията на институциите се оказва закъсняла. Децата твърдят, че нагледните материали стояли на масата в коридора и самите осмокласници ги раздавали на по-големите.", "date": "2019.02.27", "title": "Раздадоха брошури с прегърнати мъже на осмокласници в Ямбол"}
{"url": "https://offnews.bg/sviat/pakistan-pokaza-video-sas-zalovenia-indijski-pilot-india-potvardi-za-698401.html", "text": "Пакистанското правителство публикува видео, за което твърди, че показва заловения индийски военен пилот, предаде Би Би Си. На кадрите мъжът, който е със завързани очи и изглежда има кръв по лицето, идентифицира себе си като командир Абхинандан.Индия първо заяви, че не липсва нито един от пилотите ѝ, но след няколко часа потвърди: пилот е изчезнал, а неин самолет е бил свален. В официалното съобщение се казва, че Индия \"за съжаление\" е загубила един МиГ-21 и че пилотът е изчезнал.Напрежението между двете съседни страни, които са и две от осемте ядрени сили в света, ескалира във вторник през нощта, когато индийски военни самолети навлязоха във въздушното пространство на Пакистан над територията на оспорваната от двете страни област Кашмир и принуди Пакистан да вдигне изтребители във въздуха и да отговори. Индия обясни, че е извършила въздушни удари по лагер на групировката \"Джаиш-и-Мохамед\", която пое отговорност за атентата срещу индийски военен конвой на 14 февруари с 41 убити войници. Индия обвинява официален Пакистан, че е участвал в извършването на покушението. Пакистан отрича.Тази сутрин Пакистан обяви, че при ново навлизане на тяхна територия са били свалени два индийски самолета и че един от пилотите е арестуван. Страната затвори въздушното си пространство, а неин военен говорител подчерта, че Пакистан не желае война с Индия.Хората, живеещи близо до линията на контрол (границата между индийската и пакистанската част от областта Кашмир) са получили съобщение да напуснат домовете си.Училищата в близките квартали са затворени.", "date": "2019.02.27", "title": "Пакистан показа видео със заловения индийски пилот, Индия потвърди за сваления самолет"}
