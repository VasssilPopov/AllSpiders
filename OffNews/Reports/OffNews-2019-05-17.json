{"url": "https://offnews.bg/kultura/gabrovo-se-smee-na-bojko-i-kornelia-na-karnavala-v-sabota-703468.html", "text": "Традиционният габровски карнавал ще се проведе в събота на 18 май, като и този път жителите и гостите на града ще могат да се посмеят на огромните кукли, осмиващи български и световни политици и звезди, предава БНР.Мотото тази година е „Маски горе“, като ще представи 67 карнавални сюжета. По традиция, събитието ще завърши с ритуалното отрязване на опашката на огромната черна габровска котка, която преживява в Дома на хумора и сатирата в града.5-метрови кукли, осмиващи Бойко Борисов, Корнелия Нинова, Румен Радев и жена му, Путин, Тръмп и редица други обществени лица, ще шестват из града за радост на мало и голямо.„Най-внушителният е може би на премиера, яхнал Ф-16, после Корнелия Нинова е другият внушителен макет, троянският кон. Зрителите ще разберат за какъв кон идва реч…“, разказва пред БНР художникът Драгомир Цанев.В очите на габровци Бойко Борисов управлява страната ту като Ф-16, ту като правителствения „Фалкон“. Той е като Юлий Цезар, чийто венец вместо от клони на лавър е изплетен от магнолии.В града на смеха поглеждат към предстоящите местни избори и обявяват новото риалити „Търси се кмет“ и неговия кино вариант – „Игра за тронове“.По същото време в Габрово може да бъде посетен и Домът на хумора и сатирата, който провежда своето хумора и сатирата в изкуството, .", "date": "2019.05.17", "title": "Габрово се смее на Бойко и Корнелия на карнавала в събота"}
{"url": "https://offnews.bg/obshtestvo/738-litca-na-visoki-darzhavni-pozitcii-ne-sa-deklarirali-dohodi-i-imot-703463.html", "text": "КПКОНПИ е извършила проверка на декларациите за имущество и интереси, подадени през 2018 година, на 5 116 задължени лица, с ежегодна декларация; 3 568 задължени лица, с встъпителна декларация за имущество и интереси; 400 задължени лица, с финална декларация за имущество и интереси. Проверката на имуществените декларации обхваща и техните съпруг/а, лицето, с което се намират във фактическо съжителство на съпружески начала, и ненавършилите пълнолетие деца.Проверени са лица, заемащи високи държавни длъжности: министри; народни представители; кметове, председатели на общински съвети и главни архитекти на общини; изпълнителни директори и управители на болнични заведения; ректори на университети; лица, упълномощени по реда на Закона за обществените поръчки за провеждане на процедурите и сключване на договорите; ръководители на бюджетни организации, които изпълняват функции на органи за финансово управление и контрол на средства от Европейските фондове и програми; началници на митнически пунктове; директори на държавни горски и ловни стопанства; председатели и заместник - председатели на държавни агенции и комисии и други.От КПКОНПИ подчертават, че проверката е разкрила несъответствия при декларациите на хора от всички изброени по-горе длъжности.При 738 души проверката е разкрила пропуски. Докладите съдържат данни за недекларирани притежавани и придобити: - дялови участия;- доходи от трудови правоотношения;- парични средства по банкови влогове и банкови сметки;- дадени обезпечения в размер на милиони лева/евро; - притежавани имоти;- участия в органи на управление или контрол на търговски дружества, на юридически лица с нестопанска цел и извършване на дейност като едноличен търговец.Комисията е изискала от въпросните лица да подадат нови декларации, които да включват всичко. В резултат, на което:- 637 задължени лица са подали коригираща декларация;- 98 задължени лица не са подали коригираща декларация;- 35 задължени лица са подали коригираща декларация и са декларирали пред Комисията, че не желаят да бъде публикувана информацията относно лицето, с което се намират във фактическо съжителство на съпружески начала и за което лице е установеното несъответствието;- 3 задължени лица са подали непълна коригираща декларация и са декларирали пред Комисията, че не желаят да бъде публикувана информацията относно лицето, с което се намират във фактическо съжителство на съпружески начала и за което лице е установеното несъответствието.Комисията ще предаде на НАП документите от проверката си за лицата, които не са изпратили коригиращи декларации в посочения 14-дневен срок и чиито несъответствия са в размер на повече от 5 хиляди лева.Съгласно чл. 46, ал. 4 при установено несъответствие след срока за подаване на коригираща декларация в размер на не по-малко от 20 000 лв., Комисията приема решение за извършването на проверка на имущественото състояние на лицето, заемащо висша публична длъжност, по реда на Глава десета от ЗПКОНПИ.", "date": "2019.05.17", "title": "738 лица на високи държавни позиции не са декларирали доходи и имоти"}
{"url": "https://offnews.bg/politika/kolko-platiha-partiite-na-mediite-v-predizbornata-kampania-dosega-703456.html", "text": "Колко са платили 27-те регистрирани за изборите за Европейски парламент партии, коалиции и инициативни комитети за медийно отразяване досега в предизборната кампания? Справка на Института за развитие на публичната среда, публикувана от , показва каква е картината към 15 май.Наблюдението обхваща официалните страници на 44 национални и регионални медии – 11 телевизии, 3 радиостанции, 16 вестника и 14 информационни сайтове и агенции.Ето какво показват данните:Най-голяма е сумата, платена от БСП, следват ГЕРБ и Воля. Най-малката сума на този етап е на независимият кандидат за евродепутат и бивш военен министър Николай Ненчев.", "date": "2019.05.17", "title": "Колко платиха партиите на медиите в предизборната кампания досега"}
{"url": "https://offnews.bg/izvan-terena/krasimir-balakov-poseti-velikotarnovskia-universitet-703452.html", "text": "Новоизбраният селекционер на националния футболен отбор на България и гениален футболист от близкото минало г-н Красимир Балъков посети Великотърновския университет \"Св. св. Кирил и Методий\", чийто възпитаник е.Магичният халф, носител на номер 20 в идеалния отбор на света през 1994 г., се срещна с ректора проф. д-р Христо Бонджолов, който запозна госта с историята и успехите на университета, разказа за спортните постижения и националните състезатели, обучавали се във Великотърновския университет през годините. Двамата разговаряха за бъдещи съвместни проекти в областта на спорта. \"Много се радвам, че един от най-успешните български футболисти и доказал се вече като треньор специалист е тук при нас в Университета. През последните години Великотърновският университет се утвърди като място, което е важен център за подготовка на състезатели в различни видове спорт. Аз като ректор винаги съм се стремял да помагам на всички, които се занимават със спорт в нашия университет. Всеки завоюван медал, всяка спечелена купа е гордост и реклама за Великотърновския университет. Г-н Балъков, Вие сте пример за студентите, за децата и за всички млади хора, защото те виждат, че с много труд и усилия човек може да стъпи на върха, а Вие сте там. Надявам се, че занапред ще имаме възможност да осъществим общ проект в областта на спорта. Вие бяхте изключителен футболист, пожелавам Ви да сте изключителен и като селекционер на България\", подчерта Ректорът. \"Благодаря за поканата! Великотърновският университет е едно от най-добрите висши училища в България. Той е пример за успешен университет. Това реално е първото ми официално посещение след избирането ми за национален селекционер по футбол на България. Надявам се, че ще сте ми на кадем и в предстоящите срещи с отборите на Чехия и Косово ще постигнем две победи. България има изключително много талантливи и ежедневно развиващи се млади състезатели, така че аз вярвам в бъдещето на българския спорт. Надявам се с каквото мога да ви бъда полезен занапред!\", отбеляза националният селекционер на България. В края на срещата ректорът проф. Христо Бонджолов подари на Красимир Балъков юбилеен плакет \"55 години Великотърновски университет\", като му пожела още много успехи.", "date": "2019.05.17", "title": "Красимир Балъков посети Великотърновския университет"}
{"url": "https://offnews.bg/politika/radev-podcherta-vazhnostta-na-prozrachnostta-pri-izbora-na-glaven-prok-703455.html", "text": "Спазването на законовите критерии и прозрачността на цялата процедура по избора ще бъде най-доброто начало за мандата на следващия главен прокурор. Това заяви президентът Румен Радев на среща с представляващия Висшия съдебен съвет Боян Магдалинчев, която се състоя на „Дондуков“ 2.Държавният глава изтъкна, че междуинституционалният диалог на ангажираните страни в процедурата показва отговорно отношение към избора на следващия главен прокурор. „Консултациите, които инициирах, са в интерес на обществото, което е с изострена чувствителност към справедливостта в правораздаването. Не бива да има и сянка за задкулисие в процедурата по избора, защото това ще рефлектира върху доверието към прокуратурата в следващите седем години“, заяви Румен Радев.Сред темите на срещата днес бяха ходът на съдебната реформа, преструктурирането на съдебната карта, инстанционният контрол върху съдебните актове. Румен Радев и Боян Магдалинчев обсъдиха и изпълнението на част от препоръките на Европейската комисия и на Венецианската комисия.", "date": "2019.05.17", "title": "Радев подчерта важността на прозрачността при избора на главен прокурор"}
{"url": "https://offnews.bg/obshtestvo/pazete-se-ot-kurkuma-s-opasno-sadarzhanie-na-olovo-koiato-se-prodava-703457.html", "text": "При взета проба за лабораторен анализ за целите на официалния контрол Българската агенция по безопасност на храните (БАБХ) установи високо съдържание на олово в продукт „Куркума“ с произход Индия. БАБХ е предприела необходимите действия за забрана и изтегляне на наличните количества от пазара.Продуктът е разпространен от фирма „Булгар лук“ ООД до следните получатели:„А И К 2000 ООД“, „БГ ПАРТНЕРС“, „БИОСЕТ ООД“, „БОТАНИКЪЛ ЕУ ООД“, „ВЕСЕЛИНА ТРЕЙД – ЕООД“, „ВИТАЛ ООД“, „ДЕМИ - EЛЕНА АНДРЕЕВА 61 ООД“, „ДЕНИТО ООД“, „ДИОПТРА ЕООД“, „ДРОГА БГ ЕООД“, „ЕЛЕЙА ЕООД“,„ИДЕАЛ ПРОДУКТ ООД“, „КИС 2000 ЕООД“, „ЛИБОР КОМЕРС ООД“, „НАЙС-ОРИНДЖ ЕООД“, „ПВН ИНГРИДИЕНТС ООД“, „ПРИМА ФУУД АД“, „ТАЛАР ФУУДС ЕООД“, „ХЕБЪР ЕАД“, „ХЪРС КОМЕРС ЕОО“.Фирма „Биосет“ ООД е опаковала продукта в потребителски опаковки от 10 г, 200 г, 500 г и 1000 г с партиден номер L 1048.В тази връзка БАБХ предупреждава потребителите, закупили такива продукти, да не ги консумират и приканва, по възможност, да ги върнат на търговеца, от който са ги закупили.", "date": "2019.05.17", "title": "Пазете се от куркума с опасно съдържание на олово, която се продава"}
{"url": "https://offnews.bg/koloezdene/ispanetc-specheli-sedmia-etap-v-dzhiroto-valerio-konti-ostava-lider-703470.html", "text": "Състезаващият се за \"Astana\" Пейо Билбао бе най-бърс в седмия етап на колоездачната обиколка на Италия. Испанецът спечели 185-километровата отсечка от Васто до Акуила, спирайки хронометрите с време 4:06:27 часа.Билбао се откъсна от основната група на километрър и половина преди финала на последното изкачване. Тони Галопен от отбора на \"Ag2r-La Mondiale\" завърши втори. Французинът завърши с изоставане от 5 секунди. Трети завърши италианският колоездач на \"Bora–Hansgrohe\" Давиде Формоло със същия пасив.Върхът в генералното класиране остана непроменен, като Валерио Конти (Team Emirates) запази лидерската си позиция с общо време 29:29.34 часа. Италианецът има аванс от 1:32 минута пред втория Хосе Рохас от Испания.Осмият етап ще се проведе по 235-километровото равнинно трасе от Торторето Лидо до Пезаро. Състезанието започва в 14:15 часа българско време.", "date": "2019.05.17", "title": "Испанец спечели седмия етап в Джирото, Валерио Конти остава лидер"}
{"url": "https://offnews.bg/dw/na-vseki-8-minuti-tam-umira-po-edno-dete-703465.html", "text": "Дотук войната в Йемен е отнела живота на най-малко 7300 деца. Там на всеки 10 минути от болести умира по едно дете, а всеки ден загиват или биват осакатявани по 8 деца. Какво още трябва да се случи, за да реагира светът?\"Йемен е изпитание за нашата хуманност. А ние сме на път да не издържим този тест.\" При произнасянето на тези думи пред Съвета за сигурност на ООН (СС на ООН) настъпи тишина в залата. Изказването на генералната директорка на УНИЦЕФ Хенриета Фор сякаш изправи света, както и СС като негов задочен представител, на подсъдимата скамейка. Тя говори за позора в Йемен и за това, че цялата световна общественост просто изоставила тази страна и хората в нея. Фор е била там и с очите си е видяла какво са причинили на тази забравена страна петте години гражданска война:\"Видях един ридаещ баща, който неописуемата бедност беше поставила пред жесток избор: кого да остави да умре от глад - жена си или децата си\".Най-малко 7300 убити или осакатени децаТака ли трябва да изглежда нашата хуманност към другите, попита Фор присъстващите в залата, а въпросът ѝ остана да виси във въздуха. От началото на тази война са убити или осакатени 7300 деца. Толкова са според официалните данни, а действителният им брой несъмнено е много по-висок, твърди Фор.В раздираната от гражданска война страна и двете страни в конфликта - бунтовниците и армейските сили - блокират пътищата на хуманитарните помощи и спират помагачите. Всеки ден в Йемен загиват или биват осакатявани по осем деца. На всеки десет минути там умира по едно дете от болест, която е напълно лечима.По думите на Фор, тези деца умират, защото хората, които са в състояние да им помогнат, не могат да стигнат до тях. И така едно цяло поколение умира в Йемен. А заедно с него умира и съвестта на света, добавя тя: \"Изоставяйки тези деца, ние погазваме не само техните основни права - погазваме и хуманността.\"\"Трябва да спасим 15 милиона деца\"Това е една от малкото добри новини от Йемен: бунтовниците хути са напуснали позициите си в пристанищния град Ходейда - както беше договорено на преговорите в Стокхолм. Това наистина е малък напредък, който обаче изглежда незначителен на фона на огромното бедствие, което сега обрисува също и генералната директорка на УНИЦЕФ:\"Половината от децата под 5 години в Йемен, около 2,5 милиона души, са хронично недоразвити. 15 милиона йеменски деца очакват от нас да спасим живота им. Моля ви, нека им помогнем!\"Още една катастрофаИ сякаш на света не му стига тази най-голяма, причинена от други хора, хуманитарна катастрофа, зам.-генералният секретар на ООН по хуманитарните въпроси и координатор за спешната помощ Марк Лоукок предупреди за друго очертаващо се огромно бедствие: танкер, натоварен със суров петрол, може да се разцепи край Ходейда и 1,1 милиона барела от суровината могат да се излеят в Червено море.\"Това е четири пъти повече, отколкото нефтения разлив при катастрофата с „Exxon-Valdez\" преди 30 години.\"И още нещо много показателно каза американският представител в ООН - лично той се страхува, че по отношение на Йемен светът отдавна вече е претръпнал.", "date": "2019.05.17", "title": "На всеки 8 минути там умира по едно дете"}
{"url": "https://offnews.bg/obshtestvo/natcionalna-initciativa-edinenie-obsadi-krizata-v-balgaria-703464.html", "text": "При подчертан интерес в столицата се състоя среща-дискусия на Националната инициатива “Единение”. В проявата участваха изтъкнати български учени и представители на академичната общност, ръководители и членове на обществени организации и сдружения, а така също граждани с активна позиция за актуалните процеси в страната. В хода на дискусията бе изразена пълна подкрепа за необходимостта от постигане на единство на българската нация като единствена възможност за предоляване на изоставането ни в редица области на живота. Ораторите изтъкнаха специално пагубната роля на съществуващото разделение в обществото като резултат от социалния срив, проблемите в икономиката, образованието, здравеопазването, демографията, духовното развитие, съпроводени с отсъствието на така необходимия ни днес национален идеал. Повод за оживената дискусия на тема „Бъдещето на България чрез обединение на българската нация” дадоха със своите изказвания академиците Стефан Воденичаров и Георги Марков, председателят на Съюза на патриотичните сили „Защита” Йордан Величков, председателят на Съюза на офицерите и сержантите от запаса и резерва генерал Златан Стойков и други изтъкнати обществени дейци. На срещата бе избрано и ръководство на столичната организация на Националната инициатива „Единение”.", "date": "2019.05.17", "title": "Национална инициатива 'Единение' обсъди кризата в България"}
{"url": "https://offnews.bg/leka-atletika/balgarin-na-71-g-sas-svetoven-rekord-probiaga-711-kilometra-za-6-dni-703466.html", "text": "Ради Милев, 71-годишен бегач от Казанлък, постави нов световен рекорд в Унгария, където измина 711 километра само за 6 дни, предава бТВ.На ултрамаратона до езерото Балатон се събрали спортисти от 5 континента, където българинът е подобрил световния рекорд от преди 26 години в категория за над 70-годишни.Първите 48 часа той не е спрял да тича, дори не е спал. Милев коментира, че всеки ден ходи на фитнес в родния си град, където прави 3 серии по 1000 коремни преси, тича в парка и се разтяга у дома. Общо на ден прекарва поне 4 часа в упражнения.Ходи по състезания от 50 години насам. Бягал е преди 6 дни в Атина и 10 дни в Ню Йорк. Съпругата му Маргарита е изключително горда с него и го придружава по състезания, включително на това сега в Унгария.", "date": "2019.05.17", "title": "Българин на 71 г. със световен рекорд: пробяга 711 километра за 6 дни"}
{"url": "https://offnews.bg/analizi-i-komentari/es-iasno-opredelia-ofshornite-zoni-koi-sa-te-palen-spisak-703458.html", "text": "Искането на главния прокурор г-н С. Цацаров до ДАНС за предоставяне на свързаност от лица заемащи висши публични длъжности с офшорни компании има своята ясно определена правна и финансова рамка. Става въпрос за разкриване на средства и имущества, за които може да се предполага, че са придобити от политици и високопоставени длъжностни лица, в нарушение на данъчното законодателство на страната.Тук ключов е въпросът кои държави са третирани като офшорни зони от ЕС и са обект на ограничения и контрол от страна на европейското законодателство, което България трябва да спазва.Европейската Лига за Икономическо Сътрудничество има сред своите задачи да следи за ясното прилагане на нормите, в т.ч. правните, икономически и финансови изисквания на ЕС във всяка една от страните членки. В тази връзка правната рамка трябва да бъде много ясно зададена и оповестена.През 2017 г. ЕС в лицето на Съвета на министрите на финансите включва в официален списък 26 страни, които са обявени със статут на офшорни зони (Списъкът е приложен по-долу) Същевременно ЕС приема, че във връзка с въведените от редица страни нови изисквания за контрол на финансовите потоци срещу прането на пари и пр. този списък трябва да се редуцира.След 2017 г. в официалния списък на ЕС намалява, броя на офшорните зони е редуциран наполовина спрямо 2016 г.През 2018 г. финансовите министри на ЕС се съгласяват да извадят още 8 държави, (в т.ч. добилата известност Панама) от „черния списък“ на страните с офшорен статут спрямо изискванията на ЕС.Освен Панама от списъка са извадени също ОАЕ, Тунис, Макао, Гренада, Барбадос, Южна Корея и Монголия. Аргументът е според министрите на ЕС, че посочените страни са изразили официално съгласие да приемат стандартите на ЕС за данъчна прозрачност.В България страните осъществяващи офшорна дейност са посочени в приложение към Заповед No ЗМФ-1303/21.12.2016 г. на министъра на финансите. В утвърдения към този момент списък не са отразени последващите промени с изключените по-горе осем страни.Списък на офшорните зони:1. Антигуа и Барбуда2. Бруней Даруссалам3. Вирджинските острови (САЩ)4. Гренада5. Гуам остров (САЩ)6. Доминиканската република7. Кооперативна република Гаяна8. Лабуан9. Макао10. Нова Каледония11. Обединени арабски емирства12. Общността на Бахамските острови13. Оман14. Остров Рождество (Коледен остров) (брит.)15. Острови Кук (новозел.)16. Питкерн17. Република Вануату18. Република Либерия19. Република Малдиви20. Република Маршалски острови21. Република Палау22. Република Панама23. Република Фиджи24. Сарк25. Сейнт Лусия26. Хонг Конг (Китай)------------", "date": "2019.05.17", "title": "ЕС ясно определя офшорните зони. Кои са те?  Пълен списък"}
{"url": "https://offnews.bg/politika/nikolaj-nenchev-osiguri-iuristi-na-pchelarite-sled-kato-chu-pokartite-703467.html", "text": "Независимият кандидат за евродепутат Николай Ненчев посети град Кнежа, област Плевен. Той се срещна с местни земеделски производители и пчелари, с които обсъди стоящите пред тях проблеми.Качествените български продукти трудно намират място на българския пазар. От една страна, всички търсим качествените, български продукти, а от друга, производителите срещат много трудности, за да достигнат до българския пазар. Оказва се, че основна причина е бездушната и тежко корумпирана българска администрация. Законови разпоредби има, но те не се спазват и изпълняват.Николай Ненчев заяви: „Трябва да защитим правата и на производителите, и на потребителите. И едните, и другите са еднакво губещи! Това ще гарантира сигурност както за производителите така и за потребителите. Загубим ли производителите, губим поминъка и обричаме бъдещето си!“Търсейки надежда и подкрепа, хората питат: \"Как да намерим сили и смисъл, за да продължим с пчеларството? От години ставаме свидетели на много тревожен феномен – масово измиране на милиони пчелни семейства.През последните седмици това се разпространи като пожар в България и е учудващо, че не се вземат конкретни и работещи решения. В края на април имаше масово измиране на пчели именно в Плевенско заради опасни пестициди.Васил Маринов, един от потърпевшите, споделя какви са трудностите, пред които са изправени българските пчелари.“Лъжат ни, че използват едни препарати, а всъщност пръскат с други, които вредят на пчелите. Стига се дотам пчелите да умират, производството също. Обречени сме! Институциите действат срещу нас - или с бездействието си и некомпетентността си, или с това, че са корумпирани!”Друго семейство, посветило се на тази благородна професия – сем. Георгиеви, потомствени пчелари с двама прекрасни сина, се чувстват на границата на пълното отчаяние. Получават от фонд „Земеделие“ 25 000 лв. по програмата „Млад фермер“. След поредното пръскане с отровните препарати загубват 2/3 от кошерите. Глобени са да върнат 32 000 лв.Огорчен и разочарован от родината си, големият син загърбва всичко и търси по-добър живот в Англия. По-младият е още в България, но загубил надежда и перспектива, вече подготвя документи да напусне родния дом и страната си.Други пчелари разказват с огорчение, че в състояние на пълно отчаяние майка се хвърля пред селкостопанския самолет, който ще пръска с пестициди в района на техния пчелин, готова да пожертва себе си. Това е последният и отчаян опит на една българска майка да задържи децата си в родината. Безрезултатно!Николай Ненчев не се въздържа: „Стига вече гешефтарство! Безбожници и национални предатели! Тънете в забрава! Откраднахте 3,7 милиарда от КТБ и 4 милиарда заровихте в АЕЦ „Белене“, а загробвате българските производители и прогонвате децата ни! Като истински българин и родолюбец ще подкрепя и поощря българските производители и пчелари, а не китайските ментета!“Затова той веднага предприе следните действия:1. Предоставя трима юристи от БЗНС, които напълно безплатно и по всяко време да бъдат на разположение на засегнатите пчелари и производители.2. Настоява за среща към земеделския министър и отправя апел за предприемане на бързи, незабавни и адекватни действия за спасяването на бранша!", "date": "2019.05.17", "title": "Николай Ненчев осигури юристи на пчеларите, след като чу покъртителните им истории"}
{"url": "https://offnews.bg/112/nameriha-tialoto-na-martva-zhena-v-orlandovtci-703449.html", "text": "Трупът на жена на видима възраст около 30 години е намерен в софийския квартал \"Орландовци\", предава БНР.Полицията смята, че жената е умряла насилствено, тъй като е открита със завързани ръце. Тя е от ромски произход.Към момента няма заподозрян за извършеното престъпление.", "date": "2019.05.17", "title": "Намериха тялото на мъртва жена в 'Орландовци'"}
{"url": "https://offnews.bg/drugi/ivan-tomov-e-zaginal-na-slizane-ot-vrah-lhottce-703448.html", "text": "Алпинистът Иван Томов е загинал в Хималаите, докато е слизал от връх Лхотце, съобщава БНР. Вчера българинът изкачи осемхилядника заедно с рускинята Настя Рунова без помощта на кислород и шерпи.Двамата са се забавили при спускането и едва вечерта са достигнали Лагер 4, пише \"summitsweb.com\". От фирмата организатор \"Чатурс Трекс & Експедишънс\" изпратили шерпа от Лагер 3 към Лагер 4, който да ги посрещне.На сутринта Томов е развил мозъчен оток. Въпреки кислорода и поставения му дексаметазон е починал на слизане под лагер 4. Преди дни ураганни ветрове унищожиха палатката на българина и се наложи той да продължи с екипировка назаем.Припомняме, че пред \"Хоризонт\" той разказа, че не е успял да се излекува от кашлица, но ще рискува и ще направи опит.Името на Иван Томов стана популярно след изкачването на връх Манаслу, който е висок 8,156 метра през септември 2017 година. Три години по-рано заедно с легендата в българския алпинизъм Боян Петров стъпиха на високия 8,047 метра Броуд Пик.", "date": "2019.05.17", "title": "Иван Томов е загинал на слизане от връх Лхотце"}
{"url": "https://offnews.bg/politika/emil-mechikian-koalitcia-vyzhod-demokratciata-e-v-risk-i-tova-e-prob-703460.html", "text": "Това е коалиция на десни демократични партии, които настояват страната ни да бъде управлявана справедливо, модерно и с грижа за хората. Нещата са прости на пръв поглед, но в \"окупирана\" държава не са. У нас управлението е собственост на тесен кръг с мафиотски уклон, който обира данъкоплатците, еврофондовете и мечтите на хората. Инак за сега сме пет партии и няколко неправителствени организации, но сме готови да се разширяваме на практика и без егоизъм.А коя е листата на десницата? Тази на ГЕРБ? Тази на „ДА България“? Кой е десницата у нас? Ние не сме посегнали на хора с демократични убеждения, но сме безкомпромисни срещу хора с болшевишко мислене, които искат да приватизират властта, медиите, правосъдието. Демокрацията е в риск и това е проблем за цялата страна, а не просто за десницата. Ние не сме се събрали, за да решаваме лични проблеми. Аз съм предприемач и не се нуждая от политически протекции за да издържам семейството си. Излязъл съм на полето на обществената работа, защото смятам, че сме длъжни безапелационно да отвоюваме държавата си. Това е война и нямам илюзии, че някой ще ни спести удари.Всички избори слагат на кантара на обществото доверието и недоверието. Гражданите не искат повече да бъдат крадени нито през левия, нито през десния джоб. Те имат неистова нужда от честни хора. А срещу себе си имат машина, която по цял ден бълва, че всички са маскари, за да не отидат до урните. Хората намразиха партиите и политиката, защото не работят за тях, утре ще намразят и медиите, вдругиден бизнеса, после болниците, защото няма сестри... Не можем да живеем в омраза и лъжа. Отказвам да повярвам, че цяла България е пълна с маскари. Управляващите се опитват да ни убедят в това, за да си стоят и крадат до безкрай.Как да отгатна морала на властта? Една тераса е лоша, а друга не. Тази на Цветанов е срамна, а на Каракачанов - красива?! Как става това? Продават паспорти, но бранят България? От кого? България страда за това, че 2 милиона си тръгнаха, а не защото 6 сириеца живеят у нас. Оставката е морален акт, а аз не виждам морал у тези хора. Те са юнаци да влачат баби, но пиленца пред Главния прокурор. Защо да се радвам, че Борисов ще загуби, ако спечели Нинова? Каква е разликата между едните болшевики и другите? Спонсорите им са общи, моралът им също. Освен това оставките отдавна не са достатъчни…Първо директен достъп на гражданите до услугите на европейската администрация, а не правителствата на държавите да работят като \"филтър\" пред благата и правилата на съюза. Силна армия и свързани служби за сигурност на ЕС в рамките на НАТО, за да не изглеждаме като богата възрастна дама, която моли съседите да и монтират СОТ. ЕС като глобален играч, наравно с Китай и САЩ. Това засяга както енергийните потоци, така и системите за сигурност. Не може докато едни страни настояват Русия да не окупира чужди територии, Борисов да брои плажните хавлии на туристите. Утре така ще постъпят и с нас. Тоест по-солидарен ЕС, по-сигурен ЕС и по-достъпен за гражданите.------------", "date": "2019.05.17", "title": "Емил Мечикян, Коалиция ВЪЗХОД: Демокрацията е в риск и това е проблем за цялата страна, а не просто за десницата"}
{"url": "https://offnews.bg/kultura/silno-nachalo-v-kan-zombi-apokalipsis-moderni-kletnitci-karvavo-ot-703445.html", "text": "Тази година фестивалът в Кан е под знака на обновлението, което върви във всички посоки – от ремонти на помещения и промени в екипите до нов подход към програмирането. В Официалната селекция, Петнадесетдневката на режисьорите и Седмицата на критиката има цели 22 първи филма, сред които ще се избере носителят на най-престижното отличие за млад режисьор „Златната камера“. Всичко това говори за търсещ дух, далеч от успокоението и самодоволството.Дори за галата по откриването организаторите направиха рисков ход с избора на зомби-комедия. „Мъртвите не умират“ на култовия Джим Джармуш, едно от любимите деца на Кан, е зловещо-забавна история, „трагикомичен фарс“, черна комедия с всевъзможни намигвания към филми и жанрове. Цяло пиршество за киномана са и многото вътрешни закачки с герои от филмите на самия Джармуш – например героят на Адъм Драйвър се казва Петерсън... Една дума се повтаря натрапчиво през целия филм и тя е определяща за стила и визията на Джармуш – „странен“ (и синонимите ѝ – особен, необичаен, анормален и т.н). Филмът обаче отива далеч отвъд зомбитата, които изпълзяват от гробовете, изкривени и гърчави и тръгват да нападат хората.Българската публика не е особено фамилиаризирана със зомби-жанра и въобще с филмите на ужасите (мисля за добро, не ни стигат нашите си ужаси), но на Запад те имат солидни традиции. Джармуш признава, че се е вдъхновил от „Нощта на живите мъртви“ на майстора на постмодерния зомби-жанр Джордж А. Ромеро и още той е показал, че зомбитата не са вече Годзила и Франкенщайн, а „това сме ние“. „Те са продукт на системата, знак че социалният ред е разрушен. Зомбитата могат да се разглеждат като метафора, те се натоварени с метафори“ – обясни режисьорът на пресконференцията.Всъщност филмът говори за най-сериозните проблеми на света, но с интелектуална ирония и бодро отчаяние. Причината за нашествието на мрачните същества е екологична катастрофа, предизвикана от фракинг на полюсите (донесъл добри печалби), в следствие на което Земята сменя оста си. Денят не свършва, часовниците спират, телефоните са прекъснати, радио и телевизия работят несигурно, луната набъбва, котките изчезват, кравите бягат. Никой не обяснява какво става и тримата полицаи от тихото провинциално градче Сентървил трябва да се справят с положението. Но то става неудържимо... „Ще свърши зле“ си повтаря от самото начало ченгето на Адам Драйвър. Така и става, но режисьорът не спира да ни напомня, че това е просто кино, приятно-страшно. Даже в един момент ченгетата се питат как е по сценарий, кой го е чел и как по дяволите ще свърши... Режисьорът обаче здраво държи юздите и накрая изненадва всички. Няма да кажем как...Зомбита, но африкански, там са джинове, се явяват и в друг филм („Атлантик“), но за това по-късно... Явно се оформя тенденция. Или някаква мода?Не зомбита, а съвременни клетници виждаме в „Клетниците“, свободно вдъхновен от духа на романа на Юго. Става дума за хората от гетата в парижките предградия и по-специално Монфермей, където са ситуирани гаврошовците на Виктор Юго и където днес взривоопасно е струпана огромна човешка енергия, гняв и отчаяние. Филмът започва с документални кадри от всенародната радост от Световната купа по футбол и после брутално ни вкарва в свят, раздиран от противоречия, напрежения и различия - цвета на кожата, религията, класата... „Сякаш само футболът можеше да ни обедини“ – признава режисьорът.„Клетниците“ в голяма степен е автобчиографичен, а ценността му е в автентичния поглед. Режисьорът Ладж Ли е самоук, французин, по произход от Мали и страстта му от малък е да снима. „В този филм разказвам малко за живота си, за опита си, за този на моите близки... Всичко вътре е е базирано на преживявания: еуфорията от Световната купа, новото ченге в квартала, историята с дрона... В продължение на 5 години снимах всичко, което ставаше в квартала и най-вече ченгетата, правих им наблюдение... Исках да покажа цялото разнооблазие в живота на тези квартали... Това е моята снимачна площадка!“Ли започва с документални филми за квартала и прави филм за бунтовете от 2005 „365 дни в Клиши-Монфермей“, който снима буквално от прозореца си. „Снимах ден, два, седмица и така цяла година! Имах стотина часа суров материал, много журналисти искаха да купят кадрите, защото бях единствен с поглед отвътре. Реших че няма да продам и един кадър, а ще направя свой филм.“ После го качва свободно в Интернет.Израства като режисьор в колектива от съмешленици „Куртражме“, който пуска всичките си филми в мрежата. На същия принцип – една камера и пълна импровизация прави „365 дни в Мали“. Иска да опровергае медиите, които дават невярна картнина за живота там. Предлага филма на телевизиите, те искат промени и той го качва в Мрежата. С „Клетниците“ подходът му е същият – първо прави късометражен със заглавие „Клетниците“, номиниран за „Сезар“ и с награда от Клермон-Феран. После разширява и допълва исторята си и прави първия си игрален пълнометражен филм, стъписващо професионален. В първите 40 минути потапя зрителя в света на модерното гето, прави нещо като хроника, после влиза в екшъна. Но няма да намерите клишетата дрога, оръжие, рап-музика, сленг. Причината за напрежението и отчаянието, знаем, са безработицата и бедността. Но погледът на режисьора тук е абсолютно обективен. „Опитах се да бъда възможно най-справедлив“ – казва той и показва и полицаите, патрулиращи в предградието (където съжителстват 30 националности), и обитателите като жертви на една несправедлива система. А основната му цел е да покаже истинската, а не медийната картина, между които зее пропаст. „Как политиците могат да решат проблемите ни, когато не ни познават, не знаят как живеем, какви са нашите кодове?“- пита той. И призовава: „Много бих искал Президентът да види филма, ако това ще го накара да осъзнае реалностите в тази страна.“„Клетниците“ несъмнено провокира интерес и не само зрителски. Човечен и искрено ангажиран с общото живеене, с яростен ритъм, отлично споен актьорски екип и пулсиращо изображение от камера от ръка той стреля право в „Палмата“. „Дийпан“ на Жак Одиар, взел отличието през 2015, очерта профила на политическото кино с човешко лице. Тук обаче имаме нещо повече - погледът отвътре...Другият филм, който разбуни духовете, е бразилският „Бакурау“ на Клебер Мендонса Фильо и Жулиано Дорнелес. Дорнелес е художник в киното, който тук е в ролята и на сърежисьор. Действието се развива в близкото бъдеще, а мястото е митичният и сух бразилски сертон, любим декор на режисьорите от Синема ново от 60-те. След погребение на най-старата жена в селцето Бакурау, то мистериозно изчезва от картата. Хората страдат от сушата, от агитациите на безсрамни политици, близкият язовир е празен и им носят вода с водоноска. Не стига това, но започват и необясними убийства, които накрая прерастват в яростна касапница... Оказва се, че наоколо скита неидентифициран екип от убийци, свръхвъоръжени и тотално безмилостни. Те методично избиват невинни хора, които следят с дрон във вид на летяща чиния. Става ясно само, че са американци, предвождани от шеф с нацистко излъчване. За да оцелеят, местните са принудени да се защитават и безкомпромисно вземат инициативата в свои ръце. На помощ им идват героите и духът на традицията – един екстравагантен кангасейро от ерата на постинтернет. В съзнанието на зрителя неусетно се наслагват различни пластове от филмовата история, но това е модерна версия на бразилския Североизток, познат от класически произведения на литературата и филмите на Глаубер Роша, Руи Гера, Нелсон Перейра дос Сантос. Жанрът леко преминава от научна фатнтастика в уестърн, стилът е реалистичен, на моменти натуралистичен, показват се местни обичаи и ритуали, редом с тях новите технологии. Архаично и супермодерно се редуват в едно митологично време.Киноманите могат да открият много референции към историята на Бразилия – като американската доминация, „коронеризма“ (до 30-те местната власт е в ръцете на едри земевладелци, наричани „полковници“, които контролират всичко). Преплетени са много сюжетни линии и много жанрови клишета са преосмислени. „Либерасион“ определя „Бакурау“ като „брутална дистопия“ и филмът сякаш действително иска да ни внуши, че бъдещето е и наше настояще. Но той е също и отдаване на почит на бразилската културна традиция – с кангасейросите, глада, насилието, ужасяваща бедност на Североизтока и вечната битка за оцеляване. Той е и политическо послание – общността трябва да се защитава сама срещу чуждо нашествие и местните политици. Фремо беше казал, че селекцията тази година е „романтична и политическа“. В „Бакарау“ няма романтика, но пък има политика, поднесена необичайно и художествено. Използвани са американски анаморфотни обективи „Панавижън“ от 70-те години, които придават на изображението „индустриален вид, необичаен за бразилското кино“.Оптичните деформации на тези обективи американци, предвождани от шеф с вид и поведение на „нацист“, извикват спомен за едно добре познато кино – американското, но също така стоят някак чужди. „Бакурау“ е име на село, но също и име на нощна птица. Думата внушава идеята за нещо тайнствено, което се появява от тъмнината когато поиска. Точно като жителите на селото, справили се радикално със сполетялото ги зло. На откриването водещият церемонията Едуар Баер каза нещо, което обобщава духа на киното и фестивалите: „Киното - това е киносалонът, това е да сме заедно. Не е като да ядеш пици у дома пред Нетфликс“.", "date": "2019.05.17", "title": "Силно начало в Кан - зомби-апокалипсис, модерни клетници, кърваво оцеляване в бразилската пустош"}
{"url": "https://offnews.bg/temida/nishto-niama-da-izleze-ot-proverkite-na-tcatcarov-za-ofshorni-smetki-n-703442.html", "text": "Нищо по същество няма да произтече от искането на главния прокурор Сотир Цацаров ДАНС да предаде цялата налична информация за недекларирани офшорни сметки и компании на политици, както и техни имоти в чужбина. В това са убедени лидерите на ДСБ Атанас Атанасов и на Движение 21 Татяна Дончева, които днес коментираха темата пред БНР, след като на 15 май Цацаров отправи искането си до председателя на Държавна агенция \"Национална сигурност\".\"Офшорните зони са някъде зад граница, а ДАНС е институция, която по закон и правомощия работи на територията на България. Тя е контраразузнавателен орган и се грижи за вътрешната сигурност, така че не ѝ е основната работа да се занимава с офшорки - отбеляза Атанасов, според когото сегашната прокурорска активност прилича на \"заучено положение\". - Финансовото разузнаване е част от ДАНС, но то се занимава с банковите преводи основно от България навън, така че недоумявам защо тази задача е възложена само на ДАНС. Българските разузнавателни служби, които са две, Външно министерство и други институции би следвало да имат повече информация какво се случва зад граница.Обстоятелството, че задачата е възложена само на ДАНС ми показва, че от тази работа няма да произтече нищо и това е някакъв удар в публичното пространство.\"Цацаров, който \"превърна прокуратурата в придатък на изпълнителната власт\", \"най-много в последната седмица преди изборите да направи някаква услуга на управляващите, ако евентуално има информация за някой политически неудобен и тя изтече в медиите\", каза Атанасов.Той е убеден, че \"никаква ефективност не може да произтече от тази задача, която е възложена на ДАНС\". \"В какъв контекст започнаха да се ровят офшорните сметки? Какво значение ще има това за предстоящите избори - попита лидерът на Д21 Татяна Дончева. - Той  се подразни от инициативата на президента да го притеснява повече от половин година преди изтичане на мандата му, като му напомня, че мандатът изтича.\"Тя отбеляза, че ако прокуратурата наистина иска да разследва офшорни фирми на политици, би трябвало отдавна да се самосезира по разкритията на \"Досиетата от Панама\" (Panama Papers), осветлили имената на стотици хиляди офшорни фирми през 2016 г.\"Прокуратурата би трябвало да се е самосезирала по тази информация... Вместо това се наблюдават други процеси. В искането за офшорните сметки, не когато му е времето, ами сега, прозира малко дрънкане на оръжия от страна на главния прокурор върху различни политици. Корнелия Нинова и Елена Йончева повдигнаха темата с офшорните сметки малко на сляпо. Обикновено когато се иска да се извадят доказателства, предварително ги знаем. Тук не съм убедена, че става дума за знание на съдържанието\", каза Дончева.За нея по-достоверна изглежда версията седмица преди изборите за Европейски парламент \"да се замерят с компромати\", което \"не е сериозно\".\"Дали ще излезе нещо? Дали ще извадят някой политик, за когото се чува, че има офшорни сметки, и то с много големи размери. По-скоро не, докато е този главен прокурор, който е зависим от лицата, чиито офшорни сметки се спрягат, това не може да се случи\", каза Татяна Дончева.\"Съгласен съм с това, което казва Татяна - включи се Атанасов. - Има и доста публична информация, която изтече през годините в чужди медии. Никой не се заинтересува от това или направиха всичко необходимо да замажат тази информация. Съзирам в цялата тази история някакво раздразнение у господин Цацаров от това, което говорят политиците в публичното пространство.\"Сегашната инициатива на главния прокурор няма да промени мнението на хората за прокуратурата, даже негативните оценки може да станат още по-негативни, смятат двамата политици.\"Мнението за работата на прокуратурата се формира върху много фактори. Ако някой смята, че с такива елементарни действия ще промени общото впечатление, това няма как да стане, особено ако това се извършва в края на един мандат, когато никой към никого няма очаквания и президентът даже обяви, че започва консултации за новия главен прокурор. Това са абсолютно безсмислени неща\", каза Дончева.Според нея единственото, което може да се случи следващата седмица е \"компромат преди изборите\".\"Вижте общественото неодобрение към работата на прокуратурата! То е огромно. 7 години този човек нищо не свърши полезно. Отвсякъде се вижда, че не е самостоятелен при вземането на решението си.\"За независимата ни по закон прокуратура Атанасов добави:\"Известно е от години, че всяка сряда сутрин, в 9 ч., в кабинета на министър-председателя се събират шефовете на специалните служби и главният прокурор. Какво прави главният прокурор всяка сряда при главата на изпълнителната власт? Нали има разделение на властите? Прокуратурата е орган за законност, а Цацаров я превърна в специална служба. И какво очаквате да се появи от това?Хората очакват радикална промяна в институциите и нямат никакво доверие в досегашните. Нищо няма да произтече от тази история. Бих казал, че това е пиар с отрицателен знак\".", "date": "2019.05.17", "title": "Нищо няма да излезе от проверките на Цацаров за офшорни сметки на политици"}
{"url": "https://offnews.bg/futbol/ofitcialno-masimiliano-alegri-se-razdelia-s-iuventus-703462.html", "text": "Треньорът Масимилиано Алегри ще напусне Ювентус след края на сезона, съобщиха от официалния сайт на \"бианконерите\".Специалистът се присъедини към торинци от Милан през 2014 година и спечели титлата във всеки един от предните пет сезона. През настоящия обаче Юве не успя да преодолее Аякс в Шампионската лига с Кристиано Роналдо в състава си.Алегри спечели и първите четири купи на Италия след пристигането си в Юве, но липсата на успехи в евротурнирите доведе до очаквана раздяла.\"Треньорът и президентът Андреа Аниели ще дадат съвместна пресконференция утре, 18 май, от 14:00 часа на \"Алианц Стейдиъм\", се пише в краткото съобщение.", "date": "2019.05.17", "title": "Официално: Масимилиано Алегри се разделя с Ювентус"}
{"url": "https://offnews.bg/obshtestvo/targovski-registar-se-prevarna-v-kasichka-na-goranov-pishat-64-advoka-703435.html", "text": "Търговският регистър се е превърнал в касичка на финансовия министър Владислав Горанов, пишат 64 адвокати до националния омбудсман Мая Манолова и настояват за законодателни промени след консултации с гилдията. Манолова ще обсъди проблемите, с които се сблъскват адвокатите, на среща в понеделник с подписали отвореното писмо, съобщиха от пресцентъра на омбудсмана в отговор на запитване от OFFNews.Ето и текста на писмото:Писмото беше  от варненската адвокатка Стела Николова, а под него могат да се прочетат и имената на подписалите 64-има.", "date": "2019.05.17", "title": "Търговски регистър се превърна в касичка на Горанов, пишат 64 адвокати до Мая Манолова"}
{"url": "https://offnews.bg/obshtestvo/avariral-kamion-s-25-t-armatura-zatvori-ajtoskia-prohod-703440.html", "text": "Пътят между Айтос и село Ябълчево, в района на Айтоския прход, е затворен за движение от 14:15 ч днес, съобщи ОД МВР-Бургас.Причината е изтегляне на аварирал в канавката камион, превозващ 25 тона арматурно желязо.Проходът ще остане затворен до приключване на дейностите. МВР призовава водачите по възможност да отложат пътуванията си или да ги съобразят с въведената временна организация на движението. ", "date": "2019.05.17", "title": "Аварирал камион с 25 т арматура затвори Айтоския проход"}
{"url": "https://offnews.bg/dom/zlaten-vek-sgradata-za-koiato-vsichki-govoriat-703380.html", "text": "\"Златен век\" - амбициозният проект за 34-етажния небостъргач в София не спира да привлича вниманието към себе си. От заявката си да бъде най-емблематичното място в София, до новината за спирането на строежа му.Независимо от статута си в момента, \"Златен век\" продължава да бъде един смел проект, както в желанието си да бъде една добра придобивка за столицата, така и в стремежа да отстрани всички забележки, отправени от ДНСК.Отношението към \"Златен век\" остава противоречиво, но от чисто архитектурна гледна точка, сградата поставя високи стандарти и смели решения.В нея са заложени световно признати технологии за устойчивост и безопасност при сеизмични и ветрови въздействия - сградата е сертифицирана както по Европейски норми, така и по изискванията на специализирани нормативни документи на САЩ.Оборудвана е с най-високия клас противопожарни системи за известяване и евакуация, като говорители са поставени както в общите части, така и в антретата на отделните жилищни единици за максимална сигурност.Разделното събиране на отпадъци ще се извършва чрез изграден сметопровод и система за управление на намиращия се в сутеренното ниво накрайник на сметопровода, който ще насочва към различен контейнер според вида на посочения отпадък.„Златен век“ гарантира свеж, планински въздух в помещенията, като го филтрира от прах, полени и фини частици. Рекуператорната система използва температурата на отработения въздух от помещенията, за да затопли или охлади постъпващия свеж въздух, без двата потока да се смесват. По този начин се намалява драстично потреблението на енергия в цялата сграда.Интегрираните системи за вентилация и климатизация с рекуперация имат гъвкави температурни режими и повишават качеството на въздуха до желаните параметри на влажност и йонизиране.На последния етаж, на най-високата до момента сграда у нас, е предвидена платформата „view point“, която ще предоставя 360-градусова панорама към София.Ако, разбира се, строежът продължи.", "date": "2019.05.17", "title": "'Златен век' - сградата, за която всички говорят"}
{"url": "https://offnews.bg/politika/salvini-pokanil-nash-mareshki-da-praviat-goliam-miting-703438.html", "text": "Лидерът на ВОЛЯ и водач на листата „ВОЛЯ- Българските Родолюбци” Веселин Марешки заминава утре за Италия на работно посещение. Той ще приветства членовете и симпатизантите на партия ЛИГА на грандиозен митинг в Милано. Марешки пътува по покана на президента на ЛИГА и вицепремиер Матео Салвини, смятан за един от новите лидери на ЕС.В делегацията на ВОЛЯ са още Андон Дончев- кандидат за Европейския парламент, 17-ти в листата, Кръстина Таскова- заместник-председател на ПГ „ВОЛЯ –Българските родолюбци”, Полина Цанкова- заместник-председател на Комисията по външна политика в НС.", "date": "2019.05.17", "title": "Салвини поканил наш Марешки да правят голям митинг"}
{"url": "https://offnews.bg/politika/boriana-petkova-d21-balgarskite-grazhdani-iskat-ednakvo-zaplashtane-703450.html", "text": "Българските граждани искат еднакво заплащане за равен труд на едно и също работно място. Равните възможности и жизнения стандарт са сред ключовите приоритети за хората. Това стана ясно след поредицата от срещи, които кандидатът за евродепутат от „Движение 21“ Боряна Петкова проведе в София, Благоевград, Дупница и Кюстендил.„В разговорите си с хората представихме основните цели и задачи, които „Движение 21“ смята, че предстоят пред бъдещите представители на България в Европейския парламент. За българите обаче най-важно се оказа повишаването на жизнения стандарт и спирането на кражбите от еврофондовете. Хората все повече започват да се съмняват, че Европа работи за благоденствието на гражданите си. Ползите от икономическия растеж се концертират в ръцете на малцина, а социалните неравенства нарастват“, заяви Боряна Петкова.От „Движение 21“ се обявяват за развитие и укрепване на Обединена Европа. Основни приоритети за тях са увеличаване на правомощията на членовете на Европейския парламент и възможността им да имат законодателна инициатива, еднаквото заплащане за равен труд на едно и също работно място, използване на европейските фондове за подпомагане на местните икономики и реални инвестиции, както и равен достъп на българските фирми до свободния пазар.Политическата партия безусловно подкрепя създаването на европейска прокуратура. Единствено така чрез създаване на независима наднационална институция, която да разследва измамите България може да ограничи източването на средства от еврофондовете.От „Движение 21“ искат още и засилване на външната граница и инвестиции в изнесени пунктове и центрове извън територията на ЕС, където да се генерира повече сигурност.", "date": "2019.05.17", "title": "Боряна Петкова, Д21: Българските граждани искат еднакво заплащане за равен труд на едно и също работно място"}
{"url": "https://offnews.bg/futbol/stojcho-stoev-ludogoretc-shte-podhodi-otgovorno-kam-macha-s-levski-703436.html", "text": "Треньорът на Лудогорец Стойчо Стоев сподели, че разградчани няма да подценят мача срещу Левски. Двата тима ще се изправят един срещу дриг утер от 18:00 часа на \"Лудогорец Арена\".\"Отборът е в добро състояние. Футболистите тренират нормално. Здрави са. Това е най-важното. Труден мач ще е. В последните два двубоя Левски показва добра игра.Няма да е леко, тъй като се срещат два отбора, които искат да победят. В Лудогорец има достатъчно футболисти, които могат да заместят адекватно Вандерсон. Така, че да не се отрази неговата липса.Очакването, че ще е лесен мач е измамно. Това, че си победил в предните срещи не значи нищо. Всеки двубой е различен по стойност. Играе се в различно време. В никакъв случай няма да подценим сблъсъка.Отборите в България трудно ще се изненадаме, тъй като се познаваме доста добре. Вярвам, че моят отбор ще подходи отговорно към мача, за да се представим на ниво.Трудно ми е да прогнозирам колко решаващ ще бъде резултатът. Всеки мач до края на първенството ще е от изключително значение за нашия отбор. Сега сме фокусирани към Левски.Оставащите срещи до края не са леки и в тях аз не бих подходил с презумцията, че сме шампиони. Тепърва предстои да станем\", каза Стоев.", "date": "2019.05.17", "title": "Стойчо Стоев: Лудогорец ще подходи отговорно към мача с Левски"}
{"url": "https://offnews.bg/obshtestvo/dva-tramvaia-stavat-avtobusi-za-tri-dni-po-chast-ot-marshruta-si-703437.html", "text": "Ремонт на релсите на трамваи 20 и 22 ще промени графика на движение през следващите три дни – събота, неделя и понеделник, съобщи ЦГМ. Утре от 04:30 до 16:00 часа трамвайна линия № 20 ще се движи по маршрут от депо Искър до трамвайно ухо “Гео Милев”. След 16:00 часа маршрутът се възстановява до метростанция “Опълченска”. От 04:30 до 24:00 часа трамвайна линия № 22 да се движи по маршрут от ж.к. Красна поляна до площад “Паметник Левски”. Разкрива се временна автобусна линия № 20-ТМ. По линията на 22 от 04:30 до 24:00 часа също ще има временна автобусна линия с номер 22-ТМ. Трамвайният транспорт по линия 22 ще се движи от 04:30 часа в неделя до полунощ в понеделник по маршрут от ж.к. Красна поляна до трамвайно ухо “Гео Милев”. Мотрисите ще спират на всички съществуващи трамвайни спирки в променения участък от маршрута. В този интервал от време се разкрива временна линия № 22-ТМ с маршрут от автостанция Изток (начална спирка на автобусни линии № 90, 117 и 118) по ул. “Летоструй”, надясно по бул. “Ботевградско шосе” до гара Подуене, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция “Изток”. Автобусите ще спират на съществуващите автобусни спирки по маршрута и на трамвайната спирки с код 1821 “Ул. Алеко Константинов” на бул. “Мадрид” в посока театър София.", "date": "2019.05.17", "title": "Два трамвая стават автобуси за три дни по част от маршрута си"}
{"url": "https://offnews.bg/ikonomika/shpalir-pred-borisov-poveche-ot-bate-bojko-nikoj-ne-pravi-703441.html", "text": "Премиерът Бойко Борисов се отърка в безпределната народна любов по време на инспекцията на  строителството на магистрала \"Хемус\" край Ябланица.На мястото на бъдещия асфалт, който политикът от Банкя твърди, че щял да ни вдигне БВП-то с цели 10 процента, го чакаше шпалир от 10-20 фенове и фенки, през който премиерът премина под бурни, спонтанни и никак неорганизирани предварително възгласи \"Бойко, Бойко\". А лидерът на ГЕРБ и актуалното правителство великодушно разпореди да спрат с думите:Спряха веднага.Заедно с Борисов бяха още вицепремиерът Томислав Дончев, министърът на финансите Владислав Горанов и зам.-министърът на регионалното развитие Николай Нанков.За най-върлите си поддръжници още от сутринта премиерът загря със своеобразно фейсбук риалити шоу. Той шерна лайв видео как кара сам автомобил \"Тойота\" към мястото на събитието.А след това съобщи и благата вест на чакащите го журналисти и други следовници: Строителството на магистрала \"Хемус\" ще приключи поне година по-рано от предвиденото.Досега Бойкоборисовите твърдения бяха, че качественият асфалт между столицата и Варна ще е факт през 2024 г.А зам.-министър Нанков дори смело допусна, че магистралата може да бъде завършена и през 2022 г. Премиерът обясни, че намаляването на срока за изграждането на \"Хемус\" се дължи на приетите на второ четене в парламента промени в Закона за държавната собственост. Те предвиждат при процедурата за бързо отчуждаване на частни имоти съдът да може в закрито заседание да допуска предварително отчуждаване в седемдневен срок от искането на отчуждаващия орган, ако се налага да се защитят особено важни държавни и или обществени интереси.\"Две години ни бавеха отчуждаванията, защото навремето така са направили, знаете как са раздадени земеделските земи. Обжалват с години и нищо не може да се случи\", обясни Борисов защо се е бавил строежът на магистралата досега.И се зарече, че каквото и да отсъди съдът, правителството ще плати обезщетението за земята, за да не спират строителните дейности.След визитата на Борисов се чу възглас: \"Повече от Бате Бойко никой не прави\", а учителката на Владислав Горанов похвали ГЕРБ, че били сторили страшно много за образованието в България.", "date": "2019.05.17", "title": "Шпалир пред Борисов: Повече от Бате Бойко никой не прави!"}
{"url": "https://offnews.bg/politika/ninova-varhovenstvoto-na-zakona-i-svobodata-sa-nadpartien-vapros-703426.html", "text": "Тук сме различни хора, с различни професии и различни убеждения, но имаме една цел – да гарантираме основна ценност на правовата държава и Конституцията – свободата на избора. Това заяви лидерът на БСП по време на подписване на Меморандум за честни избори с 20 политически партии и неправителствени организации.„Върховенството на закона изисква защита и гаранция от много хора – нека то да е в основата на нашите действия във връзка с изборния процес”, призова Нинова. „Това е надпартиен въпрос и е основна ценност на българското общество, независимо от различни партийни убеждения”, каза още тя.Нинова подчерта, че с възможностите за застъпници, наблюдатели и обмен на информация, както и сигнали за нарушения на закона в изборния ден, ще се създаде широка мрежа, с която ще бъде гарантирано спокойствието на българските граждани – че са защитени и свободни да изразят волята си. „Нека бъдем безкомпромисни към всеки натиск, който се упражнява върху тях. За никого не е тайна, че някои хора се страхуват да излязат и да изразят волята си свободно. Искам да ги призова – бъдете спокойни и свободни, излезте, гласувайте и изразете волята си. Тези избори са ключови за бъдещето на Европа и на България и на всеки един от вас. Вярвам, че с общи усилия ще се поздравим с победа на 26 май”, заключи Нинова.", "date": "2019.05.17", "title": "Нинова: Върховенството на закона и свободата са надпартиен въпрос"}
{"url": "https://offnews.bg/politika/kralev-protiv-proekta-za-pup-na-borisovata-prechi-da-se-stroi-nov-sta-703428.html", "text": "Министърът на спорта Красен Кралев ще прати в съда проекта за ПУП на Борисовата градина, ако възраженията му за собствеността и бъдещето на стадионите в парка не се приемат. В  са допуснати доста неточности в Плана за регулация относно урегулираните поземлени имоти. Имоти, които са държавна собственост, са включени в съсобственост с други имоти, без за това да е дадено съгласие, смесва се частна и държавна собственост. Не е решен и транспортният достъп до имотите и прилежащата инфраструктура, обяснява Кралев, цитиран от пресцентъра на министерството.“Този план е изготвен, без да се съгласува с Министерство на младежта и спорта (ММС). Ще заявим нашите възражения пред Национална агенция по градоустройство. Ако не се приемат, планът ще бъде обжалван пред Софийски административен съд, след това пред Върховния административен съд, защото има сериозно разминаване между нашите планове за развитие на спортната инфраструктура в Борисовата градина и това, което този план предлага”, заяви спортният министър.Той подчерта, че планът е трябвало да бъде съгласуван с ММС преди да се направи, защото Министерството е един от най-големите собственици на имоти в Борисовата градинa. Под ръководството на ММС в парка са Националният стадион \"Васил Левски\", стадион \"Българска армия\", тенис зала \"София\", столичен колодрум \"Сердика\", бившия стадион \"Юнак\" и тенис комплекс \"Академик\". За нито един от тези имоти Планът за регулация не е отредил самостоятелни урегулирани поземлени имоти. Ако бъдат обособени такива, ще може да се дадат и конкретни параметри за застрояване, съобразени с необходимостта за развитието на спортната ни база, посочват от министерството. Кралев допълни, че ако не се построят нови съоръжения, скоро съществуващите в момента няма да бъдат годни за провеждане на спортни събития.  ММС подкрепя проекта за нов модерен стадион на територията на стадион “Българска армия”, но при тези параметри на устройствения план този проект не може да бъде реализиран. Същото се отнася и за стадион “Юнак” и колодрум “Сердика”. “Много сериозна дискусия трябва да се проведе за спортните съоръжения в Борисовата градина. Потребностите на София са големи и не трябва да се ограничава реконструкцията на сега съществуващите съоръжения”, категоричен бе спортният министър. Красен Кралев изрази убеденост, че архитектите ще се съобразят с предложенията на ММС, защото спортните обекти в София са от национално значение и се ползват от български граждани от цялата страна.Относно това, че Националния стадион “Васил Левски” създава затруднения с движението в центъра на София, Красен Кралев коментира, че изграждането на нов национален стадион е част от програмата за кандидатурата ни за Европейското и за Световното първенство по футбол. По думите му, разговорите със Столична община за локацията на новото съоръжение все още продължават.", "date": "2019.05.17", "title": "Кралев против проекта за ПУП на Борисовата, пречи да се строи нов стадион на ЦСКА"}
{"url": "https://offnews.bg/obshtestvo/biser-petkov-debatat-za-politikite-za-detcata-shte-prodalzhi-sled-ka-703425.html", "text": "Дискусията около Националната стратегия за детето беше опорочена и дебатът за политики за децата ще продължи, след като се успокоят страстите. Това коментира министърът на труда и социалната политика Бисер Петков пред журналисти в Народното събрание. \"Проектът Национална стратегия е оттеглен за преработка и това на практика стана преди две седмици на 25 април, когато това беше официално обявено. Така че след като се успокоят страстите, надявам се, че ще има съответно волята, готовността на различните институции, на представителите на гражданско общество, да се води дебатът за бъдещето на политиките на децата и семейството в нашата държава\", заяви той.Според Петков широката обществена реакция срещу Стратегията е довела до еволюция в преценката и виждането на изготвилите я служители. \"Явно нашата преценка, нашето виждане, след като станахме свидетели на такъв мащабен протест и съпротива в социалните мрежи, налага този проект да бъде преработен, да бъде преоценен. И в тази посока съм сигурен, че ще търсим национално съгласие по национален въпрос, какъвто е въпросът за децата в семейството\", допълни Петков. Той още коментира, че Министерството полага усилия да задържи децата при биологичните им родители и инициира мерки в тази посока. Петков допълни, че преди 2 месеца е било предложено увеличение на помощта за семействата с цел превенция на изоставяне на деца, но поради липса на средства, предложението не е било осъществено.\"В момента е до 5 пъти размера на гарантирания минимален доход, в първоначалния текст на наредбата беше предложено увеличаване на 10. Нашето убеждение в Министерството е, че трябва в по-голяма степен да се подкрепят семействата за това да могат сами да осъществяват грижите за деца и основанието бедност на семейството за това, че те изоставят децата си, да бъде преборено\", заяви още Петков.Той коментира, че се надява усилията в тази посока да доведат до по-добър баланс между приемната грижа и подкрепата за семействата, които искат да запазят и да продължат да се грижат за децата си. ", "date": "2019.05.17", "title": "Бисер Петков: Дебатът за политиките за децата ще продължи, след като се успокоят страстите"}
{"url": "https://offnews.bg/obshtestvo/antikoruptcionnata-komisia-poiska-da-vzeme-13-mln-lv-ot-emilian-gebr-703461.html", "text": "Антикорупционната комисия е внесла иск в Coфийcĸия гpaдcĸи cъд за отнемане на имущество за 13 милиона лева от оръжейния търговец Eмилиян Гeбpeв и cинa мy Xpиcтo, предава БНР.Вече има образувано дело.От КПКОНПИ искат да конфискуват имоти и банкови авоари, което е знак, че в подадените от Гебреви декларации е имало несъответствия, открити след проверка.", "date": "2019.05.17", "title": "Антикорупционната комисия поиска да вземе 13 млн. лв. от Емилиян Гебрев"}
{"url": "https://offnews.bg/112/vatreshniat-ministar-niama-danni-izdirvaniat-v-kostenetc-da-e-napusna-703427.html", "text": "Има преместени хора, предприети са мерки за тяхната защита, съобщи вътрешният министър Младен Маринов във връзка с убийствата в Костенец.Става дума за хора, за които има основание да се смята, че са застрашени евентуално от страна на издирвания Стоян Зайков - имали са конфликти, някои са роднини от страна на убитата.Маринов не даде информация дали има категорично установена връзка между двете убийства в Костенец:\"Не искам да давам информация, която не е потвърдена и категорично доказана. В тази ситуация разбирам нуждата от информация, но понякога тя стига до лицето, което издирваме и може да навреди на издирването, като в същото време и да внесе смут и неяснота, паника, заради невярна информация\".Екип от психолози правят психопрофил на издирвания Стоян Зайков.Проверява се възможността Зайков да е напуснал Костенец, района. Още при първото убийство той е обявен за общодържавно издирване, всички гранични пунктове са предупредени, в готовност са, до този момент няма данни Зайков да е напуснал страната, твърди вътрешният министър.42-годишният съсед и роднина на Зайков, който беше намерен убит в сряда, не е допуснал екип на полицията в дома си за проверка.Докладваха ми, че са разговаряли с втората жертва, той е казал, че в дома му няма никой и ще провери сам, в деня са проверявани само селскостопански постройки около дома му, каза Младен Маринов.", "date": "2019.05.17", "title": "Вътрешният министър: Няма данни издирваният в Костенец да е напуснал страната"}
{"url": "https://offnews.bg/obshtestvo/klimatitcite-shte-se-mahat-samo-ot-fasadite-na-sgradi-pametnitci-na-ku-703430.html", "text": "Направление “Архитектура и градоустройство” на Столична община предлага за обсъждане стандарт, който да определя местата на климатиците на сградите в различните зони на града, съобщи Столична община. Местата на монтажа им и поставянето на специални решетки пред тях имат за цел да уеднаквят визията на фасадите. Предлага се премахване на климатиците единствено от сгради-паметници на културата.Системата от стандарти ще обхване различни елементи на градския дизайн на сгради, улици, пешеходни и зелени пространства. Системата от стандарти за елементи на градския дизайн ще се въвежда поетапно като част от Наредбата за градската среда, която е публикувана на сайта на НАГ за обществено обсъждане. Като пилотен проект до момента са изработени стандарти за фасадите по ул. “Граф Игнатиев”, ул. “Шести септември” и ул. “Шишман”, които ще бъдат обсъдени с гражданите.", "date": "2019.05.17", "title": "Климатиците ще се махат само от фасадите на сгради-паметници на културата в София"}
{"url": "https://offnews.bg/futbol/treniorat-na-levski-igrachite-prieha-normalno-novinata-za-hubchev-po-703434.html", "text": "Треньорът на Левски Георги Тодоров заяви на пресконференция преди срещата на тима с Лудогорец, че футболистите на \"сините\" са приели нормално новината за назначаването на Петър Хубчев като наставник на 26-кратните шампиони.\"Не бих казал, че има някакви сериозни проблеми, но се получиха някои леки контузии на двама човека. Като се има предвид и края на сезона, ще има промени. Определено е проблем, когато основни хора си изкарват картони.Искам да честитя поста на Петър Хубчев и да му пожелая успех. С него сме приятели от доста години. Новината се прие нормално от футболистите. Аз трябва да създам условията, за да може играчите да играят добре, а Хубчев да си направи анализите.Надявам се резултатите при него да са добри. Наистина се надявам Хубчев да успее. Излизаме с настройка за победа. Лудогорец дълги години бе хегемон, но сега не е така. Имаме възможност да търсим успех.Радвам се за Станислав Иванов. Дано оправдае доверието на Красимир Балъков\", каза Тодоров.", "date": "2019.05.17", "title": "Треньорът на Левски: Играчите приеха нормално новината за Хубчев, пожелавам му успех"}
{"url": "https://offnews.bg/politika/radan-kanev-na-borisov-mu-se-iska-da-e-kato-orban-no-niama-kachestva-703419.html", "text": "Водачът на листата на „Демократична България“ – Радан Кънев и съпредседателят на обединението Христо Иванов, представиха вижданията си за политиката в България и Европа по време на лидерското си участие в сутрешния блок на бТВ.Номинацията на Радан Кънев за водач на листата, г-н Иванов коментира като:Радан Кънев потвърди, че процесът на създаване и консолидиране на политическото обединение е естествената необходимост на демократичната общност, за демократите и гражданите, които искат промяна.На въпроса – какъв е вашият профил, съпредседателят на Демократична България обясни:Радан Кънев допълни:На въпрос дали трябва непременно да отпадне европейският механизъм за сътрудничество и проверка двамата представители на обединението поясниха, че неговото запазване е необходимо докато България не постигне целите, заложени в този механизъм. Христо Иванов беше категоричен, че това е работещо правосъдие, гарантиращо законност и справедливост за всички български граждани и никога не може да бъде разглеждано като предаване на националната кауза, а тъкмо обратното.Относно България в Шенген и Еврозоната, водачът на листата Кънев коментира, че са налице два ключови проблема - единият е при нас, другият е в Западна Европа и европейските националисти. По думите му въпросът трябва да бъде зададен към българските националисти, които очевидно са против влизането на България и българския бизнес в шенгенското пространство.Последните оставки и рокадите в политиката, Христо Иванов, определи като невъзможността на ГЕРБ да управлява.Радан Кънев от своя страна подчерта, че справянето с корупцията и изграждането на обща европейска прокуратура и правосъдието са безспорни приоритети и в Европейския парламент.Относно контрола на евросредствата и ролята на европейските представители и европейската прокуратура за справянето с „къщи за тъщи“ и кражбата на средства по различните европейски програми, двамата политици бяха единодушни, че имаме нужда от силна европейска прокуратура.Темите, свързани с отношението на Европа към Русия и енергийните проекти, Радан Кънев коментира така:По темата за европейските политически семейства, Радан Кънев подчерта, че като евродепутат ще бъде част от широкото мнозинство в групата на ЕНП – хора демократи, които поставят свободата и върховенството на закона над всичко.Относно ролята на ГЕРБ в ЕНП, Кънев бе категоричен, че на Борисов много му се иска да е като Орбан, но няма личностните качества.Относно Апартаментгейт, Христо Иванов подчерта, че постепенно българските демократи, включително тези, които са гласували за ГЕРБ, започват да търсят алтернатива и няма да я открият в БСП. Този пинг-понг на редуване на новото и старото БКП, между Нинова и Борисов, не може да продължи. Трябва реална трета алтернатива, която е способна да налага реформи, да прокарва реформи и да отстоява модернизацията. Борисов показа, че не може да прокара и едно решение, единственото което го интересува е да участва в пазарлъка за нов главен прокурор, за да си гарантира безнаказаност. Но нека е ясно, че сега гражданите имат реална алтернатива в дясно и център и тя се нарича Демократична България.“В заключение водачът на листата Кънев напомни, че всички важни въпроси, свързани с качеството на живот и здравето на децата ни, се отлагат през последните десет години. „Децата ни кашлят от септември до май, а ние строим завод за боклуци, за да усвоят някакви депесари милиони. А парите от ЕС, предназначени за чист въздух, не се използват, защото мерките за това са болезнени и означават край на „дървената мафия“. Всички говорим и за престъпността и крайната бедност в ромските махали, но политическите мошеници, и от ДПС, и от националистите, предизвикват нарочни сблъсъци, за да могат да се хранят от нагнетеното напрежение. А какво е решението? Образование.“ И запита риторично: „А къде е образованието?“. ", "date": "2019.05.17", "title": "Радан Кънев: На Борисов му се иска да е като Орбан, но няма качества"}
{"url": "https://offnews.bg/temida/zam-glavniat-prokuror-svarzan-chrez-zhena-si-s-biznesa-na-vaklin-zar-703431.html", "text": "Заместник главният прокурор Иван Гешев се оказва свързан чрез жена си с фирми около бизнесмена и строителен предприемач Александър Ваклин, по чийто сигнал за искан подкуп бе осъдена кметицата на район \"Младост\" Десислава Иванчева.Разследване на сайта  доказва, че жената, с която Гешев живее на семейни начала - Детелина Ханчева, е имала обща фирма с човек на име Марио Кръковски, който от своя страна има общ бизнес с Ваклин. Строителният предприемач е основният свидетел по делото \"Иванчева\", за което съдията присъди 20 години затвор на отстранената кметица.\"Жената до Гешев е съдружник с ортака на Ваклин\", написа Frognews.Сайтът посочва, че Детелина Ханчева е съдружник във фирма „ОТЕА“ ООД с дружеството „М консулт 95“ ЕООД, управлявано от Марио Кръковски. Кръковски, на свой ред, има различни бизнес връзки с Александър Ваклин. В същото време, „М консулт 95“ притежава бизнес парк „Илинден“, който се намира на ул. „Генерал Столетов“ № 11. В него се помещават и всички фирми на Ваклин и Кръковски.Миналия април \"МС Консулт 2004\" е прехвърлена на трето лице.Детелина Ханчева, освен че е съдружник с Кръковски, е купила и имоти от фирма, свързана с него - \"МС Консулт 2010\". Става въпрос за апартамент и гараж в столичния квартал \"Зона Б-17\". Сделката е от 2014 г.Отговорът на Гешев: Няма да коментирам лични въпросиВ коментар за  по темата Иван Гешев казва, че няма да коментира лични въпроси. Така той нито потвърждава, нито отрича информацията по същество. Вместо това заместник главният прокурор отговаря:На въпрос дали това е атака срещу него преди избора на нов главен прокурор като евентуален кандидат за поста, той отговаря:", "date": "2019.05.17", "title": "Зам. главният прокурор свързан чрез жена си с бизнеса на Ваклин, заради който тръгна делото 'Иванчева'"}
{"url": "https://offnews.bg/tenis/bivsh-trenior-na-grigor-dimitrov-si-pripomni-vremeto-s-balgarina-703429.html", "text": "Бившият треньор на най-добрата ни ракета Григор Димитров, Франко Давин даде интервю за Луиджи Гато от Tennis World USА, в което говори за българина, предаде БНР.„Григор е страхотен атлет и тенисист и изключителен талант. Мисля, че сгреших, променяйки бекхенда му по средата на 2016 година, но бяхме длъжни да го направим. Личеше си още на следващия ден колко добре удря топката\" припомня Давин, който в момента работи с италианеца Фабио Фонини.„Опитвах се да го убедя, че резултатите ще дойдат и не трябва да обръща внимание на ранглистата. Определено не му беше лесно. След това през 2017 година той беше неудържим“, продължи аржентинецът.Той не подмина и непрестанните сравнения с Роджър Федерер и направи прогноза относно това, което очаква Димитров в тениса.„Когато те сравняват с Федерер или Надал няма как да не ти се отрази. При Григор не е по-различно. До момента е спечелил финалите на АТР и титла от Мастърс 1000. Той не е като Федерер нито някога ще бъде, но до момента кариерата му е страхотна, а и има още години пред него, в които да играе“, завърши бившият треньор на българина, цитиран от \"24 часа\".Тази вечер Григор Димитров ще научи първия си съперник в квалификациите за АТР 250 турнира на червени кортове в Женева. Мачовете в Швейцария започват утре от 11 часа.", "date": "2019.05.17", "title": "Бивш треньор на Григор Димитров си припомни времето с българина"}
{"url": "https://offnews.bg/politika/nastimir-ananiev-volt-izborat-ne-e-samo-izmezhdu-bliznatcite-gerb-703420.html", "text": "\"Големите партии се крият от дебатите за бъдещето на Европа! Те искат подкрепата и гласовете на хората, а в същото време се страхуват от грешки и не смеят да разяснят визиите си бъдещето на ЕС и България.\" Това заяви водачът на \" – Настимир Ананиев, в телевизионен дебат.„Трите големи национални телевизии не дават ефирно време на новите формации. По този начин принуждават гражданите да избират само между статуквото и „близнаците“ - ГЕРБ и БСП. Много е смущаващо и как националистическите формации влизат в ролята на опозиция, въпреки че над две години са в управлението. Чрез този си ход явно опитват да прикрият провала в политиките си. Нека хората не забравят, че преди парламентарните избори обещаха минимална пенсия от 300 лв., а впоследствие забравиха за най-уязвимата група от обществото – пенсионерите“, заяви Ананиев.Той коментира и злоупотребите с парите от Европейския съюз. По думите му трябва да променим управлението на цялата страна. По този начин ще има строг контрол на средствата, ще се търси лична отговорност и гражданите ще усетят ползите от членството ни в най-престижния съюз в историята.„Хората са бедни заради корупция и заради лошото управление на публичния ресурс. След 12 години членство в ЕС хората не се усещат равни на останалите народи, защото стандартът на живот е много по-нисък. От \"Волт\" искаме да променим точно това. Да постигнем европейски доходи, европейско самочувствие, европейско здравеопазване, както и съживяване на семейния и микро бизнес, който да генерира хиляди работни места и да стане гръбнак на една силна европейска икономика. Тези неща ще повишат стандарта на живот и на българите няма да им се налага да напускат собствената си държава. Освен това трябва да измислим механизми, чрез които да върнем заминалите в България, защото те са също ценен капитал за страната“, посочи лидерът на \"Волт\" Настимир Ананиев.Според него българите не знаят кой ги представлява в Европейския парламент. За съжаление, депутатите там не защитават интереса ни по най-добрия начин. Показва го и пропускането на пакета „Мобилност“, който е подминат още в началото дори от еврокомисаря ни. Впоследствие депутатите направиха редица пропуски и се стигна до комични ситуации, при които се оправдаваха със закъснения на полети. Освен това загубихме подкрепата на съюзници като Чехия и Унгария, които можеха да наклонят везните в битката за българските превозвачи, каза Ананиев.Водачът на листата на \"Волт\" смята, че Европа е в лидерска криза. По думите му не може Жан-Клод Юнкер да предлага цели 5 варианта за бъдещето на съюза. Партия \"Волт\" е за реформи, които да направят ЕС глобален лидер, който е равен на САЩ и Китай.„Брекзит разклати Европейския съюз, но ние категорично вярваме във федерализма, заяви Ананиев. - Силна и федерална Европа ще направи живота на всеки български гражданин по-добър.\"", "date": "2019.05.17", "title": "Настимир Ананиев, Волт: Изборът не е само измежду 'близнаците' ГЕРБ и БСП"}
{"url": "https://offnews.bg/futbol/otkriha-parvia-stadion-za-svetovnoto-v-katar-prez-2022-703423.html", "text": "В Катар официално бе открит първият от общо седем стадиона за световното първенство по футбол, което ще се проведе в страната през 2022 година.40-хилядният \"Ал-Джануб\", който прие финала за Купата на Емира между Ал Сад и Ал Духаил, бе изпълнен до краен предел. С трофея се поздравиха играчите на Ал Духаил, които спечелиха с 4:1. Самият двубой се проведе при температура от 19 градуса по Целзий, което беше с 10 повече в сравнение с температурата извън стадиона.\"Ал-Джануб\" всъщност трябваше да носи името \"Ал-Вакра\", но катарският емир Шейх Тамим бин Хамад ал-Тани съобщи в социалната мрежа Туитър преди началото на срещата, че името е сменено.\"Ал-Джануб\" е стадион с пълна охладителна система и е първото от седемте съоръжения, изградени специално за световното първенство след 3 години.", "date": "2019.05.17", "title": "Откриха първия стадион за Световното в Катар през 2022"}
{"url": "https://offnews.bg/analizi-i-komentari/barometar-balgaria-chetiri-partii-vlizat-v-ep-36-4-shte-reshavat-v-703424.html", "text": "Четири партиите влизат със сигурност в следващия европарламент - това са ГЕРБ, БСП, ДПС и ВМРО. 33,8% от хората заявяват, че със сигурност ще гласуват, 36,5% се колебаят, а 29,7% категорично няма да гласуват, показват данните от проучване на \"Барометър България\", проведено от 10 до 15 май (характеристиките на изследването в края на статията). Изборите в края на май по всяка вероятност няма да променят тенденцията за ниска избирателна активност, но делът на колебаещите се дали да го направят е относително висок – 36,5%, като решението им има потенциал да повлияе на резултатите в полза на една или друга политическа сила. Сред тези, които твърдо са решили да гласуват, за ГЕРБ ще пуснат бюлетина 31,9%, а за БСП - 31,2 на сто. За ВМРО с водач на листата Ангел Джамбазки – 7% към момента заявяват твърдо намерение да гласуват за кандидатурата на воеводите. ДПС получават подкрепа от 8,8%, но трябва да се има предвид че резултатът им на изборите е трудно прогнозируем с точност поради спецификата на традиционния им електорат и вътрешните процеси, протичащи в движението, коментират от Барометър България. Останалите формации към момента остават под прага за излъчване на представител в Европейския парламент, като се наблюдава значим дял избиратели, които все още се колебаят дали да отидат до урните и за кого да дадат вота си, ако го сторят. В случай, че все пак решите да гласувате за кого сте склонни да дадете гласа си?*ГЕРБ биха могли да мобилизират 14,3% от колебаещите се избиратели и да подобрят резултата си. ВМРО имат потенциал да привлече допълнително 21,4% от тези, които все още не са взели решение. В случая значение има фактът, че Ангел Джамбазки като водач на листа печели одобрение и привлича гласове и извън тясно партийния електорат, както и че след решението на партиите от ОП да се явят самостоятелно на избори част от симпатизиращите на коалицията като единна формация могат да насочат гласовете си към ВМРО.БСП много трудно поне на този етап и за тези избори ще разширят значително подкрепата си извън традиционните си гласоподаватели, но все пак биха могли да привлекат вота на част от колебаещите се с леви убеждения - 8% от колебаещите се, в конкуренция с „Коалиция за България“ (АБВ). Има и значителен дял колебаещи се, които не изявяват склонност да гласуват за конкретна листа към момента, но все пак съществува вероятност да отидат до урните, като вотът им ще бъде решен в последния момент – това са 36,4% от колебаещите се. *Посочените резултати са само за отговорилите с „Колебая се“ на Въпрос 1.ХАРАКТЕРИСТИКИ НА ИЗСЛЕДВАНЕТОПериод на провеждане на изследването: 10-15.05.2019 г. Методология: Количествено проучванеПредставителност: населението на България с избирателни праваОбем на извадката: 843 души на възраст над 18 г.Методика: Стратифицирана квотна извадка по признаците възраст и полМетод: Телефонно интервюФинансиране: Собствено", "date": "2019.05.17", "title": "Барометър България: Четири партии влизат в ЕП, 36,4% ще решават в деня на вота за кого да гласуват"}
{"url": "https://offnews.bg/ikonomika/boing-izmisli-kak-da-popravi-modela-737-maks-703404.html", "text": "Концернът “Боинг“ е завършил софтуерното подобрение за самолетите си 737 Макс и е провел над 200 изпитателни полета, съобщиха световните агенции.“Боинг“ се надява, че ъпдейтът ще бъде одобрен от Федералното управление за авиация на Съединените щати, което ще позволи да бъде възобновено използването на модела за граждански полети.Самолетите 737 Макс бяха спрени от движение в целия свят през март след две катастрофи - в Индонезия и Етиопия, отнели живота на над 340 души.Модернизираният софтуер е част от системата за стабилизиране при полета, смятана за възможна причина за двете трагедии.\"Боинг\" е разработил също така, подобрени тренировъчни програми и образователни материали, които ще бъдат прегледани от американската агенция, световните регулаторни органи и клиентите на компанията.", "date": "2019.05.17", "title": "Боинг измисли как да поправи модела 737 Макс"}
{"url": "https://offnews.bg/tenis/kontuzia-v-kolianoto-prinudi-federer-da-prikliuchi-uchastieto-si-v-rim-703444.html", "text": "Швейцарската легенда в мъжкия тенис Роджър Федерер приключи участието си на турнира от сериите Мастърс 1000 в Рим приключи, заради контузия в на десния крак.Маестрото няма да излезе днес на корта за 1/4-финалния сблъсък срещу Стефанос Циципас. \"Съжалявам, че трябва да се оттегля, но не се чувствам на 100% физически готов да изляза на корта днес\", сподели Федерер.Това означава, че Циципас вече може да мисли за полуфиналния си мач, в който ще срещне победителя от двойката Рафаел Надал - Фернандо Вердаско.Решението на Маестрото да участва в Рим бе взето в последния момент. Първоначално швейцарецът беше планирал да играе на клей само в Барселона и на \"Ролан Гарос\", но впоследствие добави и италианската столица.По-рано днес участие в надпреварата отказа и световната номер 1 при жените Наоми Оасака.", "date": "2019.05.17", "title": "Контузия в коляното принуди Федерер да приключи участието си в Рим"}
{"url": "https://offnews.bg/112/glavniat-sekretar-na-mvr-proveriavame-vsiaka-kashturka-bezpretcedent-703408.html", "text": "В Костенец тече безпрецедентна по размери акция. Това обяви главният секретар на МВР Ивайло Иванов по повод издирването на , което продължава осми ден. Спецчасти и специална техника бяха докарани в града. Локализирали сме няколко периметъра, там се извършват щателни проверки на всяка къщурка и постройка. На този етап нямаме нови сигнали, уточни той.По думите му още не са готови експертизите, които категорично да потвърдят, че извършителят на двете престъпления е един и същ. Винаги съществува вариант издирваният да е напуснал периметъра, каза още гл. комисар Иванов. Той отнова призова да не се подават да не се подават фалшиви сигнали, защото това разпилява ресурса, съсредоточен в операцията. Даде пример със сигнал, подаден снощи, че издирваният е забелязан в Сандански, който се оказал фалшив. Подателят обаче се кълнял, че е разговарял с издирвания мъж.Главен комисар Иванов подчерта, че са взети всички предпазни мерки, за да бъдат гарантирани животът и здравето на хората, затова е осигурена охрана на тези, за които се смята, че са застрашени. Той опроверга слуховете за наличие на списък със застрашени от издирвания жители.Главният комисар на МВР призова с оглед на сигурността всички да се съобразяват с разпорежданията на полицейските служители. ", "date": "2019.05.17", "title": "Главният секретар на МВР: Проверяваме всяка къщурка, безпрецедентна акция в Костенец"}
{"url": "https://offnews.bg/futbol/trenior-napravil-furor-v-sarbia-e-favorit-za-tcska-703407.html", "text": "Новият треньор на столичния ЦСКА най-вероятно ще бъде сърбин. От \"Българска армия\" са се спрели на няколко имена. Сред тях е и това на 41-годишния Ненад Лалатович, който през този сезон успя да изведе Раднички до второто място в първенството на западната ни съседка и бе на крачка от финал за Купата на страната, но в полуфиналите отборът му отстъпи на Партизан.\"Договорът ми с Раднички изтича в неделя. Имам оферта от клуба, която ще бъде първата разгледана. Опциите пред мен са или Раднички, или чужбина\", заяви сръбския наставник след реванша с Партизан във вторник вечерта.Самият Лалатович бе спряган за треньор на \"армейците\" и преди година, но тогава ръководството се спря на Нестор ел Маестро", "date": "2019.05.17", "title": "Треньор направил фурор в Сърбия е фаворит за ЦСКА"}
{"url": "https://offnews.bg/politika/denitca-zlateva-bsp-shte-raboti-da-namali-neravenstvata-703405.html", "text": "\"Хората имат нужда да се чувстват сигурни. Нашата главна цел е да намалим неравенствата в Европа и в България. БСП ще се бори за това\", каза Деница Златева, заместник-председател на НС на БСП и кандидат за евродепутат от листата на \"БСП за България\", на срещи с жителите на селата Горна Василица и Костенец, както и в град Костенец.Златева подчерта, че обикновеният човек трябва да се превърне в център на политиките на Европейския съюз. По думите ѝ основен приоритет на бъдещите евродепутати от левицата трябва да бъде връщането на социална Европа.Тя призова гражданите към активност на изборите, тъй като това е единственият начин да започне промяната в страната. По думите ѝ успешен резултат на левицата ще даде възможност за предсрочни парламентарни избори и енергия за местния вот през октомври. Златева посочи, че БСП е единствената партия, която се грижи за хората, независимо дали се намират в малките населени места или големите градове.Златева добави, че БСП се е борила и ще се бори за въвеждането на минимален стандарт, справедливи работни заплати, актуализиране на пенсиите и за по-активната социална роля на държавата - особено когато става въпрос за конкретни мерки за борба с безработицата.В срещите взеха участие Радостин Радев, кмет на община Костенец, Румен Тодоров, заместник-кмет на общината и Мирослав Николов - заместник-председател на Общинския съвет на БСП.", "date": "2019.05.17", "title": "Деница Златева: БСП ще работи да намали неравенствата"}
{"url": "https://offnews.bg/politika/ivan-krastev-shte-rabotim-za-poveche-rabotni-mesta-i-povishavane-na-z-703410.html", "text": "„Визия за Европа\" е документ, който поставя точната диагноза за произхода на кризите, които разтърсват ЕС през последното десетилетие”. Това заяви кандидатът за евродепутат от „БСП за България” Иван Кръстев по БНТ. По думите му задълбочаващите се социално-икономически и териториални неравенства създават разделение по различни въпроси, подхранват национализма и противопоставянето между отделните държави.„Затова настояваме за Европейски съюз, който се обръща към целите и задачите, поставени в договорите за основаването на Съюза – солидарността, споделянето на отговорности и създаването на рамка, насочена към хората и техните ежедневни цели”, каза още Кръстев. Той подчерта, че в сегашния модел богатите стават по-богати, а бедните – по-бедните. „Ще работим за повече работни места, повишаване на жизнения стандарт и възстановяване на европейския социален модел. Сами в Европейския парламент не бихме имали същата тежест, ако с нас не са всички представители на целия ляв спектър”, каза кандидатът. Той изрази надежда, че резултатът на социалистите в Европа ще бъде по-висок от това, което посочват социологическите проучвания. „С победата на 26 май ще допринесем за по-силна и по-добре представена левица в Европа”, категоричен бе социалистът.Той подчерта, че европейските средства за развитие на най-изостаналите ни региони не се използват ефективно, а там, където се насочват – проличават корупционни практики. По думите му същата е ситуацията с кохезионния фонд, който инвестира в тежка инфраструктура. Кандидатът за евродепутат обърна внимание, че през последните години в България има пълен провал в политиката за привличане на инвестиции в реалната икономика. „Години наред най-големият инвеститор са българите зад граница, които изпращат пари за потребление”, каза Кръстев. Той изрази мнение, че е нужна е политика за чужди инвестиции, с която инвеститорите да се чувстват достатъчно добре в страната ни.„Нужна е политика, която е свързана с ясен правов ред, върховенство на закона и справедливост. Затова девизът ни в кампанията е „Справедливост сега”, заключи Кръстев.", "date": "2019.05.17", "title": "Иван Кръстев: Ще работим за повече работни места и повишаване на жизнения стандарт"}
{"url": "https://offnews.bg/temida/uslovna-prisada-za-bivsh-politcejski-shef-v-kiustendil-vinoven-za-kat-703432.html", "text": "Условна присъда от една година и осем месеца постанови Окръжният съд в Кюстендил по делото срещу бившия шеф на Криминална полиция в Кюстендил Захари Захариев, обвинен в причиняване на смърт по непредпазливост при катастрофа. Катастрофата е станала около 6 ч. сутринта на 13 март 2018 г. в село Невестино. Пътуващият от Дупница за Кюстендил Захариев е навлязъл в насрещната лента за движение. Захариев е карал с по-висока от разрешената скорост и е блъснал автомобила на 45-годишния търговец Росен Любенов.За да се избегнат съмнения в обективността на разследването, главният прокурор разпореди досъдебното производство да се ръководи от Окръжна прокуратура - София.Днес делото в Окръжния съд в Кюстендил беше гледано по реда на съкратеното производство.Присъдата може да бъде обжалвана пред САС в 15-дневен срок.Близките на починалия мъж не са съгласни с днешното решение на съда и ще обжалват.", "date": "2019.05.17", "title": "Условна присъда за бивш полицейски шеф в Кюстендил, виновен за катастрофа със загинал"}
{"url": "https://offnews.bg/dw/ne-bsp-ne-e-alternativa-na-modela-borisov-703409.html", "text": "Европейските избори изправят българския избирател пред сложна дилема. От една страна той трябва да изпрати силно послание на ГЕРБ, че моделът на управление, който Борисов е установил заедно с ДПС, не може да продължава повече. Това е модел на привилегии за близки до властта хора, които трупат богатство, заобикаляйки закона. Последният пример, който справедливо вбеси хората, бяха “къщите за тъщи”: усвоени евросредства за построяването на частни вили, вместо (както програмата изисква) за създаване на поминък и работни места в слабо развити райони.Символът на този модел обаче е друг - аферата “КТБ”. В този скандален случай, под благосклонния поглед на служби, регулатори и правоприлагащи органи, близки до властта бизнесмени си напазаруваха медии и компании с парите на вложителите в една банка. Банката фалира, държавата и банковите вложители бяха натоварени със загубите, а 4 милиарда лева преминаха в едни или други частни ръце, като битката продължава и до днес.Не, БСП не е алтернативаИзбирателят обаче не може да изпрати нужното послание на ГЕРБ, гласувайки за БСП или различните “патриоти”, защото те не са алтернатива на наложения модел. Нещо повече: в управлението си БСП нееднократно е доказвала, че постига дори по-лоши резултати, като същевременно запазва гореописаните корупционни характеристики. И в настоящата им електорална листа най-яркият икономически експерт е професор Румен Гечев - човекът, чиято политика се увенча със срив на цялата банкова система, хиперинфлация и радикално обедняване на българите по време на Виденовото правителство. А и циреят КТБ се спука при последното пребиваване на социалистите във властта (2013-2014 г.) и така възроди спомена за злощастните 1996-1997. “Патриотите” пък се наложиха просто като удобен пълнеж за правителства, които поддържат описания корупционен модел на управление: както „Атака\" направи възможна коалицията “Орешарски”, така и “Обединени патриоти” са смокиновият лист, зад който ГЕРБ и ДПС де факто управляват заедно.Тази дилема на избирателя ще има един сигурен ефект - доста хора просто няма да отидат да гласуват. Социолозите прогнозират ниска активност, като част от избирателите на ГЕРБ вече оттеглиха подкрепата си за тази партия - именно това доведе до крехка временна преднина за БСП. Подобен наказателен вот обаче рискува да даде незаслужен антикорупционен бонус на БСП, както и да реабилитира “консервативния завой” на лидерката Корнелия Нинова.Ефектите от тази дилема върху предизборната кампания са следните:Ефект първи: сменят се хораБорисов реши да действа пожарно. Оставката на министър Порожанов беше поредният опит корупционните скандали да се тушират с персонални жертви от правителството и парламентарното мнозинство. От съдържателна гледна точка беше логично някой да поеме отговорност за безобразията във фонд “Земеделие” и за липсата на контрол при харченето на евросредства - в този смисъл тази оставка беше необходима. Но вече е пределно ясно, че проблемите са системни и засягат целия модел на управление: къщи, апартаменти, банки - съзнателно заниженият държавен контрол дава възможност на близки до властта да се облажат по многобройни начини. Нещо повече: те сякаш живеят с чувството за безнаказаност, поради което са станали доста арогантни и неприкрити в своите действия.Ефект втори: моделът си оставаТова е най-видимо в желанието да се запази статуквото в прокуратурата, КПКОНПИ, регулаторните органи и медиите. С преминаването на Нова телевизия към Домусчиев, медийната стена около управлението на ГЕРБ и ДПС получи сериозна надстройка - с възможности за изграждане на парна баня и барбекю, на което да се пекат опонентите на властта. Разбира се, жертването на лоялисти като Цветан Цветанов безспорно ще създаде трусове в управлението. За да се удържи политическата дисциплина, ще се наложи да бъде запазен пълен контрол над репресивните инструменти на властта - повдигане на обвинения и проверки от различни агенции и комисии.Ефект трети: БСП се снишаваЕдна от най-фрапиращите страни на дебата Габриел-Йончева беше това, че и двете не споменаха съкращението “КТБ”. Това би било разбираемо, ако спореха по европейски политики. Но Йончева убедително демонстрира, че е далеч от европейската тематика и по принцип теглеше дебата уж към въпроси за корупцията в управлението “Борисов”. Персоналната история на Йончева - офшорните фирми с хора от фалиралата банка - може би обяснява пропуска на темата “КТБ”. А фактът, че БСП е подбрала такъв човек да води листата ѝ, е напълно достатъчен, за да се разбере общата политика на социалистите по темата. Като цяло БСП иска ГЕРБ да падне от власт, след което да наследи създадения модел на управление - хората на Нинова нито имат намерение, нито имат капацитет да го променят.Ефект четвърти: димки и сценични ефектиГоляма част от останалите елементи на кампанията са димки и сценични ефекти, които целят да прикрият болезнения централен проблем. “Патриотичното” шоу се вихри по псевдо-теми като несъществуващи мигранти, въобразени трети и четвърти полове и дискриминация от страна на ЕС, проявяваща се в единия лешник по-малко в българския шоколад. Как пък един журналист не се сети да попита т.нар. “патриоти” защо се сдружават с душманите на България в Европа, след като българският национален интерес уж им е толкова мил?Едните “патриоти” са в групата, създадена от британските консерватори, които инициираха Брекзит основно с цел да спрат миграцията от Източна Европа и най-вече от България и Румъния. Другите пък са направо дружки на Льо Пен и Салвини, които (ако някога имат решаващата дума в ЕС) набързо ще изолират България, Румъния и сие не само от взимането на важни решения, но и от благата на еврочленството. Как подобни съюзи минават за защита на националния ни интерес - това е една от мистериите на тази кампания. Към нея трябва да се прибави и новата истерия около Стратегията за детето, която пък е симптом за масово психосоматично отклонение.Дилемата на избирателя е ясна: смяната на хора във властта не винаги води до смяна на модела. Разбира се, има и интелигентни решения на тази дилема, но дали избирателите ще ги открият сред разнородните димки? Ще разберем на 26 май.Б. ред. - Статията е от ", "date": "2019.05.17", "title": "Не, БСП не е алтернатива на модела Борисов"}
{"url": "https://offnews.bg/politika/ivo-hristov-nova-politicheska-situatcia-shte-ima-samo-ako-bsp-pobedi-703414.html", "text": "Изборите на 26 май са историческият ни шанс да започнем спасяването на България – всички заедно можем да го направим, млади или стари, хора, привързани към страната ни. Това заяви кандидатът за евродепутат от листата на „БСП за България” Иво Христов в препълнената зала на Художествената галерия във Велинград. По думите му предстоящите избори имат два залога - единият е европейският и всички имаме интерес да съхраним Европейския съюз, защото той осигурява мир и стабилност в Европа. Той подчерта, че вторият залог е да съхраним българската демокрация.„Ние я имаме за даденост, могат да ни лъжат и ограбват всеки ден и да ни убеждават, че всичко е наред, но никой не протестира. Всички медии гърмяха за „Апартаментгейт”, но никой не излезе да потърси отговорност. В същото време французите още не са се прибрали от площадите”, обърна внимание Иво Христов.\"Истината е, че едни общини получават много средства, а други са дискриминирани. 2 милиона българи живеят извън границите на България, защото бяха изгонени. Длъжни сме да направим този последен опит да спасим страната ни”, категоричен бе кандидатът за евродепутат. Според него надежда има и мобилизираният вот може да попречи на манипулациите.\"Нова ситуация в България ще има само ако БСП победи на изборите на 26 май\", заключи Иво Христов. Той участва и в честванията на 143-та годишнина от Априлската епопея в Батак, където бяха поднесени венци и цветя в храм „Св. Неделя” и бе проведена тържествена заря-проверка. ", "date": "2019.05.17", "title": "Иво Христов: Нова политическа ситуация ще има, само ако БСП победи на изборите"}
{"url": "https://offnews.bg/futbol/levski-se-razdelia-s-frantcuzin-703411.html", "text": "По всичко личи, че раздяла между френския защитник Седрик Унтонджи и Левски след края на сезона е неизбежна. Договора на играча с отбора е до края на сезона. До удължаване на договора с две години, според уговорката между страни, едва ли ще се стигне, тъй като от Левски не искат Унтонджи в редиците си, заради честите му контузии.Пристигналият през зимата французин взе участие в няколко мача на 26-кратните шампиони, но после се контузи и вероятно няма да играе до края на кампанията. На \"Георги Аспарухов\" пък са хвърлили око на Кристиан Димитров от Ботев (Пловдив), който е гласен за титуляр в отбраната, а според запознати трансферът му в клуба е почти уреден.", "date": "2019.05.17", "title": "Левски се разделя с французин"}
{"url": "https://offnews.bg/kultura/pochina-golemiat-balgarski-poet-velin-georgiev-703412.html", "text": "Големият български поет Велин Георгиев почина на 85 години в нощта срещу 14 май, съобщиха негови близки пред OFFNews.Ден преди кончината си авторът на 37 книги получи поредно признание - на 13 май му бе връчена специалната награда \"Божидар Божилов\" на издателство \"Български писател\" (за \"Висока цена\"). Тя е една от годишните награди на Съюза на българските писатели, които се връчват традиционно в навечерието на 24 май.Велин Йосифов Георгиев е роден на 21 ноември 1933 г. в благоевградското село Крупник. Завършва журналистика и работи във вестниците \"Патриот“, „Звезда“ - Кюстендил, „Пиринско дело“ - Благоевград, както и в радиата Благоевград и София, а също - в сп. „Съвременен показател“ и др.Животът на поета и журналист е белязан от обявяването му за антинароден и антипартиен автор по времето на комунизма. Това се случва на 4 април 1963 г. на съвещание на отдел \"Изкуство и култура\" на ЦК на БКП с ръководствата на творческите съюзи. Там е цитирано стихотворението \"Чужда кръв\" на млад поет от провинцията - роденият в благоевградското село Крупник Велин Георгиев, което е заклеймено и остава непубликувано. По това време Георгиев живее в Кюстендил, остава без работа, хората странят от него, спират да го печатат. Едва след падането на режима на Тодор Живков той получава правото отново да бъде поет и журналист.През 1994 г. той създава и ръководи Националния литературен салон „Старинният файтон“ и по повод работата си там е цитиран да казва: \"Бях възмезден да ръководя всяка седмица поетичните вечери, посветени на поети, писатели, журналисти, да представям книгите им. Какво по-голямо щастие!”. В \"Старинният файтон\" всяка седмица се организират творчески вечери в продължение на 23 години, представени са 800 творци.Една от последните му книги е в памет на неговата голяма любов Снежана Пейчева (1936-2015) - филолог с дипломи от Московския държавен университет и Софийския университет \"Св. Климент Охридски\", доцент по психолингвистика, старши научен сътрудник в Института по руски език и литература в БАН.През 2002 г. Велин Георгиев е отличен с наградата „Георги Братанов“. Негови поетични и публицистични творби са превеждани на чужди езици, а в списъка на наградите му има и чуждестранни.", "date": "2019.05.17", "title": "Почина големият български поет Велин Георгиев"}
{"url": "https://offnews.bg/politika/veneta-madzhistreli-gotova-sam-da-pomagam-za-da-ima-poveche-kandidat-703406.html", "text": "Убедена съм, че България има потенциал да се възползва много повече от Хоризонт 2020 и от Хоризонт Европа 2021-2027. Очевадно е, че в момента пред нас има проблеми, свързани с недостатъчно информираност, малко участие и ниска успеваемост. Това заяви Венета Маджистрели, водач на листата на Глас Народен за евроизборите на 26 май. По думите й българската наука и малки и средни предприятия са усвоили по Хоризонт 2020 едва 76,5 млн. евро, а най-голямата в историята рамкова програма на ЕС за научни изследвания и иновации е със 7-годише бюджет на стойност почти 80 млрд. евро. Повишените инвестиции в образование, научни изследвания и иновации на общоевропейско ниво са вече почти факт. Новата рамкова програма за научни изследвания и иновации Хоризонт Европа 2021-2027 ще предложи още повече възможности от сегашната Хоризонт 2020, от която, за съжаление, България почти не се възползва.Бих се ангажирала лично и съдействала на университети, институти, студенти, МСП и други организации в България да имат повече информация и достъп до потенциални партньори в тази най-голяма, европейска програма, обещава Маджистрели.Продължението на Хоризонт 2020 ще е програмата Хоризонт Европа, с времетраене 2021-2027, впечатляващ бюджет от 100 млрд. евро и цел още повече да свърже науката и бизнесът. Маджистрели дава пример с други държави и получените от тях средства - само през първите 3 години от \"Хоризонт 2020\", Германия е получила над 4 млрд. евро, Обедененото Кралство над 3,5 млрд. евро, следват Франция, Испания, Италия, Холандия и Белгия, съответно с 2,3 млрд., 2,1 млрд., 2,0 млрд., 1,9 млрд. и 1,8 млрд. евро. България изпреварва само Литва, Хърватска, Латвия и Малта, държави със значителиен брой по-малко население, МСП, научни организации и изследователски центрове. България остава плах иноватор, с нисък процент подадени проекти и най-ниската успеваемост (на база 2014-2016 г.). Първата причината да не бъдат усвоени тези средства от България, според Венета Маджистрели, е незаинтересоваността на хората и недобрата връзка между бизнеса и образователна система. Друга причина е увереността на хората у нас, че те няма смисъл да участват, защото \"всичко вече е разпределено и само определени лица печелят проектите\". Венета Маджистрели апелира хората да използват шансовете, които дават Хоризонт 2020 и след това Хоризонт Европа. Порталът е само на английски, но ние, българите, имаме езикова култура, убедена е тя. ", "date": "2019.05.17", "title": "Венета Маджистрели: Готова съм да помагам, за да има повече кандидати по Хоризонт 2020"}
{"url": "https://offnews.bg/sviat/iztrebitel-f-16-se-razbi-v-kalifornia-703439.html", "text": "Изтребител F-16 се разби в склад до военновъздушна база в град Перис, Калифорния по време на тренировъчен полет, съобщи CNN.Пилотът е успял да се спаси, той е катапултирал. Отведен е в болница без сериозни наранявания.Катастрофата е причинена от хидравлична повреда, съобщи говорител на базата, цитиран от американската телевизия. Тя е предизвикала пожар, при който няма данни за пострадали.Магистралата край базата временно беше затворена.Във военната база живеят между 2000-6000 военни и резервисти.Изтребителят е пренасял въоръжение, което ще бъде върнато в базата, ако оръжията не представляват риск.", "date": "2019.05.17", "title": "Изтребител F-16 се разби в Калифорния"}
{"url": "https://offnews.bg/bojni/uajldar-zaplashi-brizijl-chaka-go-nakazanie-703415.html", "text": "Шампионът в тежка категория на Световния боксов съвет (WBC) Дионтей Уайлдър може да бъде наказан заради изказванията си преди мача с Доминик Бризийл за световната титла между двамата.Уайлдър очаква изслушването си за отправените заплахи към американския си съперник. Те бяха описани като „против духа на нашия спорт”.\"Бронзовият бомбадировач\" заяви, че все още се опитва да запише тяло на сметката си – реплика, чийто смисъл е равнозначен на причиняване на смърт.Носителят на бронзов медал от Олимпиадата в Пекин през 2008 година продължи да заплашва Бризийл, заятвявайки, че боксът е единственият спорт, в който може да убиеш човек и да ти платят за това, като всичко е напълно законно.Дионтей Уайлдър не прави подобни коментари за пръв път, но този път може да му струват скъпо.Предстоящият сблъсък между Уайлдър и Бризийл ще се проведе на 18 май в Ню Йорк.", "date": "2019.05.17", "title": "Уайлдър заплаши Бризийл, чака го наказание"}
{"url": "https://offnews.bg/futbol/georgi-asparuhov-veche-ne-e-sobstvenost-na-levski-703421.html", "text": "Силният човек в Левски Васил Божков е прехвърлил собствеността на Сектор „А” на „Георги Аспарухов”, както и дълговете по построяването му (почти 15 милиона лева) на ново дружество, пише „Тема спорт”. От вестника твърдят, че въпросното дружество носи името „Ние сме Левски” и ще поеме ангажимента да изплати задълженията към две строителни компании.По този начин тези 15 милиона лева вече няма да са в тежест на столичани и клубът ще може да разполага с повече средства за нормално функциониране.Очаква се новината за прехвърлянето на дълговете да бъде обявена в следващите дни. Запознати с делата на Левски твърдят, че целта е отборът да стане чист пред банките и НАП. В момента Левски има да погасява около 10 милиона лева, най-вече към данъчните, продължава вестникът.От „Герена” плащат близо милион годишно към НАП, след като сключиха споразумение с финансовата институция. В сряда изпълнителният директор на Левски Павел Колев каза, че 26-кратните шампиони вече се намират в много по-добра финансова ситуация, отколкото през януари.Ръководството на Левски се стреми към пълно изчистване на задълженията си и по този начин да си отвори пътя към построяването на напълно нов стадион. За целта на \"Герена\" трябва да са изрядни и без никакви дългове. В началото на тази година \"сините\" бяха изправени пред това изобщо да прекратят съществуването си като клуб заради огромните задължения. Част от сметките на клуба бяха запорирани, а от новата власт разкриха, че Левски дори е бил спрял да плаща данъците си.В същото време се смята, че дълговете са нараснали заради лоша трансферна политика. Пример за нея е привличане на швейцарският плеймейкър Давиде Мариани като свободен агент, но срещу условието мениджърът му да получи комисионна в размер на 650 хиляди евро.", "date": "2019.05.17", "title": "'Георги Аспарухов' вече не е собственост на Левски"}
{"url": "https://offnews.bg/kultura/dalbokata-darzhava-serialat-kojto-ne-bi-triabvalo-da-sashtestvuva-702643.html", "text": "Писнало ми е от шпионски, военни и криминални сериали. Един и същи плосък сюжет и захаросани герои. Юнашка Америка тупа лоши терористи, докато агентите праскат плоски реплики. Затова малко се дърпах да гледам . Ок, доста се дърпах.Но - не знам как да го кажа, за да не звучи твърде хвалебствено за  – продукцията се оказа зашеметяваща. Чук. Най-бруталното нещо на военна тематика, което страната е пускала от бомбите над Либия през 2011 насам. Ха-ха-ха. Ха.Не е смешно. Нито пък . Сериалът приковава вниманието за броени минути и който се интересува от международни отношения, и по-специално политиката спрямо Близкия Изток и Северна Африка, ще остане повече от доволен. Няма и помен от плоския западен патриотизъм и приповдигнатост. Главните герои във всеки един момент изглеждат на крачка от изпадането в дълбока и мътна спирала на самоомраза, депресия, гняв и безпомощност заради политиките на собствените им правителства, които се оказват отговорни за редицата тежки проблеми в региона, както и заради собствените си морални терзания. Сюжетът, играчите и проблемите са актуални, реалистични и много, много добре обмислени. Тук няма добри. Има само лоши и по-лоши. И това е изключително добре обрисувано. е излязъл от учебник по борба с тероризма и международните отношения. Самото име на сериала е един от все по-широко обсъжданите в академичните и обществени среди термин, който дълго време беше неглижиран. Но това идва само да покаже, че създателите на продукцията не са банда холивудски ламери, а хора, които знаят за какво говорят. Накратко казано, „Дълбоката държава“ се отнася до преплетената връзка между подземния престъпен свят, въоръжените групировки, армията и тайните служби в дадена държава, които всъщност дърпат конците на парада. Възел, който сериалът се опитва да разплете изключително интригуващо и най-вече поучително.Няма какво да ви говоря за актьорския състав. Блестящ. Просто блестящ. Там са реномираният Уолтън Гогинс, там е Джендри Баратеон, там са и редица други не чак толкова известни, но великолепни професионалисти. А Карима Макадамс е просто неописуема. Сериалът е интензивен и задълбочен, но въпреки това е достатъчно всестранно и разбираемо представен, за да се хареса на широк спектър от публика с различни вкусове. Политика, тероризъм, щипка любов, потайни и кървави операции.Но сериалът има и своите слабости, ако трябва да сме откровени. Първо, за подобен задълбочен и сериозно разработен сюжет се отделя нетипично много време за ретроспекции и дискусии на личните отношения на героите. Някак си не ми се връзва, това забавя динамиката на действие на моменти и разводнява историята. Въпрос на вкус, честно казано. За някои хора подобно нещо добавя допълнителни слоеве към персонажите и цялостна многопластовост на сюжетните линии. Може и така да е, но леко са пресолили манджата за мен. Второ, сезонът се състои от едва 8 епизода (както и първият сезон). Малко е. Искаме още.Забравих да кажа, че  всъщност сега пуска втория сезон на  на 13 май от 22:00 часа. След това може да очаквате всеки понеделник по същото време нов епизод. Задължително засечете и първия сезон на сериала по телевизията или си го набавете (законно!) и го излапайте на един дъх като топли банички от златните ръце на баба.Подобни смислени, качествени и професионални сериали не би трябвало да съществуват, защото правят всичко около тях за смях. Нещо като Швейцария или малките кифлички със сирене до нас, които ги пекат в 5 ч. сутринта. Няма да съжалявате, ако гледате . Продукция, която си е цяло кино за малкия екран. Затова отново: 13 май, понеделник от 22:00 часа по телевизия „FOX“. Ако ви лъжа, знаете къде работя, да се разберем като мъже.", "date": "2019.05.17", "title": "'Дълбоката държава': Сериалът, който не би трябвало да съществува"}
{"url": "https://offnews.bg/obshtestvo/zam-ministar-denitca-sacheva-strategia-za-otnemane-na-detca-niama-i-703413.html", "text": "Стратегия за отнемане на деца няма и няма да има. Няма конспирации, няма понятие \"ювенална юстиция\", няма държавна търговия с органи. Стратегията не е разработена с чуждо финансиране и прочее. Моля горещо, родителите да не вярват на такива дезинформации.Не е вярно, че в документа не се споменават думите „родител“ и „семейство“. Родител се споменава 75 пъти. Семейство или семейства - 57 пъти.Предишната Стратегия действаше в периода 2008-2018 г. и съгласно Закона за закрила на детето трябваше да има нов документ за следващия период. Той е нужен, за да се планират промени в системите на здравеопазването, социалната политика, образованието и правосъдието, така че да се подкрепят децата, а не да се разрушават семействата. Стратегията се пише за промени в системите, а не за промени в семействата.Стратегията е спряна, не защото е опасна, а защото по нея няма обществен консенсус. Благосъстоянието на децата е обща кауза на всички и по тази тема не трябва да има разломи, а непрекъснат диалог.Държавата трябва да подкрепя семействата, но и да осигури защита на децата, които не се раждат с късмета да имат отговорни родители. Правата на детето трябва да бъдат защитени. Какво празнуваме всички на 1 юни, ако не признаваме, че детето има права?Никой не застрашава жените и мъжете, които отглеждат децата си с любов, внимание и отговорност.Но сред нас живеят и деца, чиито биографии звучат така: Атанас - 9-годишен, родители скитници, с 4 братя и сестри. Пенко и Данко - живеят в мазе, без тоалетна и вода, Златко - баща неизвестен, майка починала, Чавдар - 5 клас, 7 дела за кражби и грабеж, Радко - изоставен от майка си на 8 г., баща починал. Осиновен и разсиновен.Чия грижа са тези деца? И имаме ли право да ги изостави и държавата?Да се насажда недоверие към всички, които работят с хора, е пагубно за обществото. Не можем да рушим авторитета на лекари, учители, социални работници. Ако има недоверие, трябва да подобряваме системите, капацитета на работещите в тях, условията им на труд, но не и да ги сатанизираме. Това ще ни унищожи държавата, а не несъществуващите чудовища и чуждите влияния.За съжаление, във всяка предизборна кампания се намират хора, които използват злоупотребата със страх, за да черпят политически дивиденти. Правителството чува ирационалните страхове и притеснения на хората и реагира с разбиране, но няма да прояви разбиране към целенасочени и организирани акции за дезинформация, целящи единствено ескалация на напрежение.Необходим е разговор за това, какво да направим за децата и семействата в следващите 10 години, за да имаме просперитет и благосъстояние. Но, разговор, основан на разумни аргументи. Искаме да пазим семейството и децата, но съхранението става с разум.Прекалената емоция разрушава.", "date": "2019.05.17", "title": "Зам.-министър Деница Сачева: Стратегия за отнемане на деца няма и няма да има"}
{"url": "https://offnews.bg/futbol/restart-ochakva-botev-plovdiv-petima-igrachi-napuskat-703417.html", "text": "За поредно лято старши треньорът на Ботев Пловдив Николай Киров ще трябва да изгражда нов отбор, съобщава „Тема спорт”. След загубата от Локомотив Пловдив във финала за Купата на България с 0:1 наставникът на „жълто-черните” сподели, че бъдещето на част от основните футболисти на клуба е неясно.Очаква се поне петива играчи да си тръгнат от Ботев след края на сезона. Сред тях са и двамата вратари – Даниел Кайзер и Иван Чворович. Договорите им изтичат и все още не са подновени. Кайзер все пак е получил предложение, но не все още не се е стигнало до подпис. Към поляка има интерес от страна на Левски и Лудогорец. Чворович пък си тръгва като свободен агент.Все пак пловдивчани вече привлякоха нов вратар, а това е резервата в Берое Георги Аргилашки.Другите, които също се очаква да се разделят с \"канарчетата\" са двамата най-конвертируеми играчи – Тодор Неделев и Кристиан Димитров. Плеймейкърът наскоро парафира с пловдивчани до лятото на 2021-а година, но това не изключва евентуална продажба. За Кристиан Димитров пък все по-усилено се твърди, че е пред трансфер в Левски.Петият в списъка с напускащи е Антон Карачанаков. Бившият играч на ЦСКА не беше в групата за финала и по всичко личи, че ще бъде освободен. Той премина в отбора през зимата, но така и не успя да остави следа с представянето си.Тепърва в Ботев ще има среща за предстоящата селекцията и плановете за новия сезон в Първа лига.", "date": "2019.05.17", "title": "Рестарт очаква Ботев Пловдив - петима играчи напускат"}
{"url": "https://offnews.bg/zdrave/deputatite-dadoha-oshte-4-godini-na-dzhipitata-bez-spetcialnost-da-zav-703416.html", "text": "Депутатите приеха окончателно промени в Закона за лечебните заведения, които отсрочват закриването на практиките на личните лекари, които все още не са завършили специалност \"Обща медицина\".Според досегашната разпоредба практиките им трябваше да бъдат закрити след 3 юни тази година. Лекарите получиха поредна отсрочка обаче, която според депутатите се налага, за да се предотврати закриването на голям брой практики за първична медицинска помощ, особено в ограничените и труднодостъпни райони. Предложението беше прието без дебати и гласове \"против\" или \"въздържал се\" и на първо, и на второ четене днес.Много от общопрактикуващите лекари не успяват да придобият специалност \"Обща медицина\" в срок, тъй като това налага те да отсъстват от практиката си за времето на обучение, като не могат да намерят заместител. Така според новите промени незавършилите до 3 юни тази година ще могат да продължат да осъществяват дейност като индивидуална или групова практика за първична медицинска помощ за срок от 4 години. Тези, които не са започнали обучение до 3 юни, също ще могат да продължат да практикуват за срок от 4 години, при условие, че започнат обучение до 1 година от влизането на закона в сила. След изтичане на едногодишния срок регистрацията на тези, които още не са започнали обучение, ще бъде заличена. Изискването за придобиване на специалност \"Обща медицина\" не се отнася за лекари, които имат призната специалност по вътрешни болести, детски болести или по спешна медицина.", "date": "2019.05.17", "title": "Депутатите дадоха още 4 години на джипитата без специалност да завършат"}
{"url": "https://offnews.bg/tehnologii/5g-tehnologiata-koiato-shte-promenia-sveta-703418.html", "text": "Потребителските 5G мрежи вече са реалност в някои държави, макар и все още с ограничено покритие. Редица производители представиха съвместими с мрежите от ново поколение устройства и лека-полека екосистемата започва да функционира. Какво обаче е положението у нас?В България най-сериозната пречка пред разгръщането на технологията е чисто регулаторна, а именно липсата на необходимите за целта радио честоти, които трябва да бъдат освободени от държавата и да са достъпни за телекомите. Най-подходящите за тази цел са в ниския честотен спектър (около 700 MHz), контролирани от военните, поради което се чакат действията на регулатора. Очакванията са тяхното освобождение и разпределение да се осъществи през следващата година. Съществува възможност за използване и на 3.5GHz спектъра, но той е с по-ограничен обхват на покритието и би било необходимо повече оборудване.Част от телекомите у нас не крият плановете си за изграждане на мрежи от пето поколение, което е и естествена еволюция на мобилните комуникации. А1 още миналата година демонстрира възможностите на 5G и модернизира мрежата си, така че да е готова за скоростно ѝ въвеждане. Телекомът ще се възползва от опита на компанията майка A1 Group, която стартира подготовката на подобна мрежа в Австрия. През февруари 2018 г. А1 показа за пръв път у нас 5G технология по време на специално събитие, което включваше високоскоростен тест на 5G, VR демонстрация и тест с индустриални роботи. VR експериментът представи стрийминг на съдържание с 4К резолюция без никакво забавяне. От А1 не крият амбицията си да са първи на пазара у нас със стартирането на 5G мрежа, като остават две условия преди това да се случи – да има свободни честоти, които да се ползват, и наличие на устройства, които поддържат новата технология.От VIVACOM също са в процес на привеждане в готовност на актуалната си инфраструктура, за да могат да стартират мрежата си при наличие на необходимите честоти.Какви са основните ползи от 5GНа чисто потребителско ниво ползите от 5G ще бъдат повече от осезаеми – съдържанието, което се излъчва в реално време, ще бъде без накъсване и забавяне, геймърите ще изпитат ново изживяване, а меломаните ще подложат сетивата си на невиждана наслада.Наистина важните предимства на 5G обаче преминават далеч отвъд потребителското ползване. В глобален план новата технология е това, което ще превърне концепцията за автономните автомобили в ежедневие, светилата в медицината ще могат да извършват интервенции от хиляди километри разстояние, роботите ще стават все по-полезни, а водещият сектор като информационните технологии ще засили още повече своята доминация. Освен високите скорости на трансфер, които могат да достигнат до 10 Gbps, 5G предоставя възможност за предаване на сигнал почти без закъснение. Това е важно за сектори като автономно управление на машини и някои IoT продукти. Освен това, новото поколение мрежи ще обединят всички съществуващи стандарти, което е добро от чисто инфраструктурна точка. Ще бъде преодолян и проблемът за свързване на много на брой устройства към една точка за достъп, позволявайки интегрирането на множество смарт IoT сензори и продукти, които биха натоварили съществуващите мрежи.По-добър живот5G може да се опише с една дума – улеснение – в работата, в свободното време, във всичко. Домовете, в които живеем и, разбира се, градовете, ще предложат редица улеснения, за които скоро ще се питаме „как сме живели без тях”. Амбициите на водещи компании като А1 и тук са големи, като телекомът вече предоставя услуги чрез Narrowband IoT технология, която най-общо казано позволява на машини да си общуват помежду си без човешка намеса. Освен, че се е насочила към разширяваме на портфолиото си от услуги посредством тази технология, компанията работи усилено в посока на това нещата, които реализира, да стават по-ефективни и автоматизирани.УстройстватаАко трябва отново да се върнем към масовото потребеление, към момента са налични няколко смартфона, които са достъпни в страните с 5G мрежи. Това са Samsung Galaxy S10 5G, Huawei Mate 20 X 5G, Xiaomi Mi Mix 3 5G и Moto Z3 с добавянето на специален модул. Имайки предвид, че тези устройства не са евтини, очакванията са с течение на времето и популяризирането на услугата, да се появят и по-достъпни модели. Освен чрез смартфони, към момента 5G мрежите работят и със специални рутери, които приемат сигнала и го конвертират в Wi-Fi мрежа, която можете да ползвате в домашни или офис условия. В индустрията се работи върху управляеми през 5G мрежите машини от различни типове.", "date": "2019.05.17", "title": "5G - технологията, която ще променя света"}
{"url": "https://offnews.bg/obshtestvo/v-chasti-ot-shest-rajona-na-stolitcata-niama-da-imat-voda-703396.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Прекъсване на сградно водопроводно отклонение до бл. 14 в жк. „Зона Б-5“ налага спиране на водоподаването от 10:00 до 16:00 часа на ул. „Одрин“ от бул. „Александър Стамболийски“ до ул. „Партений Нишавски“. Изпълнение на инвестиционен проект за подмяна на уличен водопровод на ул. „Монтевидео“ в кв. „Овча купел“ налага спиране на водоподаването от 09:00 до 21:00 часа на ул. „Монтевидео“, ул. „Гайтанци“, ул. 315, ул. „Президент Линкълн“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Подмяна на водомерен възел на бул. „Възкресение“ в жк. „Красна поляна“ 1 се налага спиране на водоподаването от 09:00 до 12:00 часа на ул. „Румяна“.Диагностика на уличен водопровод в кв. „Абдовица“ в №63 налага спиране на водоподаването от 09:30 до 16:30 часа на кв. „Абдовица“ от №1 до №160. Във връзка с подмяна на сградно водопроводно отклонение на ул. „Кораб планина“ в жк. „Лозенец“ се налага спиране на водоподаването от 10:30 до 19:00 часа на ул. „Кораб планина“ от ул. „Трепетлика“ до ул. „Плачковица“. Заради изграждане на уличен водопровод на ул. „Загребска“ в кв. „Овча купел“ се налага спиране на водоподаването от 08:00 до 20:00 часа на ул. „Загребска“ от ул. „Ново село“ до ул. „Любляна“. ", "date": "2019.05.17", "title": "В части от шест района на столицата няма да имат вода"}
{"url": "https://offnews.bg/obshtestvo/nova-sgrada-v-sofia-mozhe-ama-kazhi-kak-shte-stroish-shahtata-i-komi-703400.html", "text": "Нова сграда в София ще се строи само, ако към документите към проекта има и част \"Градска среда\". Тя ще трябва да отговаря на стандартите за съответната зона на столицата, определени в Наредбата за градска среда, която главният архитект Здравко Здравков предложи за обсъждане. Правилото ще важи и при основен ремонт, реконструкция, пристрояване и надстрояване на съществуващи сгради, съоръжения и техните елементи. Проектът \"Градска среда\" трябва да бъде изготвен в графичен вид и с обяснителна записка, от която да става ясно какъв ще е цветът на фасадата, как се вписва тя в околното пространство и отговаря ли на стандартите  за съответната зона. Ще се представят и \"архитектурни детайли в подходящ мащаб, изясняващи изпълнението на отделните строително монтажни работи (СМР) в интериора и екстериора на обекта, в т.ч. покриви, стени, тавани, подове, настилки, облицовки, изолации, дограми, козирки, стълби, парапети, комини, шахти и др.\", пише в проектонаредбата. Разрешение за строеж няма да се издава, ако сградата не отговаря на изискванията на която и да е част от наредбата за градска среда. Собствениците, които правят текущ ремонт, трябва да се придържат към инвестиционния проект или фактическото положение, при извършване на подмяна на дограма, ремонт на фасадите и др., и да спазват стандартите на НГС за съответната зона. За да се въведе в експлоатация нова сграда, компетентният орган ще проверява, освен всичко необходимо досега, и съответствието на строежа с новите правила. Важно уточнение в правилата на наредбата е, че инспекторите ще имат право на свободен достъп за проверка.  Проектът на Наредбата за градска среда разделя столицата на 6 зони. Във всяка от тях ще има конкретни стандарти за сградите и средата, най-консервативни са те за централната част на София. Целта е да се запази историческия облик и духа на мястото, докато в перифирените квартали стандартите ще дават повече свобода. Новите зони с изисквания за фасадите на сградите, кабели,  и антени по тях, бъдещи строежи, инвестиционни проекти и т.н., са съобразени със зоните в , но са различни от тях. Зона 1: Спрямо Наредбата за рекламата се разширява на запад като покрива границата с архитектурно-историческия резерват Сердика-Средец – ул. Княз Борис I, разширява се на север до бул. Дондуков и на юг до кръстовището на бул. Раковски и ул. Гурко, включвайки изцяло територията около Народния театър.  \"Народно събрание\" и \"Света Неделя\"; \"Паметник Васил Левски\"; \"Княз Александър I Батенберг\", \"Орлов мост\". Зона 2: Според наредбата за рекламата представлява линейни зони по основните улици в центъра на града. Това е територията между бул. Дондуков и бул. Хр. и Ев. Георгиеви, бул. Скобелев, бул. Тотлебен, бул. Христо Ботев, бул. Стефан Стамболов, ул. Екзарх Йосиф, ул. Сердика, която е извън горната зона 1.  Втората зона от наредбата за рекламата включва бул. \"Витоша\" в участъка от ул. \"Алабин\" до бул. \"Ген. М. Д. Скобелев\"; ул. \"Баба Неделя\"; бул. \"Княгиня Мария Луиза\" - от ул. \"Екзарх Йосиф\" до пл. \"Лъвов мост\"; ул. \"Фр. Нансен\" - от бул. \"Патриарх Евтимий\" до бул. \"Васил Левски\"; ул. \"Алабин\" - от бул. \"Христо Ботев\" до ул. \"Лавеле\"; бул. \"Васил Левски\", без частта от пл. \"Паметник Васил Левски\" до бул. \"Цар Освободител\"; бул. \"П. Евтимий\"; бул. \"Ген. Скобелев\" в участъка от НДК до пл. \"Руски паметник\"; бул. \"Прага\"; бул. \"Хр. Ботев\" в участъка от бул. \"Патриарх Евтимий\" до бул. \"Сливница\";бул. \"Македония\"; ул. \"Г. С. Раковски\" в участъка от бул. \"Евлоги и Христо Георгиеви\" до бул. \"Кн. Дондуков\"; ул. \"Граф Игнатиев\"; ул. \"Ген. Гурко\" - от ул. \"Княз Александър Батенберг\" до бул. \"Васил Левски\"; бул. \"Кн. Дондуков\" в участъка от ул. \"Малко Търново\" до бул. \"Васил Левски\"; ул. \"Цар Иван Шишман\" от ул. \"Граф Игнатиев\" до пл. \"Народно събрание\"; ул. \"6-ти септември\" в участъка от ул. \"Граф Игнатиев\" до бул. \"Цар Освободител\"; ул. \"Солунска\" в участъка от бул. \"Витоша\" до ул. \"Граф Игнатиев\"; ул. \"Дякон Игнатий\", без частта от пл. \"Александър I Батенберг\" до ул.\"Славянска\"; бул. \"Стефан Стамболов\"; бул. \"Янко Сакъзов\", ул. \"Оборище\" от бул. \"Васил Левски\" до бул. \"Евлоги и Христо Георгиеви\"; ул. \"Шипка\"; ул. \"Екзарх Йосиф\" от бул. \"Ст. Стамболов\" до ул. \"Георг Вашингтон\"; ул. \"Пиротска\" от бул. \"Ст. Стамболов\" до ул. \"Георг Вашингтон\"; бул. \"Александър Стамболийски\" от пл. \"Възраждане\" до ул. \"Лом\". В нея са включени и площадите \"Руски паметник\"; \"Лъвов мост\"; \"Македония\"; \"Славейков\"; \"Възраждане\"; пред Народен театър \"Иван Вазов\".В зона 2 от НГС се добавят продълженията на ул. Раковски, бул. Тодор Александров, бул. Тотлебен, бул. Христо Ботев, бул. Мария Луиза, ул. Цар Иван Асен.Зона 3: Разширява се в широкия център и обхваща Банишора, Долен Лозенец, Яворов и Оборище до бул. Ситняково. Териториите са стари квартали, с характерен облик, близки до същинския център на града и наситени с обслужване.Зона 4: Представлява линейни зони, обхващащи основните булеварди в столицата. Спрямо Наредбата за рекламата, включва зона 4 и зона 5. Те пък се определят от I-ви градски ринг, който обхваща рамката на бул. \"Евлоги и Христо Георгиеви\", бул. \"Ген. Данаил Николаев\", бул. \"Сливница\", бул. \"Инж. Иван Иванов\", пробив бул. \"Пенчо Славейков\" и бул. \"Пенчо Славейков\", и II-ри градски ринг - бул. \"Г. М. Димитров\", бул. \"Асен Йорданов\", проф. \"Цветан Лазаров\", ул. \"Кривина\", ул. \"Боян Магесник\", бул. \"Ген. Данаил Николаев\", бул. \"Княгиня Мария Луиза\", ул. \"Никола Михайловски\", ул. \"Крум Стоянов\", ул. \"Богданци\", бул. \"Вардар\", бул. \"Никола Мушанов\", бул. \"Овча Купел\", пробив бул. \"Тодор Каблешков\". От зона 4 според НГС обаче се изключват булевардите по границите със зона с по-консервативни стандарти - например бул. Пенчо Славейков преминава от зона 4 към зона 3. Зона 5 са терените от зелената система на Столична община, а зона 6 останалата част от територията на София. ", "date": "2019.05.17", "title": "Нова сграда в София? Може, ама кажи как ще строиш шахтата и комина"}
{"url": "https://offnews.bg/obshtestvo/i-dnes-shte-e-dazhdovno-703403.html", "text": "Преди обяд валежите временно ще спрат и облачността за кратко ще се разкъса, но във втората половина на деня отново на много места в страната ще има краткотрайни превалявания и гръмотевична дейност, показва прогнозата на НИМХ.Ще духа слаб до умерен вятър от североизток. Максималните температури ще бъдат между 18° и 23°. През нощта срещу събота краткотрайни, в отделни райони интензивни превалявания и гръмотевици ще има на места в Източна България.Над планините ще се задържи предимно облачно, по високите части и мъгливо. Около и след обяд на много места ще има краткотрайни превалявания и гръмотевична дейност. Над 2000 метра ще превалява сняг. Ще духа до умерен, по билата и временно силен югоизточен вятър. Максимална температура на височина 1200 метра около 13°, на 2000 метра – около 6°.Над Черноморието ще бъде предимно облачно. Ще духа до умерен вятър от североизток. Максимални температури на въздуха: 19°-22°. Температурата на морската вода е 15-16°. Вълнението на морето ще бъде 2-3 бала.", "date": "2019.05.17", "title": "И днес ще е дъждовно"}
{"url": "https://offnews.bg/obshtestvo/sv-nikolaj-sofijski-e-ubit-s-kamani-zaradi-viarata-si-703397.html", "text": "Православната църква почита днес софийския светец Николай, известен като св. Николай Нови.Той е роден в гр. Янина, отрано изучил обущарския занаят и се трудил като такъв до края на дните си. Поради красотата и начетеността си, Николай бил забелязан от турските големци, които многократно искали да приеме ислямската вяра. Той обаче категорично отказал да посещава джамията и бил подложен на тежки изтезания. ТТвърдо пазейки Христовата си вяра, Николай бил убит с камъни на 17 май 1555 г. при местността Три кладенци.В градинката на ъгъла на столичните улици „Опълченска” и „Пиротска” се намира единственият храм, посветен на Христовия мъченик, един от най-големите и красиви храмове в София. На 17 май всяка година Българската православна църква прославя и светите Баташки мъченици.", "date": "2019.05.17", "title": "Св. Николай Софийски е убит с камъни заради вярата си"}
