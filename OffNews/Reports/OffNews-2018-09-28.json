{"url": "https://offnews.bg/koloezdene/koloezdachnata-obikolka-na-balgaria-niama-da-se-sastoi-688940.html", "text": "Тазгодишната Обиколка на България пропадна, след като ръководството на Българския колоездачен съюз не успя да осигури необходимото финансиране за надпреварата, въпреки получените през миналия месец средства от Министерството на спорта.Заради множеството проблеми 67-ото издание на надпреварата първоначално беше пренасрочено от началото на септември за 6-10 октомври, но в крайна сметка това така и няма да се проведе.БКС има стари задължения от минали години към етапни градове и поради тази причина редица кметове отказаха да приемат Обиколката през този сезон, сред които Шумен, Разград, Търговище, Габрово, Казанлък, Стара Загора и други.Организаторите така и не успяха да осигурят необходимия минимум още един етапен град, след като само София, Троян и Несебър се съгласиха. Припомняме, че това не е за първи път. Подобен провал в организацията на състезанието се случи през 2014 година. За това алармира още в края на август петкратният победител в надпреварата Ивайло Габровски, който тогава обяви, че на Българския колоездачен съюз липсва всякакъв ресурс – и човешки, и финансов, като призова за оставки на управата в лицето на президента Евгени Димитров и за насрочване на ново Общо събрание на организацията.", "date": "2018.09.28", "title": "Колоездачната Обиколка на България няма да се състои"}
{"url": "https://offnews.bg/politika/borisov-pred-oon-balgaria-mozhe-da-sluzhi-za-primer-v-borbata-s-narko-688941.html", "text": "България вече е доказала своята ангажираност в световния проблем с наркотиците и може да служи за пример. Това заяви в речта си по време на общия дебат в рамките на 73-ата сесия на Общото събрание на ООН в Ню Йорк премиерът Бойко Борисов.Той посочи, че на Срещата за борба със световния проблем с наркотиците, организирана от президента на САЩ Доналд Тръмп, всяка държава е поела твърд ангажимент да се бори с този световен бич.„България неслучайно беше съ-домакин на Срещата, тъй като вече е поела отговорност и е доказала с дела своята ангажираност с проблема. Моята страна може да служи за пример. Постигането на мир, сигурност и стабилност, както и на Целите за устойчиво развитие, минават през конкретни стъпки като тази“, подчерта премиерът Борисов.В миналото Балканите често са били източник на конфликти и дори днес някои от тях не са заглъхнали напълно. Използвайки историческия шанс, който предоставя председателството на Съвета на ЕС, България инициира процес, който постави Западните Балкани във фокуса на европейската политика. В Западните Балкани бе постигнат забележителен напредък по въпроси, за чието разрешаване досега бяха нужни десетилетия, каза още той.Тази година основната тема на Общия политически дебат на ООН е „Глобално лидерство и споделени отговорности за мирни, справедливи и устойчиви общества“.По думите му свидетелство за напредъка на страните от Западните Балкани са подписаните неотдавна ключови договори между София и Скопие и между Атина и Скопие.„Буквално след два дни Република Македония ще трябва да направи решителен избор за своето бъдеще – да утвърди постигнатия безпрецедентен компромис със съседна Гърция, който ще разчисти пътя на страната към европейската и евроатлантическата ѝ интеграция. Моментът наистина е исторически, като въпросът е „сега или никога“, посочи Борисов, като допълни, че това ще е само началото на обнадеждаващ, но нелек и некратък път.„Залогът е много висок. Не можем да оставим на политическата карта „бели петна“ на държави със забавено развитие. Обстановката е твърде динамична и наситена с важни събития, които ще предопределят посоката на развитие на региона за много години напред, а с това в голяма степен и състоянието на ЕС“, подчерта премиерът.Бойко Борисов посочи, че справянето с глобалните предизвикателства днес не е по силите на отделните държави, а изисква споделена отговорност и партньорство.„Глобалното лидерство преди всичко е висока отговорност. Без значение дали една страна е малка или голяма – всяка може да има принос за утвърждаването на мира, равнопоставеността и устойчивостта на нашите общества“, уточни Борисов.Към присъстващите делегации от цял свят той отправи посланието, че гарантирането на мира и благоденствието в света може да стане не само с оръжия и битки, но и с повече хуманност.„Нашето разбиране за глобално лидерство включва и икономическото овластяване на жените, като основна предпоставка за постигане на устойчиви общества и на фактическа равнопоставеност между половете“, подчерта Бойко Борисов.Той коментира и темата с продължаващия конфликт в Източна Украйна, като посочи, че за съжаление, няма напредък по изпълнението на Минските споразумения и призова за удвояване на съвместните усилия за постигане на мир и стабилност в Украйна при зачитане на суверенитета и териториалната цялост на страната.Министър-председателят изрази мнение, че чрез възобновяването на Близкоизточния мирен процес може да се достигне до окончателно споразумение, на базата на принципа на две държави, съжителстващи в мир и сигурност.„Въпреки усилията на международната общност, военните действия в Сирия продължават и водят до многобройни жертви сред гражданското население, както и до хиляди нови бежанци. България подкрепя усилията за предотвратяване на ескалацията на въоръжения конфликт и поддържаме продължаването на политическия диалог и на вътрешно-сирийските преговори“, каза той.В речта си пред участниците в Общото събрание на ООН, българският премиер заяви, че по отношение на Либия страната ни поддържа Плана за действие на ООН и усилията на Мисията на Световната организация за подкрепа, чиято първостепенна задача е стабилизиране на страната и постигане на национално помирение в условията на политическа и институционална фрагментация.„Подкрепяме договореностите, постигнати от четирите ключови политически лидери за провеждане на президентски и парламентарни избори“, допълни още премиерът.Бойко Борисов заяви, че миграцията е глобален феномен и точно затова изисква глобален отговор, като международната общност следва да насочи усилията си към основните причини за миграцията – политически, социално-икономически и природни. „В рамките на европредседателството България взе активно участие в процеса за договаряне на Глобалния пакт за сигурна, редовна и законна миграция. Приветстваме и приключилото съгласуване на текстовете на Глобалния пакт за бежанците“, допълни той.Премиерът коментира в своето изказване и нарастващия брой терористични актове по света. По думите му нерегламентираните миграционни потоци предоставят широки възможности за проникване в нашите страни и общества на бивши бойци от войната в Сирия, Ирак, Афганистан и др., включително на добре обучени членове на терористични организации като ИДИЛ и Ал-Кайда.„Приоритетна задача е предприемането на мерки за предпазване на младите хора от радикализиране и въвличане в мрежите на терористични групи, както и неутрализирането на влиянието на лица и организации, проповядващи извършването на терористични актове“, уточни Борисов.Своята реч министър-председателят Борисов завърши с препратка към подвига на българските граждани, на Българската Православна Църква, на видни общественици и интелектуалци по времето на Втората световна война, когато те спасяват почти 50 000 български евреи от депортация в лагерите на смъртта. „Историята за спасяването на българските евреи носи силно послание - хуманността и смелостта могат да победят силата и безразсъдството и да спасят човешки живот. Българският пример трябва да бъде познат, за да даде кураж на много хора по света“, сподели премиерът.Той бе категоричен, че не трябва да се допуска връщането на ксенофобията и антисемитизма, незачитането на правото на живот на всяко живо същество по расов, етнически или друг признак. „Знаем, че това е възможно и вече се е случвало“, завърши Бойко Борисов.", "date": "2018.09.28", "title": "Борисов пред ООН: България може да служи за пример в борбата с наркотиците"}
{"url": "https://offnews.bg/politika/borisov-se-pohvali-za-napredaka-za-zapadnite-balkani-i-na-generalnia-s-688949.html", "text": "По време на своето първо председателство на Съвета на ЕС България се доказа като стабилен партньор за европейските държави, който има политическата воля да търси консенсус. Европейската перспектива пред страните от Западните Балкани е гаранция за мир, сигурност и стабилност в региона. Това заяви българският министър-председател Бойко Борисов по време на срещата си с генералния секретар на ООН Антонио Гутериш в Ню Йорк. Двамата разговаряха в рамките на 73-ата сесия на Общото събрание на ООН.Борисов посочи, че съвместните усилия на държавите от Балканите да насърчат инвестициите и свързаността в региона са насочени към подобряването на стандарта на живот на хората. „Реализацията на проектите за инфраструктурна, транспортна и дигитална свързаност ще променят значително условията за живот в тази част на Европа и ще стимулират икономическия растеж на страните от региона“, обясни премиерът.Пред Гутериш Борисов подчерта, че България ще продължава да подкрепя всяка една инициатива, свързана с постигането на траен мир в света. Българският премиер подчерта, че в политиката на ООН за защита и утвърждаване на правата на човека, България поставя особен акцент в областта на превенцията и противодействието на дискриминацията, расизма, ксенофобията, антисемитизма, престъпленията от омраза и всички други прояви на нетолерантност.Бойко Борисов сподели надеждата си и за скорошно разрешаване на конфликта в Близкия изток.Министър-председателят Борисов изрази мнение, че за България основни инструменти за укрепването на мира и сигурността в света остават глобалното сътрудничество и хуманността.", "date": "2018.09.28", "title": "Борисов се похвали за напредъка за Западните Балкани и на генералния секретар на ООН"}
{"url": "https://offnews.bg/sviat/mazh-rani-s-nozh-trima-v-germania-688948.html", "text": "Трима души са били ранени от мъж с нож в центъра на югозападния германски град Равенсбург, съобщиха Асошиейтед прес и ДПА, цитирани от БТА.Единият потърпевш е в критично състояние, другите двама са в болница.Тримата са намерени на различни места и полицията е отцепила части от центъра на града.Нападателят е арестуван.Засега няма съобщения за неговата самоличност, както и тази на пострадалите. Неизвестен е и мотивът за нападението.", "date": "2018.09.28", "title": "Мъж рани с нож трима в Германия"}
{"url": "https://offnews.bg/sviat/fejsbuk-otkri-nov-probiv-v-sigurnostta-zasegnal-blizo-50-mln-profila-688947.html", "text": "Фейсбук съобщи, че е открит нов пробив в сигурността на социалната мрежа, който е засегнал близо 50 млн. профила. Екипът на Фейсбук е открил пробива в сигурността на 25 септември. Хакерите са използвали недостатък на код в услугата View as. Оказало се, че проблемът е започнал през юли 2017 г. с новия код на услуга за публикуване на видео.За момента компанията не знае кой стои зад атаката и откъде идва тя. Оттам съобщават, че проблемът е решен и са информирани органите на реда. Тепърва обаче ще се изяснява дали е злоупотребено със засегнатите профили и дали през тях е достигнато до каквато и да е информация за собствениците им. С помощта на кода хакерите биха могли да превземат профилите, се казва още в съобщението на Фейсбук.Става въпрос не за потребителското име и паролата, а за т.нар. access token, който потребителят влиза в профила си, без да се налага всеки път да изписва име и парола. Тук се съдържат условията за започване на сесия, включително разпознаване на потребителя, на групите, в които членува и т.н.Ако установим още засегнати профили, веднага ще анулираме достъпа, както постъпихме с тези, за които знаем, допълват от компанията.Анулиран е достъпът до други 40 милиона профила, с които имаше подобен проблем миналата година.Услугата View as е временно изключена, докато трае проверката. Това означава, че близо 90 милиона потребители са помолени отново да влязат на страниците си с нова парола.", "date": "2018.09.28", "title": "Фейсбук откри нов пробив в сигурността, засегнал близо 50 млн. профила"}
{"url": "https://offnews.bg/razsledvane/su-nastani-studentka-s-dve-momcheta-v-obshtezhitie-sled-koeto-ia-osta-688942.html", "text": "Настаняването на първокурсниците в общежитията на Софийския университет започна едва вчера, но проблемите не закъсняха. Студентка беше класирана в една стая с две момчета, а след като от Комисията по настаняване установиха грешката, тя беше принудена да се впусне в хаоса по ново настаняване, което може да я остави на улицата.Първокурсничката, чието име не споменаваме по нейно желание, разбира, че е настанена в бл. 19 в Студентски град, когато излиза класирането за общежитие - в 01:30 на 27 септември. Това е и първата дата, когато част от студентите според факултета трябва да се настанят.Тъй като бл. 19 не се стопанисва от Софийския университет, а от друг ВУЗ, момичето решава да се обади на домакина на блока, за да попита дали трябва да спази съответните дати за настаняване. След като е попитана за номера на стаята ѝ, той установил, че тя е настанена с две момчета, затова ѝ казал да отиде още утре, за да говори с Комисията по настаняване.Студентката това и прави. След дълго чакане на опашка пред бл. 42, станала пословична от началото на настанителната кампания, идва нейният ред. От Комисията по настаняване ѝ обяснили, че от бл. 19, в който е настанена, са изпратили разпределение от минала година. Така в момента не е ясно колко свободни места има и кои стаи са заети. Това била и причината за объркването.Казали ѝ, че в момента вариантите са да я настанят в общежитие, което се намира на бул. \"Цар Борис III\", или в бл. 7 в Студентски град, който се стопанисва от Медицинския университет.Дали ѝ разменно писмо, което да бъде подписано и подпечатано в 102 кабинет на Комисията. След процедурата с подписа и печата момичето отишло в бл. 7. Там домакинът обаче бил категоричен, че е необходим още един подпис от комисията на Медицинския университет, за да бъде настанена. Последното условие се оказало неосъществимо за момента – въпросната комисия работела само във вторник и четвъртък.Така в момента момичето остава на улицата, докато изчака вторник, за да получи необходимия ѝ подпис. В същото време тя няма запазено място в блока, а настаняването продължава и може да се окаже, че за нея в крайна сметка няма места. На фона на този хаос си задаваме въпросите: А ако първокурсничката не се беше обадила предварително в блока, в който е настанена и така да разбере за възникналата грешка? Ако беше дошла сама с багажа си в упоменатата дата, на която да се настани в стаята си, без да знае за проблема? ОFFNews потърси становището на Комисията по настаняване, като изпрати запитване на упоменатия имейл адрес. Очакваме тяхната позиция по случая. ", "date": "2018.09.28", "title": "СУ настани студентка с две момчета в общежитие, след което я остави на улицата"}
{"url": "https://offnews.bg/politika/prezidentat-prizova-za-edinenie-v-obrashtenie-po-povod-100-g-ot-vojni-688946.html", "text": "Президентът Румен Радев призова за единение в обръщение по БНТ по случай навършването на 100 години от войнишкото въстание. \"На 29 септември 1918 г. разбунтувалите се фронтоваци се сблъскват с проправителствените части край Владая и Княжево. Едните са отстоявали България по фронтовете на Първата световна война и са въстанали с искане за справедлива република. Другите влизат в бой с убеждението, че бранят българската държавност от войнишки метеж. И от двете страни вярват, че жертват живота си за Родината. Бунтът е удавен в кръв. Това е датата на големия български разкол, от който ни делят точно сто години. В разни епохи той ще противопоставя републиканци и монархисти, граждани и селяни, леви и десни. Ще отнеме живота на десетки хиляди българи. Ще съсипе много съдби. Общонародните цели на Възраждането ни донасят свобода, Съединение и възход. Разколът слага край на тази епоха и ще бъде белязан от братоубийства, терор и пилеене на национална енергия. Великите идеали ще бъдат погребани под безизходни спорове. Те определят и съвременния ни политически дебат, в който партийни, лобистки и индивидуални облаги закриват хоризонта на националния интерес\", посочи президентът.Той обясни, че към него са се обърнали група общественици с инициатива за национално единение. \"Убеден съм, че милиони българи съзнават необходимостта от него. Съзнават, че историята не бива да слугува на политиката. Че наследените обществени разломи трябва да се преодоляват, а не да бъдат употребявани за злободневен политически бизнес. Че ожесточението от миналото минира пътя към бъдещето\", посочи Радев.\"Наивно е да очакваме, че стогодишният разкол ще приключи днес или скоро. Че ще завърши с победа на някоя от страните на сто и първата или някоя от следващите години. Но моралното и интелектуалното надмогване на разкола е единственият път към успеха\", допълни президентът.\"България избра пътя на европейска демокрация и трябва да гради своето бъдеще около принципите на свободата, законността, справедливостта и уважението към човека. Единението не закрива политическия дебат, а бди той да се провежда в името на националния интерес, с уважение към чуждото мнение и свободата на словото. Единението не е индулгенция за престъпления, а борба за законност и правосъдие, на което обществото може да разчита. Единението не може да се случи под знамето на никоя идеология, а само и единствено под знака на културата и човеколюбието\", подчерта Радев в обръщението си.\"Вярвам, че след години на разделение обществото ни все повече ще осъзнава нуждата от единение. Процесът ще е дълъг, ще срещне съпротивата на сили, които се хранят от разделението. Но, убеден съм: мъдростта ще победи ожесточението\", каза той.", "date": "2018.09.28", "title": "Президентът призова за единение в обръщение по повод 100 г. от войнишкото въстание"}
{"url": "https://offnews.bg/sviat/kitaj-obiavi-che-ne-se-opitva-da-izmesti-sasht-688950.html", "text": "Страхът от Китай, който се опитвал да измести САЩ на световната сцена, е неоснователен, каза днес ръководителят на китайската дипломация Ван И, предаде Франс прес, цитирана от БТА.В реч пред Съвета за международни отношения в Ню Йорк Ван каза, че Китай се стреми единствено към световна хармония. По повод изводите на американски анализатори, според които Китай засилва усилията си за получаване на позиция на хегемон в света китайският първи дипломат подчерта: \"Искам да ви кажа много ясно, че това е сериозна грешка в стратегическата преценка\".\"Това е фалшива прогноза, която може да се окаже изключително вредна за американските интереси и бъдещето на САЩ\", предупреди китайският външен министър.Ван увери, че \"няма причини за паника\" заради търканията между Пекин и Вашингтон и че трудностите може да бъдат преодолени, предаде Ройтерс.През последните години Китай значително разшири присъствието си в света, особено в Африка. В ООН Пекин също разширява влиянието си, като включва все повече военни кадри в мирните операции и редовно увеличава финансовия си принос към световната организация.Ван И отхвърли твърденията, че Китай краде технологии, разработени от чуждестранни компании. \"Искам да подчертая, че Китай не е копирал чуждестранни патенти\" и \"няма да копира чуждестранни патенти\", увери той.Китай казва, че намеренията му са мирни, но има териториални претенции към почти цялото Южнокитайско море, през което годишно преминават стоки на стойност около 3 трилиона долара, отбелязва Ройтерс. Малайзия, Виетнам, Филипините и Бруней също претендират за части от морето, в което има нефтени и газови залежи и големи риболовни полета.", "date": "2018.09.28", "title": "Китай обяви, че не се опитва да измести САЩ"}
{"url": "https://offnews.bg/ikonomika/2-69-mlrd-leva-e-izlishakat-v-biudzheta-prez-septemvri-688951.html", "text": "2,69 млрд. лева е излишъкът в бюджета към септември, сочат предварителните данни на финансовото министерство. Приходите и помощите по КФП към септември 2018 г. се очаква да бъдат в размер на 29,2 млрд. лева, като спрямо деветмесечието на 2017 г. се отбелязва ръст от над 3 млрд. лева. Ръстът спрямо предходната година се дължи основно на по-високите данъчни и неданъчни приходи, които нарастват с 2,766 млрд. лева - 11%. Увеличение се отчита и при постъпленията от помощи, които нарастват с 282,2 млн. лева, отбелязват от министерството.Разходите по консолидираната фискална програма (вкл. вноската на Република България в бюджета на ЕС) към септември 2018 г. са в размер на 26,514 млрд. лева, което е 67,4% от годишния разчет.За сравнение, разходите по КФП за същия период на 2017 г. бяха в размер на 23,731 млрд. лева.Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи, обясняват от ведомството.Частта от вноската на Република България в бюджета на ЕС, изплатена към 30.09.2018 г. от централния бюджет, възлиза на 822,9 млн. лв.", "date": "2018.09.28", "title": "2,69 млрд. лева е излишъкът в бюджета през септември"}
{"url": "https://offnews.bg/tehnologii/gravitech-puska-bezplatna-onlajn-platforma-za-fakturirane-v-podkrepa-n-688945.html", "text": "Българската софтуерна компания  представи новата си система за онлайн фактуриране Gravitech Безплатно Фактуриране. Тя е напълно безплатна и включва богати функционалности, позволяващи на една фирма да издава всички най-необходими документи за продажби от всяка точка, свързана с интернет.Пускането на безплатната платформа е част от дългосрочните усилия на Gravitech да подпомага дигитализацията на малките и средни български фирми.Межудвременно компанията пусна на пазара и иновативни системи за управление на човешките ресурси, както и на складове.В подкрепа на дигитализацията на малкия бизнес„Стартираме тази кампания, защото имаме желание да подобрим присъствието на българските малки фирми в интернет и да привлечем вниманието им към предимствата на дигиталните технологии за техния бизнес. Убедени сме, че ако малкият бизнес у нас повиши своята конкурентоспособност, от това ще спечели цялата българска икономика. Избрахме фактурирането, защото това е дейност, присъща за всяка една фирма и същевременно отчитаме, че мнозина по-малки предприемачи все още губят много време, използвайки хартиени фактури. Затова и решихме, че това е много добра отправна точка за тяхната дигитализация“ - сподели Иван Лалев, основател на Gravitech.Компанията Gravitech, която е популярна най-вече с едноименната CRM (Customer Relationship Management) система Gravitech, взе решението да разшири дейността си и в други сфери.Иван Лалев изрази убеждението си, че скоростта, с която днес информационните технологии навлизат в бизнеса, изисква бързи стъпки от страна на малкия и среден бизнес у нас.В очакване на четвъртата индустриална революция„Тази радикална промяна, наречена индустриална революция 4.0, няма да подмине и България. За съжаление статистиката показва, че много фирми у нас изостават с темповете на дигитална трансформация. Това е сериозен проблем, който през следващите години ще се усеща все по-осезаемо и ще прави икономиката ни все по-неконкурентна. Нашата цел е да предотвратим това като подпомогнем възможно най-голям брой компании да се трансформират успешно и да използват по-ефективно дигиталните технологии“ - добави основателят на Gravitech.Gravitech Безплатно ФактуриранеСистемата улеснява издаването и работата със счетоводни документи - фактури, касови бележки, дебитни и кредитни известия. Важно нейно предимство е, че позволява на фирмите да работят с много контрагенти едновременно. Системата разполага с разнообразни справки и е надеждно защитена за сигурна и конфиденциална работа. Тя може лесно да се ползва от всякакви устройства, които поддържат последните версии на най-популярните браузъри, а собственикът може да даде достъп до нея на своя счетоводител, търговците или други служители.Система за управление на човешките ресурсиМеждувременно Gravitech представи и иновативен софтуер за управление на човешките ресурси, който обединява разнообразни системи и процеси. Той е базиран на най-перспективните технологии в бизнес софтуера, както и на предимствата на cloud (облачните) архитектури. На практика той може изцяло да трансформира работното място, като осигури по-голяма ефективност на работните процеси.Облачните услуги помагат на служителите по човешки ресурси и собствениците на компаниите да получат информация за всеки член на екипа и неговата дейност от различни локации и устройства.Отделът за човешки ресурси може да проследява информацията за служителите - умения, способности, работен опит, образование и заплати. Отпуски и болнични може да се генерират и одобряват чрез системата. В история може да следите промените, които са правени по профила на служителя. По този начин HR софтуерът записва цялата информация, свързана със служителите.Gravitech СкладТози софтуерен модул, който също беше представен официално съвсем наскоро, обединява дейностите по обработка на поръчките, зареждане, преместване и изписване на стоки, подреждане на складове и др. Това позволява на ръководството и отговорните служители да знаят във всеки момент с какво количество от даден артикул, материал или продукт разполагат, независимо от мерната му единица, както и къде се намира той.Екипите могат да използват пълната функционалност на складовия софтуер от офиса, от дома си, от хотелската стая по време на командировка, от колата си по време на задръстване или от всяка друга локация, свързана с интернет. При желание това може да става и само локално в съответния търговски обект. Сигурността на данните е гарантирана, благодарение на това, че цялата база данни е криптирана. Освен това системата редовно и автоматично създава архивни копия, които не са достъпни за никого.", "date": "2018.09.28", "title": "Gravitech пуска безплатна онлайн платформа за фактуриране в подкрепа на малкия бизнес"}
{"url": "https://offnews.bg/futbol/skandalat-mezhdu-mourinio-i-pogba-razdeli-na-lageri-igrachite-na-iunaj-688932.html", "text": "Напрежението между мениджъра на Манчестър Юнайтед Жозе Моуриньо и халфа Пол Погба набира все по-голяма скорост. Колективът на \"червените дяволи\" вече е разцепен на групички, като отделните футболисти подкрепят различните страни в скандала, съобщава британският \"Дейли Мейл\".Според изданието от началото на сезона между Моуриньо и Погба има размяна на остри коментари по време на тренировките, след мачовете и дори през медиите.Всичко започна с желанието на френския национал да бъде продаден. След това Специалния се разсърди и отне на Пол Погба ролята на втори капитан на Юнайтед.Сега съблекалнята на отбора е разделена на лагери. Сънародникът на Погба Антони Марсиал, националът на Кот д'Ивоар и бразилецът Андреас Перейра са заели страната на халфа.Други, сред които Ашли Йънг и Неманя Матич, са спрели да говорят с френската звезда. Дори белгийският нападател Ромелу Лукаку, който беше в добри отношения с Пол Погба, също се е дистанцирал от него.", "date": "2018.09.28", "title": "Скандалът между Моуриньо и Погба раздели на лагери играчите на Юнайтед"}
{"url": "https://offnews.bg/politika/borisov-prepotvardi-pred-pompejo-strategicheskoto-partniorstvo-vav-sas-688952.html", "text": "Препотвърждаваме стратегическото партньорство между България и САЩ. Двете страни споделят общи ценности и интереси и имат ангажимент към опазването на мира и международния ред. Сътрудничеството със САЩ заема важно място във външната политика на страната ни както в двустранен, така и в многостранен план. Това заяви българският министър-председател Бойко Борисов по време на среща с държавния секретар на САЩ Марк Помпейо в Ню Йорк.Премиерът Борисов подчерта, че САЩ и България имат установени отлични отношения в областта на сигурността и отбраната както в двустранен план, така и в рамките на НАТО.„България оценява постоянната подкрепа, която правителството на САЩ оказва за модернизирането на българските въоръжени сили и постигането на по-голяма оперативна съвместимост. Убеден съм, че засилените съвместни учения и тренировки, които се провеждат на територията на съвместните българо-американски съоръжения, допринасят изключително много за повишаване на оперативната съвместимост на българските въоръжени сили с тази на въоръжените сили на останалите страни-членки на НАТО“, каза още Бойко Борисов.В тази връзка българският премиер оцени високо решителните действия, предприети от страна на САЩ чрез Инициативата за гарантиране на сигурността на европейските съюзници (ERI) и операцията „Атлантическа решителност“.По време на разговора Борисов посочи, че потвърждавайки поетите ангажименти в рамките на НАТО, в началото на година правителството одобри национален план за постепенно повишаване на разходите за отбрана до 2 % от БВП до 2024 г. „Подготвени са актуализирани проекти за инвестиционен разход за нови бойни бронирани машини за Сухопътни войски, нов тип боен самолет за Военновъздушните сили и два многофункционални модулни патрулни кораба за Военноморските сили“, допълни още премиерът Борисов.Борисов и Помпейо бяха единодушни, че взаимодействието между българските и американските правоохранителни органи е последователно и практически ориентирано. В разговора беше отбелязано, че службите на двете страни си сътрудничат ефективно в борбата срещу организираната престъпност, тероризма, трафика на хора и наркотици, киберсигурността, корупцията и др.По време на срещата беше изтъкнато и задълбоченото двустранно търговско-икономическо сътрудничество. Борисов отбеляза, че привличането на американски инвестиции е сред основните приоритети в усилията на българското правителство, като акцентира върху секторите информационни технологии, машиностроене, електротехника и електроника. В разговора българският премиер заяви, че поддържането на финансова дисциплина, благоприятен данъчен климат, квалифицираната работна ръка и прилагането на нужните законодателни мерки правят страната ни все по-желано място за бизнес и инвестиции.В рамките на срещата българският министър-председател запозна американския държавен секретар с хода на изграждането на междусистемните газови връзки с Гърция, Сърбия и Турция, както и с модернизацията и разширението на съществуващата газопреносна мрежа у нас. Борисов подчерта и увеличаването на капацитета на газовото хранилище в Чирен, както и процесите по търсенето и проучването на природен газ в българската акватория на Черно море.„България и САЩ имат възможности да разширят допълнително активното си партньорство в областта на енергетиката както на институционално, така и на фирмено ниво. Страната ни би оценила високо подкрепата на САЩ за реализацията на газовия разпределителен център на територията на България, който би разширил енергийната диверсификация на България и би помогнал за изграждането на конкурентен и либерализиран газов пазар в Европа”, посочи премиерът Борисов.", "date": "2018.09.28", "title": "Борисов препотвърди пред Помпейо стратегическото партньорство във САЩ"}
{"url": "https://offnews.bg/obshtestvo/atestirat-vsichki-uchiteli-i-direktori-dve-slabi-otcenki-shte-vodiat-688922.html", "text": "Всеки учител и директор на училище и детска градина ще минава през атестиране. То ще се прави веднъж на всеки 4 години и от резултатите ще зависи дали педагогът ще расте в кариерата, ще бъде поощряван (например финансово) или трудовият му договор ще бъде прекратен.Подробните правила за атестирането са разписани в Наредба за статута и професионалното развитие на учителите, директорите и другите педагогически специалисти.Атестирането започва от учебната 2020/2021 г., пише в проекта на Министерството на образованието и науката.На него ще подлежат всички учители, директори и други педагогически специалисти в детските градини, училищата, центровете за подкрепа на личностно развитие и регионалните центрове за подкрепа на процеса на приобщаващото образование.При директорите ще се оценява управленската им компетентност, при останалите - съответствието на дейността им с професионалния им профил, с изискванията за изпълнение на длъжността и стратегията за развитие на съответната институция.Високите оценки ще отварят вратата към кариерно развитие и \"поощряване на педагогическите специалисти\". Ако оценката покаже необходимост от повишаване на квалификацията, педагозите ще бъдат насочвани към такова. При нужда ще се осигурява методическа и/или организационна подкрепа. Наставници също ще работят с учителите, чието атестиране покаже слабости.Скàлата на оценяване е петстепенна. Ако оценяваният е получил петата най-ниска оценка, ще се направи план за подобрение на работата и ще се включат наставници. Една година след предприемането на мерките той отново ще бъде атестиран и ако оценката е същата, трудовият му договор ще бъде прекратен.Петата най-ниска оценка е формулирана така от МОН: \"показаните знания и умения в минимална степен съответстват на професионалния профил и е необходима допълнителна квалификация и методическа и организационна подкрепа, изпълнени са по-малко от половината от критериите по областите на професионална компетентност през периода на атестиране, изпълнението на дейността в минимална степен съответства на изискванията към длъжността по причини, зависещи от 45 лицето, резултатите от дейността не допринасят за постигане на поставените в стратегията за развитие на детската градина или училището цели и задачи; не е налице стремеж към усъвършенстване, мотивация за повишаване на квалификацията и подобряване на резултатите от работата\".Тя ще се поставя при получен сбор от точки по различните критерии между 25 и 29,99.Оценяването ще се отразява в атестационна карта по образец.1 точка по даден критерий ще се дава, когато професионалните знания и умения на педагога се нуждаят от подобрение;1,5 точки ще се получават, когато той/тя има необходимите компетентности, които позволяват да изпълнява изискванията към заеманата длъжност, и когато децата или учениците постигат очакваните резултати от обучението;2 точки - дейността надвишава изискванията за изпълнението на длъжността, резултатите от обучението на децата или на учениците надвишава очакваните, притежаваните професионални компетентности позволяват ефективно изпълнение на длъжността.Част от крайния сбор ще е и самооценката на педагога.Окончателният резултат ще се изчислява по формулата с точност до 0,01:ОР = 0,25СО + 0,75ОАКОстаналите възможни оценки са в 5-степенната скала са:1. \"образцово изпълнение\" при окончателен резултат от 45 до 50 точки - поставя се, когато едновременно са показани компетентности, надвишаващи определените в професионалния профил, изпълнени са всички критерии от областите на професионална компетентност, изпълнението на дейността в значителна степен допринася за напредъка на децата и учениците, за постигане на планираните в стратегията за развитие на детската градина или училището цели и задачи и за укрепване авторитета на институцията, установено е пълно съответствие на дейността с изискванията за изпълнение на длъжността и постигнатите резултатите надвишават очакванията, има допълнително изпълнени задачи;2. \"надминава изискванията\" при окончателен резултат от 40 до 44,99 точки - поставя се, когато едновременно са установени знания и умения, които в преобладаващата част надвишават определените в професионалния профил, изпълнени са критериите от областите на професионална компетентност, като по отделни критерии са постигнати по-високи резултати, налице е съответствие на дейността с изискванията към длъжността и резултатите допринасят за постигане на планираните в стратегията за развитие на детската градина или училището цели и задачи;3. \"отговаря на изискванията\" при окончателен резултат от 35 до 39,99 точки - знанията и умения съответстват на професионалния профил, изпълнени са критериите от областите на професионална компетентност, изпълнението на дейността съответства на изискванията за изпълнение на длъжността и постигнатите резултати допринасят за постигане на поставените в стратегията за развитие на детската градина или училището цели и задачи; ако има неизпълнени задачи, неизпълнението им е предизвикано от независещи от лицето обстоятелства;4. \"отговаря частично на изискванията\" - 30 до 34,99 точки - по-голяма част от показаните знания и умения съответстват на професионалния профил, а за останалите е необходима допълнителна квалификация и подкрепа, през периода на атестиране са изпълнени някои критерии от областите на професионална компетентност, изпълнението на дейностите в малка степен допринася за постигане на поставените в стратегията за развитие на детската градина или училището цели и задачи и отговаря частично на изискванията към длъжността;Атестирането ще се извършва по график, съгласуван с началника на съответното регионално управление на образованието и утвърден от работодателя. Ще го прави атестационна комисия, определена от работодателя, съгласувано с педагогическия съвет. Членовете ѝ ще са нечетен брой. Ще включва: педагогически специалисти (от същите училище/детска градина, в която работи и оценяваният - те ще представляват директора); представител на регионалното управление на образованието; представител/представители на педагогическия съвет. Ще има и списък с резервни членове.Членове на комисията могат да са само хора, които не подлежат на атестиране в конкретния период.Атестирането на директорите се извършва от комисия, определена от работодателя, с нечетен брой членове (до 7) и включва:1. представители на работодателя;2. един представител на финансиращия орган в случай, когато той е различен от работодателя;3. поне един педагогически специалист - представител на институцията, определен от педагогическия съвет;4. един представител на РУО, определен от началника в случай, когато той е различен от работодателя;5. един родител от обществения съвет;6. резервни членове за всеки от представителите по т. 1-5.По преценка на работодателя може да се включи един представител на предприятие, с което партнира училището, което организира и провежда обучение за придобиване на професионална квалификация.Изключва се възможността свързани лица да са членове на атестационна комисия.Подлежащите на атестация ще имат до 10 дни за самооценка. За целта той/тя ще трябва да попълни атестационна карта, като ще доказва с документи, сертификати и материали от професионалното си портфолио постигнатите си резултати за периода на атестиране.Наредбата предвижда всеки специалист да има лично професионално портфолио, което ще включва:- документи, сертификати и материали, които доказват постигнатите резултати от напредъка на децата или на учениците му;- грамоти и награди от участие в конкурси, състезания, олимпиади и др. на децата или учениците и лични, включително свидетелства на родителите, на други учители, на учениците за успешното учене и участие в живота на класа и на училището на децата и учениците в риск, със специални образователни потребности и/или с хронични заболявания;- професионалните изяви, професионалното усъвършенстване и кариерното израстване и др.В процеса на атестирането на учителите комисията ще има право да използва и протоколи от заседания на педагогическия съвет и от контролната дейност, осъществена от съответното регионално управление на образованието, от заместник-директор и от директора.При атестирането на директорите ще могат да се вземат предвид резултатите от самооценяването на институцията, протоколи от контролната дейност, осъществена от работодателя, от финансиращия орган (ако е различен от работодателя), от регионалното управление на образованието, както и оценки и насоки в резултат на .В атестационната карта ще бъдат вписвани:1. оценката на атестационната комисия по всеки критерий;2. окончателния резултат от атестирането;3. крайната оценка по скалата.Ако атестираният педагогически специалист не е съгласен с крайната оценка, може в срок до 2 работни дни от датата, на която е подписал атестационната карта, да подаде писмено възражение до директора, в което да посочи мотивите за несъгласието си с оценката. Той ще е длъжен да се произнесе в двудневен срок, като може да потвърди оценката или да я промени с една степен. Тази оценка вече е окончателна и се вписва в атестационната карта с аргументация и подпис от директора. Атестираният също се подписва.Атестационните карти ще се пазят от работодателя и ще са част от трудовото дело на съответния директор, учител, педагогически специалист.След получаването на оценките, работодателят и комисията ще подготвят анализ за причините, довели до оценката; ще изработват план за методическо и организационно подпомагане на съответния педагогически специалист; ще определят наставник или наставници, които да осъществят методическа и организационна подкрепа (ако това е необходимо).В приложения към проектонаредбата са разписани подробно изискванията към всяка от учителските длъжности (учител, старши учител и главен учител) - например какво образование се изисква, както и изискванията към всеки от професионалните профили към длъжностите, които са:1. учител;2. директор;3. заместник-директор;4. ръководител на направление \"Информационни и комуникационни технологии\";5. възпитател;6. психолог;7. педагогически съветник;8. логопед;9. рехабилитатор на слуха и говора;10. корепетитор;11. хореограф;12. треньор по вид спорт.Наредбата все още е проект, който беше публикуван за обществено обсъждане. То ще продължи до 26 октомври, след което Министерският съвет ще го гласува.", "date": "2018.09.28", "title": "Атестират всички учители и директори: две слаби оценки ще водят до уволнение"}
{"url": "https://offnews.bg/temida/prokuraturata-obmislia-da-obvini-za-lazhesvidetelstvane-zhurnalista-di-688943.html", "text": "Прокуратурата във Велико Търново обмисля да повдигне обвинение на журналиста Димитър Върбанов за лъжесвидетелстване или за набедяване, след като  доказаха, че твърденията за жесток побой над репортера са силно преувеличени.Видеата показаха, че журналистът не е удрян, а е изтикан от двама гардове извън склада. Той пада на колене, след което в продължение на няколко минути говори пред оператора и камерата с микрофон в ръка, а накрая ляга на земята. Не се виждат рани и удари.След разпространяването на кадрите Районният съд във Велико Търново пусна без мярка за неотклонение двамата задържани за нападението над Върбанов. В същото време продуцентът Джуди Халваджиян отстрани репортера на \"Господари на ефира\" във Велико Търново Димитър Върбанов от екипа на предаването \"заради съзнателния или не опит на репортера да подведе обществеността с действията си след приключване на репортажа, излъчен в предаването\".", "date": "2018.09.28", "title": "Прокуратурата обмисля да обвини за лъжесвидетелстване журналиста Димитър Върбанов"}
{"url": "https://offnews.bg/112/trima-moldovtci-sa-obrali-bankomata-v-stara-zagora-688917.html", "text": "Трима молдовски граждани са задържани за .Това съобщи министърът на вътрешните работи Младен Маринов. Предполагаемата сума, която са откраднали е 50 000 лева, но тепърва от банката ще отчетат точната цифра, защото последното зареждане на устройството е за 100 000 лева.Банкоматът беше взривен през изминалата нощ в кв. „Железник”. Съвсем близо до взривения банкомат се намира Второ полицейско управление в Стара Загора.Все още не е ясно дали извършителите са съпричастни към случая с взривения банкомат в Казанлък в края на август. ", "date": "2018.09.28", "title": "Трима молдовци са обрали банкомата в Стара Загора"}
{"url": "https://offnews.bg/112/zadarzhaha-23-godishen-za-ubijstvo-v-liulin-688916.html", "text": "23-годишен мъж е задържан за убийство в жк. „Люлин“. Това съобщиха от пресцентъра на МВР.На 22 септември след обяд, в полицията постъпил сигнал за намерено тяло в апартамент в жк. „Люлин“. Собственикът на жилището отишъл да отвори, след като съседи му съобщили, че от вътре се носи остра миризма. Влизайки вътре, той видял в кухнята безжизнено тяло на мъж в напреднал стадий на разлагане.На място незабавно били изпратени полицейски и медицински екипи. При извършения оглед те установили прободни рани в областта на шията и корема на жертвата.По случая било образувано досъдебно производство и предприети оперативно-издирвателни действия, в хода на които е установена самоличността и на жертвата – 24-годишен мъж от Мусачево, и на извършителя на тежкото престъпление - 23-годишен от Самоков.Изяснено е, че десетина дни по-рано, под въздействие на употребен алкохол, двамата започнали спор, прераснал в сбиване, при което използвали и ножове. По-младият мъж се отървал с по-леки наранявания и напуснал жилището, а 24-годишният починал от получените наранявания.Извършителят бил задържан до 24 часа, а събраните материали - докладвани в Софийската градска прокуратура. Мъжът е привлечен като обвиняем за престъпление по чл. 116 от НК.С постановление на прокурор мярката му за задържане е удължена до 72 часа.", "date": "2018.09.28", "title": "Задържаха 23-годишен за убийство в Люлин"}
{"url": "https://offnews.bg/medii/gospodari-na-efira-uvolniha-reportera-si-dimitar-varbanov-688936.html", "text": "Продуцентът Джуди Халваджиян отстрани репортера на \"Господари на ефира\" във Велико Търново Димитър Върбанов от екипа на предаването.Причината - \"заради съзнателния или не опит на репортера да подведе обществеността с действията си след приключване на репортажа, излъчен в предаването\".По-рано днес стана ясно, че  в склада във Велико Търново, където се твърдеше, че е бит репортерът на \"Господари на ефира\" Димитър Върбанов, показват в по-различна светлина случилото се.Сайтът Mediapool публикува 16 кратки видеа, на които се вижда, журналистът е изтикан от двама гардове извън склада. Не е имало сериозен побой. Той пада на колене, след което в продължение на няколко минути говори пред оператора и камерата с микрофон в ръка, а накрая ляга на земята. Не се виждат рани, удари и пр.\"До този момент нито „Господари на ефира“, нито Димитър Върбанов са твърдели, че Върбанов е бил бит по време на разследване в склад за хранителни стоки. При разпространение на информацията по случая, в медиите бяха употребени много сензационни изрази като „жестоко пребит“ и „тежък побой“, които за щастие се оказаха силно преувеличени, което заявихме още вчера. Това по никакъв начин не омаловажава факта, че е имало физическо насилие, макар и не в такъв размер.Вярваме и ще работим за това тази тема да не измести фокуса от 3-месечното ни разследване, което безспорно показа закононарушения от страна на недобросъвестен търговец, създали опасност за здравето на хората.Въпреки това, осъзнавайки отговорността, която носим пред българското общество заради огромното доверие в предаването, доверие, за което сме работили и градили през цялата 16-годишна история на „Господари на ефира“, считаме за редно да оповестим следното:Заради съзнателния или не опит на репортера да подведе обществеността с действията си след приключване на репортажа, излъчен в предаването, продуцентът Джуди Халваджиян отстранява Върбанов от екипа на предаването.„На нас от „Господари на ефира“ в този момент повече от всякога ни се налага да бъдем безкомпромисни в ситуация като тази и независимо от това, че имаме дълга история с Димитър Върбанов и неговата професионална работа до момента, единственото възможно решение за нас е да се разделим с него. Търсенето и защитаването на истината е най-важната ценност, която „Господари на ефира“ отстоява, това е в основата на всичко, което правим.“", "date": "2018.09.28", "title": "Господари на ефира уволниха репортера си Димитър Върбанов"}
{"url": "https://offnews.bg/sviat/povdignaha-obvinenia-na-trima-za-ubijstvoto-na-slovashkia-zhurnalist-i-688934.html", "text": "Словашката прокуратура повдигна обвинения на трима души за убийството на разследващия журналист Ян Куцяк и годеницата му, съобщи Ройтерс. Обвиненията са за предумишлено убийство.Тримата бяха арестувани в четвъртък сутринта. В рамките на същата акция бяха задържани още петима души, но те бяха освободени. Журналистът и годеницата му бяха убити в края на февруари.  Убийството предизвика найй-многобройните протести в Словакия от падането на комунизма. Куцяк е разследвал връзки на словашкото правителство с италианската мафия и съмнения за злоупотреба с европейски средства за земеделие. Убийството събуди опасения за свободата на медиите в страната и предизвика оставката на тогавашния премиер Роберт Фицо, на вътрешния министър Роберт Калиняк и на шефа на полицията Тибор Гашпар.", "date": "2018.09.28", "title": "Повдигнаха обвинения на трима за убийството на словашкия журналист Ян Куцяк"}
{"url": "https://offnews.bg/obshtestvo/zapochna-onlajn-prouchvane-dali-da-preminem-okonchatelno-kam-liatno-il-688935.html", "text": "Започна онлайн проучване за това дали предпочитаме да преминем окончателно към лятно или зимно часово време, съобщи БНТ. Европейската комисия предложи да се сложи край на смяната на часовото време в целия Европейски съюз, след като проучване показа, че това е желанието на повечето жители на ЕС, взели участие в анкетата. Предложението трябва да бъде одобрено от Европарламента и Съвета, но ако това се случи, държавите ще трябва да се откажат от смяната на времето и ще трябва да изберат лятното или зимното часово време да запазят, като решението трябва да е взето до април 2019 г.Последното задължително местене на стрелките за преминаване към лятното часово време ще е на 31 март 2019 г. Държавите, които избират за постоянно зимното часово време, ще сменят часа за последно на 27 октомври 2019 г.В България сега започва допитване, което трябва да установи дали предпочитаме у нас да се запази лятното или зимното часово време. Резултатите ще бъдат взети предвид при оформяне на позицията кой от двата варианта ще избере страната ни. Можете да заявите своето предпочитание на правителствения портал  до 11 октомври.", "date": "2018.09.28", "title": "Започна онлайн проучване дали да преминем окончателно към лятно или зимно часово време"}
{"url": "https://offnews.bg/tehnologii/asus-zenbook-pro-15-mosht-v-iztanchena-opakovka-688927.html", "text": "В днешно време преносимите компютри трябва да отговарят на множество изисквания, за да задоволят нуждите и желанията на потребителите. Едно от новите предложения на ASUS – ZenBook 15 Pro отговаря на повечето от основните неща, които са важни при избора на лаптоп. Преносимият компютър идва в красива и стилна опаковка, но това не му пречи да включва достатъчна мощ, за да се справя и с някои гейминг заглавия.Конструкцията на ZenBook Pro 15 е от здрав метал и е тънка (18.9 мм) и лека (1.88 кг). Моделът се предлага в син и розово златист цвят, а логото на капка е с подсветка за допълнителен ефект. Ъглите са изрязани с диамант, давайки още стил на елегантния лаптоп.Визията се допълва и от отличителния белег на серията, а именно ScreenPad, който замества традиционния тъчпад. Той се състои от дисплей с висока резолюция и разширена функционалност, позволяваща извършването на редица дейности. Налични са различни приложения и режими, сред които такъв позволяващ, разширяването на основния екран върху този втори дисплей.Докато сме още на темата дисплеи, основният екран на модела използва на NanoEdge технология, характеризираща се с тънки странични рамки. Това способства и постигането на по-компактен корпус в сравнение със стандартните преносими компютри. Макар да е с 15“ екран, ZenBook Pro 15 е сравним по размери с много 14“ модели. Разполагате с избор на до 4K UHD резолюция на панела.Не оставяйте обаче външният вид да ви заблуди, ZenBook Pro 15 включва доста мощен хардуер, който е достатъчен за работа с различни приложения и гейминг. Моделът е базиран на Windows 10 и се възползва изцяло от възможностите на актуалната операционна система на Microsoft.ZenBook Pro 15 предлага избор на конфигурация с до 8мо поколение Intel Core i9 шест ядрен процесор и тактова честота до 4.5GHz. Това е първият мобилен процесор на Intel, който включва шест ядра и 12 нишки, надминавайки по производителност предходното поколение.Серията разполага с едно от актуалните графични решение на NVIDIA - GeForce GTX 1050 Ti с до 4GB отделна памет. Видеокартата е два пъти по-бърза спрямо предходното поколение GeForce GTX 960M. Чрез нея, ZenBook Pro 15 се справя с повечето от най-натоварващите задачи като 3D рендиране и 4K UHD видео възпроизвеждане. Освен това ще можете да се отдадете и на дълги гейминг сесии с високо качество на графиката.Сред останалите основни параметри са още до 16GB DDR4 RAM и сторидж опции за 1TB/512GB PCIe SSD или 512GB/256GB SATA3 SSD.Завършваме с мултимедийните възможности на преносимия компютър. В това направление, ZenBook Pro 15 използва мощни, специално създадени говорители със смарт технология на усилвателя. Системата намалява до минимум звуковите изкривявания, а разработените софтуерни алгоритми се грижат за оптимизиране при прекомерна сила на звука.Asus ZenBook Pro 15 е едно компактно бижу, което предлага иновативни технологии и висока производителност. Определено ни допадна компактният и стилен дизайн на модела, който хваща окото и е доста практичен.", "date": "2018.09.28", "title": "Asus ZenBook Pro 15: Мощ в изтънчена опаковка"}
{"url": "https://offnews.bg/temida/ubietcat-ot-kaspichan-nasiakal-chetirite-si-zhertvi-s-bradva-688909.html", "text": "63-годишният Петър, който беше задържан и е с повдигнати обвинения за четворното убийство в Каспичан, е насякъл жертвите си с брадва. Това става ясно от съобщение на прокуратурата.До момента официално нямаше информация как са убити четиримата души. От съобщение на прокуратурата става ясно, че оръжието на престъплението е брадва с 35-сантиметрова дръжка и тя е иззета от разследващите. С нея той е нанесъл смъртоносни порезни и посечни рани на убитите.Самият Петър е обитавал втория етаж, а убитото семейство живеело на първия етаж. Окръжната прокуратура в Шумен е внесла искане в Шуменския окръжен съд за вземане мярка за неотклонение „Задържане под стража“ за мъжа. По обвинението за предумишлено убийство на повече от едно лице по особено мъчителен за убитите начин и с особена жестокост той може са получи от 15 до 20 години, доживотен затвор или доживотен затвор без замяна.Искането за вземане на най-тежката мярка за процесуална принуда – задържане под стража, Окръжната прокуратура в Шумен мотивира с обоснованото предположение, че 63-годишният Петър П. е извършителят на умишленото убийство на четири лица, както и с опасността той да извърши друго престъпление и да се укрие, съобщават от прокуратурата.Жертвите на умишленото убийство в къщата на ул. „Раковски“ 3 в Каспичан са 81-годишният Георги В., 70-годишната му съпруга Гуля В., 48-годишната им дъщеря им Славка и 46-годишният им син Веселин. Обвиняемият Петър е син на брата на убития Георги и първи братовчед на неговите син и дъщеря.Окръжната прокуратура в Шумен е назначила съдебномедицинска експертиза на 63-годишния обвиняем.  Обвиненият в квалифицираното умишлено убийство е осъждан в Смолян за опит за убийство. Присъдата му е била условна и вече е реабилитиран за това престъпление, извършено още през 1989 г.", "date": "2018.09.28", "title": "Убиецът от Каспичан насякъл четирите си жертви с брадва"}
{"url": "https://offnews.bg/ikonomika/vip-sekiuriti-vze-ohranata-na-poshtite-za-60-miliona-leva-688921.html", "text": "Охраната на \"Български пощи\" отива при фирма \"ВИП Секюрити\". Това става ясно решение № ОП-26-3 на главния изпълнителен директор на държавното дружество Деян Дънешки с вчерашна дата.Апетитният договор е за 4 четири години и със златен бюджет от 60 000 000 лева без ДДС.\"ВИП Секюрити\" е избрана за изпълнител с комплексна оценка от 89,02 точки. Другият кандидат за обществената поръчка бе \"ДСК Транс Секюрити\".Охраната е за 186 обекта на пощите в цялата страна за физическа охрана и 633 със сигнално-охранителна техника, включително офиси и складови обекти.Участниците в процедурата трябваше да докажат, че разполагат с минимум 100 мобилни патрули на територията на страната и минимум 200 специализирани бронирани автомобили.И в момента охраната на държавните пощи е в ръцете на \"ВИП Секюрити\". През 2015 г. гардовете спечелиха апетитния контракт за много милиони с държавното дружество при меко казано странна процедура. Тогава се стигна до възлагане на договор при форсмажорни условия, а преди това да се случи от най-големия синдикат в пощите и от конкурентни охранителни фирми обявиха, че изборът на \"ВИП\"-овете е преопределен.Въпреки че през миналата година „Български пощи“ са получили субсидия от почти 17 млн. лв. от държавния бюджет за предоставянето на универсални пощенски услуги на територията на цялата страна, компанията загуби лидерската си позиция на основния си пазар. Изпревари ги \"Еконт Експрес\", чийто пазарен дял вече е 48%, при 47% за бившия монополист.Наливането на държавни пари в пощите не помага особено на пощите. За миналата година загубата на дружеството, което е собственик на най-много недвижими имоти в страната, е 2,848 млн. лева. ", "date": "2018.09.28", "title": "ВИП Секюрити взе охраната на пощите за 60 милиона лева"}
{"url": "https://offnews.bg/analizi-i-komentari/referendumat-v-makedonia-i-balgarskiat-natcionalen-interes-688910.html", "text": "В края на седмицата братята ни край Вардар правят важен избор. Избират дали да премахнат границата и да пътуват свободно от Охрид до Черно море и целия останал 500-милионен Европейски съюз, или да останат в тъмния ъгъл на историята, затиснати от сръбски шайкачи и коминерновски ботуши.Този текст няма никаква историческа претенция, историята на региона отдавна е напълно ясна и тя е българска, поне до края на Втората световна война. Ясна е и рождената дата на „македонската“ нация - 2 август 1944 г.Това е казал бележитият охридски възрожденец Кузман Шапкарев за най-романтичния регион от българското национално землище. Мнозина от Вас може би разпознават този цитат и от образа на Руси Чанев в „Мера според мера“ - Дилбер Танас. Мъкидония, защото тази земя е белязала нашето национално съзнание. Тя е била двигателят за националното обединение. Борбата за освобождението на Македония е пленявала съзнанието на мнозина българи през последните 100 години. Аз не съм изключение.Тази седмица в Македония ще се състои референдум. Трактовките и интерпретациите относно него в македонското медийно пространство са различни. Защитниците на референдума, начело с лидерите на управляващата коалиция, го представят като референдум за бъдещето на страната. Дали да поеме по пътя на евроатлантическата интеграция, или не. Противниците на референдума призовават той да бъде бойкотиран, с цел да се подкопае легитимността на допитването до народа. Има и трета позиция, тази на ДПМНЕ - партията, която върна развитието на Република Македония с десетилетие. Тяхната позиция е... да нямат позиция. Лидерът на ДПМНЕ Християн Мицковски преди седмица на пресконференция заяви, че „гражданите да направят това, което им говори съвестта“. Подобна позиция може да бъде окачествена само като низък опит за политическо измиване на ръце.Да разгледаме фактите. Още от обявяването на Р. Македония за независима държава през 1991 г. Гърция намира името за неприемливо, оправдавайки се с наличието на регион в нейната територия със същото име. Твърденията на Гърция са лишени от смисъл и поради това няма да ги коментирам. Факт е обаче, че политиката на Атина е решена да блокира членството на Македония с това име във всички международни организации. Така се стига до 1995 г., когато е подписано временното споразумение, с което се утвърждава името, което Р. Македония да използва при влизането си в различни международни организации. Това име е посочено в параграф втори от резолюция 817 на Съвета за сигурност на ООН - Бивша югославска република Македония.И нека сме честни, гърците в този спор не са ни приятели. Те преследват своите интереси, които са коренно противоположни на нашите. Да припомня, Гърция е окупатор. Да припомня на какъв език се говори в Костур, Лерин, Воден и прочее, в т.нар. „български триъгълник“ и защо село Шестево (откъдето родом е и Любка Рондова, чиято къща още стои) все още се нарича „Малката София“.От тогава минаха 23 години и развитие няма. И ако правителствата до 2006 г. (с многото им недостатъци) се опитваха да водят някакъв конструктивен диалог и да търсят развитие за страната си, то с идването на Никола Груевски на власт всякакъв прогрес беше разрушен. Страната се превърна в плутокрация, където корупцията цари, партия (ДПМНЕ) и държава се сляха в едно. Преди 2006 г. Македония се очакваше да бъде една от първите страни от Западните Балкани, които да започнат преговори за членство в ЕС.Груевски заложи на „антиквизацията“. Мобилизира неграмотна, но безпардонна хунта от псевдоисторици, илитерати и най-обикновени негодници, далечните роднини на Хальо, Гальо и Данко Харсъзина, които за кратко време пренаписаха вече изкривените македонски учебници. Иисус стана македонец и изплува в Охридското езеро, за да призове своя народ(!?), а Александър Велики и конят му станаха по-важни от Гоце Делчев и Яне Сандански. Българите, разбира се, бяхме понякога фашисти, но винаги татари.След 10 години на застой и скандални проекти - като „Скопие 2014“, в който бяха откраднати стотици милиони евро, на македонските граждани им писна. Това доведе и до кризата от 2015 и 2016 г., когато Груевски най-накрая подаде оставка в следствие на протестите.Новото коалиционно правителство между СДСМ и ДСИ, начело със Зоран Заев, започна своят мандат с ударни реформи. Процесът на „антиквизация“ беше спрян и министър-председателят се нае да проведе редица реформи в съдебната система. Най-важното за нас, българите, беше неговото желание да подпише Договор за приятелство, добросъседство и сътрудничество. Заслугата за това принадлежи изцяло на българският народ. Няма да е нескромно, ако кажа и че ВМРО има своята заслуга, тъй като Македония е нашата вечна, безапелационна и историческа кауза. Този договор отвори вратата за интеграцията на Македония в ЕС. Още веднъж в историческата съдба на независима Р. Македония именно България беше тази, която първа подаде ръка на своя братски народ.Без съмнение този договор, както и българското председателство на съвета на ЕС, което постави Западните Балкани на преден план, доведоха и до засилването на преговорите между Скопие и Атина относно името. На 12 юни 2018 г. се стигна до Преспанския договор, който разчерта условията на промяната на името на Р. Македония. Компромисът, до който се стигна е Република Северна Македония.Формулировката на въпроса на референдума, който предстои в Македония, е твърде интересна. Тя гласи:Заев умело успя да избегне промяната на името като основен акцент в питането. И колкото и да не ми се ще да го призная, е прав.Всяко забавяне на процеса на интеграция на Македония в структурите на НАТО и ЕС е първо проблем за самата Македония и второ - проблем за българските геополитически интереси в региона. Македония загуби твърде много време в застой. ДПМНЕ често обичат да изтъкват себе си като защитници на „идентитетот“ , като самите те забравят, че заличиха македонската идентичност. Античните статуи, бръщолевенето, че са наследници на Александър, посрещането на пакистански мюсюлмански племена хунзи (които също се имат за наследници на античния македонски владетел) бяха своего рода заличаване на македонската идентичност. Те бяха продължение на половинвековната сръбска политика на обезбългаряване на региона. Те направиха македонците смешни в очите на останалият свят. Обида към всеки честен българин от Македония.И тук ще обърна внимание на една потенциална опасност при неуспех на референдума, която остана невидима за повечето коментатори, дали заради слаба подготовка по темата, дали заради пристрастност. Нека първо дефинираме „неуспех“. На референдума ще се гледа през две призми - техническа и политическа. Техническата е ясна - Държавната изборна комисия излезе с решение, което казва, че референдумът е консултативен, тоест не задължителен. Затова, за да има решение не се иска да бъде задължително преминат прага от 50%+1 от гласоподавателите. Тоест, броят се само подадените гласове и се обявява резултат въз основа на разликата между отговорите „да“ и „не“.Обаче въпросът далеч не е толкова прост. Заев допусна грешка, като обвърза резултата и активността и ги превърна във вот на доверие за себе си. Ако активността е по-ниска от 50% от имащите право на глас, това ще даде мощно оръжие в ръцете на просръбските агенти, които тутакси ще поискат оставката на Заев, използвайки собствените му заявления.Но това далеч не е най-голямата беля. Няма никакво съмнение как ще гласуват албанците. Те ще излязат масово, организирано и поне 99,99% от тях със сигурност ще гласуват „за“. А сега си представете следната политическа картина. В албанските общини и региони масова активност, масово „за“, в останалите - ниска активност, тук-таме „да“, някъде „не“. Ето тогава албанците ще имат пълното основание да попитат защо трябва да живеят в една държава с общност, която иска нещо коренно различно за своето бъдеще. Едните са „за“ това да живеят в ЕС и НАТО, другите са остро „против“.Има ли смисъл от такава държава? А тези процеси, в светлината на събитията в Босна и Косово и заявките на Еди Рама, дават една доста по-зловеща окраска на бъдещето на региона.Прочее, в албанските общини вече са готови за провеждането на каскада от местни референдуми, които да се проведат веднага, ако големият референдум не премине прага или се окаже неуспешен. А това е първата стъпка към кантонизация и разпад.Надявам се, че дните на антиквизацията и антибългаризма са в миналото. Факт е, че потенциалното членство на Р. Македония в ЕС ще донесе положителни резултати за българските геополитически цели в региона. За нас е важно да няма граница между Черно и Адриатическо море. Коридор номер 8 трябва да бъде основен национален приоритет. Само падането на границите ще доведе до обединението на двата клона на един братски народ. Когато хората от двете страни на границата виждат, че пречките падат, ще започнат да пътуват, да търгуват и най-важното - да не се страхуват. Груевски използваше икономическата зависимост на голяма част от гражданите на Р. Македония в своя полза. Повишаването на доходите и двустранните инвестиции ще елиминират това оръдие на сърбоманите.Най-важното, за което трябва да се замислим, е кой има интерес от това членството в ЕС на Македония да не се случи. Отговорът е ясен. Шумадийските свинепаси и коминтерновските им господари разглеждат Западните Балкани като своя сфера на интерес, върху която не искат да губят влияние. Това работи срещу България. Ние трябва да се противопоставим на всеки опит двата народа да бъдат разделяни и противопоставяни.Гражданите на Р. Македония трябва да се противопоставят на всеки опит страната им да бъде върната 30 години назад в развитието си. Ако Македония изпусне този шанс, тя ще пропусне следващото разширение на ЕС предвидено за 2025 г. (най-късно). Още едно поколение ще загуби шансовете си за достоен живот и свобода на самоопределението.Ето защо призоваваме македонските граждани да излязат и да гласуват в подкрепа на въпроса на референдума!Защото Македония заслужава да стане част от ЕС.Защото извън всички икономически аргументи ние знаем, че няма граници в душата. Не трябва да има и физически такива.Б. ред. - Авторът е заместник-председателя на ВМРО и български представител в Европейския парламент", "date": "2018.09.28", "title": "Референдумът в Македония и българският национален интерес"}
{"url": "https://offnews.bg/ikonomika/ofitcialno-prirodniat-gaz-poskapva-s-14-ot-1-oktomvri-688907.html", "text": "Официално природният газ поскъпва с 14% от 1 октомври. Комисията за енергийно и водно регулиране (КЕВР) прие Решение във връзка с подаденото от „Булгаргаз” ЕАД заявление за утвърждаване на цени за IV-то тримесечие на 2018 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа, съобщиха от енергийния регулатор.Към момента на пазара на природен газ в България не са налице фактически предпоставки за формиране на конкурентна среда и Комисията регулира цената на природния газ за крайните снабдители и за клиентите, присъединени към газопреносната мрежа, като се произнася с отделни ценови решения за всяко тримесечие на годината.При утвърждаването на цената на природния газ КЕВР отчита условията по действащия договор между \"Булгаргаз\" ЕАД и \"Газпром Експорт\" и прилага изцяло залегналата в него Методика, съгласно която се вземат предвид промените на цената на петрола и на алтернативните на природния газ горива на световните пазари през последните 9 месеца, калоричността на природния газ, както и измененията в курса на щатския долар спрямо лева. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества.В Решението на КЕВР утвърдената цена на природния газ за четвъртото тримесечие на 2018 г., на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 456,65 лв./1000 нм3 или 43,28 лв./MWh (без акциз и ДДС). Тя е с 13,89 % по-висока от досегашната цена за ІІІ - то тримесечие на 2018 г. и е определена въз основа на анализ на икономическата обосновка в заявлението на „Булгаргаз“ ЕАД, отчитане на настъпилата промяна в ценообразуващите фактори и след направени изчисления съгласно прилагания ценови модел.Утвърдената от КЕВР цена от 456,65 лв./1000 нм3 включва компонента за услугата „обществена доставка“ по чл. 17, ал. 6 от НРЦПГ в размер на 6,17 лв./1000 нм3. В цената е включена и компонентата \"задължение към обществото\" по чл. 11а, ал. 2 от НРЦПГ от 1,40 лв./1000 нм3, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации съгласно Регламент на ЕС № 994/2010. В предлаганата цена на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.Поради запазване размера на съпътстващите такси за достъп, пренос, разпределение и снабдяване с природен газ, повишението на цената за крайните битови и стопански клиенти - ползватели на природен газ, ще бъде под 8%.Решението на КЕВР за утвърждаване на цената на природния газ за ІV-то тримесечие на 2018 г. ще бъде публикувано на интернет страницата на регулатора.", "date": "2018.09.28", "title": "Официално природният газ поскъпва с 14% от 1 октомври"}
{"url": "https://offnews.bg/obshtestvo/manolova-sezira-konstitutcionnia-sad-zaradi-promenite-v-apk-688905.html", "text": "Омбудсманът Мая Манолова внася искане в Конституционния съд за установяване на противоконституционност на разпоредби от Административнопроцесуалния кодекс /АПК/, които регламентират прекомерното увеличаване на таксите в касационното производство, при подаване на частни жалби и при искане за отмяна на решения, както и такива, с които се изключва касационното обжалване в няколко закона – Закон за достъп до обществена информация, Закон за социално подпомагане и Закон за семейни помощи за деца. Според Манолова тези норми са в противоречие с Конституцията на Република България.Омбудсманът атакува увеличаването на таксите за граждани, които стават 14 пъти по-високи, а за организациите – 74 пъти.Общественият защитник подчертава, че въвеждането на такса върху „материалния интерес“, който в голяма част от административните производства е неясен и трудно определяем, дава възможност за нееднакво и дори хаотично прилагане на тази норма, което е в ущърб на достъпа до правосъдие на гражданите за защита на техни основни права.В искането до КС омбудсманът оспорва и промяната в Закона за достъп до обществена информация, с която се приема, че решенията на административните съдилища по жалби на граждани срещу решения за отказ за предоставяне на обществена информация не подлежат да касационно обжалване. Нормата е в ущърб на гражданите, тъй като въвежда едноистанционно съдебно производство за защита на техните основни права. Аналогично нарушение на конституционните принципи и норми е допуснато и с промяната в Закона за социално подпомагане и Закона за семейни помощи за деца.Омбудсманът смята, че с промените в АПК чрез така приетите законодателни решения не е осигурен баланс между увеличаването на таксите и правото на достъп до съд на гражданите, като същевременно възпрепятства голяма част от тях при защита на основните им права – защита, гарантирана им от Конституцията.", "date": "2018.09.28", "title": "Манолова сезира Конституционния съд заради промените в АПК"}
{"url": "https://offnews.bg/analizi-i-komentari/dolu-soros-i-septemvri-shte-bade-maj-688911.html", "text": "Искът, внесен тази седмица в Европейския съд за правата на човека от фондация „Отворено общество” на Джордж Сорос срещу унгарския закон „Стоп Сорос”, е само поредният епизод (този път в опит за самозащита) от войната, която се води срещу милиардера. В нея с удоволствие участва цялата антилиберална общност на днешна Европа, но безспорният ѝ предводител стана бившият стипендиант на Сорос и настоящ премиер на Унгария Орбан.Трудно е да се обсъждат насериозно обвиненията към Сорос, които стигат до „гробокопач на Европа” и на християнската цивилизация като цяло, най-малкото защото очевидно не са по силите на отделен човек, пък бил той и милиардер. Но тук реализъм не се търси, а символичен враг, какъвто беше Чичо Сам по време на Студената война, за когото да внушиш на хората, че ги заплашва, така че те да подкрепят репресивни закони и действия, насочени в последна сметка срещу тях самите. Това е изпитана хватка на репресивните режими. Не напразно първият, който изгони „Отворено общество” от страната си, беше Путин. Следващата държава, която фондацията напуска, както може да се очаква, е Унгария.В този смисъл предложението на Европейския парламент за санкции срещу унгарското правителство, независимо какво мисли българското, не е в защита на Сорос, нито на бежанците, на които той иска да помага, а на демокрацията, докато още има някой, който се интересува от нея в световната политика...На 23 септември Корнелия Нинова използва повода да поздрави привържениците си с 95 години от първото антифашистко въстание, каквато историческа фалшификация пък далеч не се случва за първи път. Пришиването със стара дата на този етикет към бунтовете от 1923-а в страната е шлагер на червената партийна пропаганда. Ако те трябва да бъдат поставени в по-широк контекст и въобще се приемат за въстание, то в най-добрия случай може да бъде наречено болшевишко. Което обаче не устройва комунистите, защото техният исторически шанс е колкото се може по-рано и по-често да се заявяват като антифашисти. Това е единственото демократично алиби за насилието, което извършват навсякъде, където дойдат на власт. А и така крият поразителната си прилика със самите фашисти, разобличена навремето у нас от книгата на Желю Желев „Фашизмът”, до степен, че не знаеш за коя партия е написана – фашистката или комунистическата.По подобен начин комунистите се опитват да се възползват от поемата „Септември” на Гео Милев и въобще от революционните настроения от началото на миналия век, изразени в изкуството от модернизма, да изкарат, че те са в тяхна подкрепа, че с различни средства се стремят към една и съща цел. Доколко това е така, личи по съдбата на представителите на руския авангард след идването на болшевиките – ако не успяват да напуснат страната, неизбежно стават жертва на репресии. Едва ли и на Гео Милев щяха да му се разминат, ако беше доживял Девети септември и „златното време” на социалистическия реализъм.", "date": "2018.09.28", "title": "Долу Сорос и септември ще бъде май!"}
{"url": "https://offnews.bg/obshtestvo/noi-obiavi-den-na-otvorenite-vrati-za-pensioneri-na-1-oktomvri-688912.html", "text": "Ден на отворените врати в офисите на териториалните поделения на Националния осигурителен институт (ТП на НОИ)]e ima na 1 октомври (понеделник). На тази дата се отбелязва Международният ден на възрастните хора.В обособени и изнесени приемни служителите на института ще отговарят на запитвания относно придобиването право на пенсия, актуалните изисквания за пенсиониране в различните категории труд и възможностите за закупуване на недостигащ осигурителен стаж.Като жест по случай празника и като улеснение за работещите през седмицата експерти от пенсионния отдел в ТП на НОИ в Пловдив ще работят в съботния ден на 29 септември, обявиха от НОИ. Екипът възнамерява да обърне внимание на всекиго в по-спокойната атмосфера на неработен ден. Пловдивските експерти ще оказват помощ при предстоящо пенсиониране, при отпуснати вече пенсии, ще помагат при възникнали конкретни казуси.На 1 октомври служители от НОИ ще посетят в заведения за социални услуги за възрастни хора. Управителят на института Ивайло Иванов ще посети Дома за стари хора в столичния квартал Горна баня и ще отговори на въпросите на настанените там. Планирани са посещения на ръководители на ТП на НОИ и експерти от службите за среща и консултации в домове за стари хора в Кърджали, Айтос, Пазарджик, с. Главиница, Старозагорски минерални бани, Вълчедръм, Хасково, с. Фатово - област Смолян. Със същата мисия ще бъдат посетени пенсионерски клубове в Кърджали, Плевен и Благоевград, Дом за възрастни хора със сетивни нарушения – Хасково, Дом за възрастни с физически нарушения – Кюстендил.", "date": "2018.09.28", "title": "НОИ обяви ден на отворените врати за пенсионери на 1 октомври"}
{"url": "https://offnews.bg/112/13-godishno-momche-e-v-tezhko-sastoianie-sled-kato-futbolna-vrata-pad-688915.html", "text": "13-годишно момче е в тежко състояние, след като футболна врата падна върху него.Сигнал за инцидента е подаден в Областната болница в Пазарджик, където е настанено детето.Директорът на МБАЛ - Пазарджик д-р Васил Вълчев обясни пред \"Фокус\", че детето е прието в понеделник с тежка съчетана черепно-мозъчна и гръдна травма.„13-годишният Михаил е в много тежко състояние, което продължава и в момента. Той е на апаратна вентилация, не се нуждае от оперативно лечение. Все още не е дошъл в съзнание и се намира в Отделението по анестезиология, реанимация и активно лечение“, коментира д-р Вълчев.По думите му не се налага оперативно лечение.„Вратата го е затиснала и е причинила травмите, правим всичко възможно, за да спасим детето“, допълни д-р Вълчев.", "date": "2018.09.28", "title": "13-годишно момче е в тежко състояние, след като футболна врата падна върху него"}
{"url": "https://offnews.bg/sviat/tcunami-udari-indonezijski-gradove-sled-dve-silni-zemetresenia-video-688937.html", "text": "Цунами е ударило индонезийските градове Палу и Донгала на остров Сулавеси след силните земетресения в района. Остров Сулавеси, Централна Индонезия, бе разлюлян първо от трус с магнитуд 6,1, който разруши няколко къщи, уби един човек и рани най-малко 10 души. По-късно в района стана мощно земетресение с магнитуд 7,5, съобщи Асошиейтед прес, цитирана от БТА.Приливната вълна е достигнала до височина 2 метра. Вълната е отнесла къщи и семейства са в неизвестност, съобщи говорител на националната агенция за борба с бедствията.Комуникациите в района са прекъснати. Издирвателните и спасителните операции са затруднени от падането на нощта.Според Геофизичния институт на САЩ силното земетресение е било плитко - огнището е било на дълбочина от само 10 километра.", "date": "2018.09.28", "title": "Цунами удари индонезийски градове след две силни земетресения (видео)"}
{"url": "https://offnews.bg/politika/garnevski-sravni-ninova-sas-zmia-688914.html", "text": "\"Тази система, която сте тръгнали да сменяте, вече десета година е сменена и се лекуват раните от вашето 70-годишно управление - грабежи, кражби, убийства\".Това каза по адрес на БСП депутатът от ГЕРБ Спас Гърневски. Той прочете декларация по повод международния ден на възрастните хора. Думите му дойдоха след изказване по същия повод на лидера на БСП Корнелия Нинова. Тя обаче си тръгна веднага след края на изявлението си. \"Госпожо Нинова, ако имахте куража да чуете другата декларация, щяхте да стоите в залата, а не да бягате като… няма да кажа. И добре, че не го казах. Имам чувството обаче, че по трибуната има по едно канче отрова и то от сериозно влечуго\", каза той.Гърневски продължи да говори на социалистите, които излязоха от залата. Да попитам аз наследниците на комунистическата партия: 1989 г., когато обявиха фалита, какво имаше в пенсионния фонд? Нямаше нищо – ограбен пенсионен фонд, ограбен народ чрез външно търговските дружества\", каза той.Депутатът от ГЕРБ призова младите хора в БСП да поискат техния ръководител да им изнесе една лекция, в която \"да им разкаже как е ставало ограбването с тези външнотърговски дружества, защото е била като пряк изпълнител\". \"Тук има мастит професор, който аз нарекох академик по разграбване на държава – професор, станал академик, благодарение на това, че 1994-1996 г. чрез банките бяха ограбени парите на българския народ. Г-жа Импексова беше поне 4 борда в тази държава – нека да минем през „Булгартабак“, Пловдивския панаир. Където мине тя, трева на не никне\", продължи той.Според Гърневски именно това е системата, която БСП трябва да смени. \"Вие сте сценаристи, режисьори, изпълнители на главните роли на тази система. Вие трябва да смените себе си и трябваше да го направите още на Бузлуджа вместо гюбеците пред сръбския лидер на сръбската музика Горан Брегович. Вие три пъти ходите при народа и вместо червени бюлетини – червени картони\", каза депутатът.Той разкритикува социалистите и за обиколките, които правят из страната, за да представят \"Визия за България\". \"Тук ни е пратил този народ и от вторник до петък сме длъжни да бъдем на работа в тази зала и да решаваме проблемите му. Вие дезертирате, не работите\", каза още Гърневски. ", "date": "2018.09.28", "title": "Гърневски сравни Нинова със змия"}
{"url": "https://offnews.bg/politika/ninova-zdravnata-reforma-e-genotcid-688913.html", "text": "\"Здравната реформа не е реформа. Това е здравен геноцид\", каза лидерът на БСП Корнелия Нинова от парламентарната трибуна.\"Днес 1,5 млн. пенсионери живеят на прага на бедността. Обръщам се към управляващите с укор, че отхвърлиха искането ни за преизчисляване на всички стари пенсии. В същото време се предлага реформа в здравната система, според която трябва да се плащат 12 лв. допълнително застраховка. Защо държавата и днес не плаща дължимите осигуровки за пенсионерите? Кога ще върнете онези 1,5 млрд. лв., които Симеон Дянков взе от Здравната каса?\", попита тя в декларация от името на партията ѝ по повод международния ден на възрастните хора - 1 октомври.Тя каза още, че вместо обещаните от Обединените патриоти 300 лв. минимални пенсии, възрастните хора у нас получаван не само задължителна допълнителна здравна осигуровка в размер на 12 лв., но и увеличение на цените на ток, парно, вода и природен газ.\"Забрави се обещанието на управляващите, че няма да вдигнат данъци и осигуровки?\", каза още тя.По време на декларацията си Нинова засегна и темата с продажбата на ЧЕЗ. Според за всички е ясно, че купувачът Гинка Върбакова е поставено лице. \"Ние нямаме съмнение, че зад Върбакова седят други лица и ние ще направим всичко възможно това да се разбере от европейските институции, защото българските не искат да я чуят или я прикриват. Ние ще направим всичко като политическа партия, но моля ви, граждани, не гледайте безучастно на това, защото г-жа Върбакова и нейните покровители ще влязат във вашите домове и ще вземат от вашите оскъдни доходи, за да си напълнят собствените джобове\", обясни Нинова.Според лидера на БСП премиерът Борисов ще опровергае тези съмнения за това, че зад Върбакова стоят чужди интереси само, ако заяви, че българското правителство има желание да влезе в сделката и да участва на пазарен принцип в процедурата за закупуване. \"Тогава ще разберем, че сте загрижени за националния интерес и за съдбата на 3 млн. българи, които са потребители на ЧЕЗ\", добави тя.Нинова засегна и темата с концесията на Летище София. \"Застраховка за старините на управляващите днес е концесията на летището. Къде сте, колеги, къде сте в политиката – това е големият въпрос. Защо мълчите за тази концесия? Отговорът е прост – защото сте във властта. Но предупреждаваме – не го правете. И отсега казваме, ако българският народ ни даде доверието си, ще разтрогнем тази сделка. Знаем какви капани залагате\", каза Нинова.По думите ѝ според договора по сделката, ако концесионерът спре да изпълнява задълженията си и летището пожелае да прекрати договора, то тя ще трябва да му плати за това обезщетение. \"Нека се обединим заедно срещу ограбването на държавата и ключовите обекти за държавната сигурност да останат в държавата. Въпросът не е една партия да стане, а друга да седне във властта. Въпросът е да сменим модела. Затова призовавам да мислим преди всичко за България\", каза още лидерът на БСП. ", "date": "2018.09.28", "title": "Нинова: Здравната реформа е геноцид"}
{"url": "https://offnews.bg/temida/ako-me-pusnat-sega-v-kaspichan-shte-me-ubiat-zaiavi-pred-sada-obvine-688920.html", "text": "„Ако ме пуснат сега, в Каспичан ще ме убият. Домът ми е запечатан и няма къде да отида, нямам и пари за парична гаранция“. Това е казал пред съда 63-годишния Петър П., който е обвиняем за четворното убийство в Каспичан.Днес Шуменският окръжен съд го остави за постоянно в ареста. Определението подлежи на обжалване пред Апелативния съд във Варна.Съдът сподели аргументите на обвинението, че е налице обосновано предположение за авторството на четворното убийство, както и че има реална опасност Петър П. да се укрие и да извърши друго престъпление, тъй като за умишленото убийство на повече от едно лице, извършено по особено мъчителен за четирите жертви начин и с особена жестокост, се наказва с лишаване от свобода от 15 до 20 години, доживотен затвор или доживотен затвор без замяна. ", "date": "2018.09.28", "title": "Ако ме пуснат сега, в Каспичан ще ме убият, заяви пред съда обвиненият за касапницата"}
{"url": "https://offnews.bg/ikonomika/ekoorganizatcia-inspektira-plavashta-aetc-na-rosatom-688894.html", "text": "На 26 септември в Мурманск се проведе техническа обиколка на мястото на стоянката на плаващия енергоблок „Академик Ломоносов“. Посещението бе организирано от руската корпорация „Росатом“. Събитието се състоя в рамките на XI регионален форум-диалог „Сътрудничество за устойчиво развитие на Арктика“.Участие в посещението на уникалния атомен обект взеха представители на международната екологична неправителствена организация „Белона“. По думите на генералния мениджър на организацията Нилс Бьомер, „Росатом“ демонстрира прозрачност по отношение на осъществяването на проекта за създаване на плаваща атомна топлоелектрическа централа (ПАТЕЦ).Бьомер оцени готовността на „Росатом“ да покани на борда на плаващия енергоблок всички желаещи и заяви, че „Белона“ ще следи внимателно по-нататъшното реализиране на проекта.В момента в Мурманск се извършва зареждането на реакторите с гориво, което започна през лятото. По думите на заместник-ръководителя на Дирекцията по изграждане и експлоатация на ПАТЕЦ Дмитрий Алексеенко, зареждането на първи реактор вече е завършено, а вторият реактор ще бъде зареден до края на годината. След това започват комплексните швартови изпитания. Готовността на плаващия енергоблок „Академик Ломоносов“ се оценява на 99,65%. Въвеждането на ПАТЕЦ в експлоатация в сибирското пристанище Певек на полуостров Чукотка е планирано за декември 2019 г.Плаващият енергоблок (ПЕБ) „Академик Ломоносов“, проект 20870, е основен проект от серия мобилни транспортабилни енергоблокове с малка мощност. Той е предназначен за експлоатация в състава на плаваща атомна топлоелектроцентрала (ПАТЕЦ) и представлява нов клас енергийни източници на базата на руска технология за ядрено корабостроене. Това е уникален и първи в света проект на мобилен транспортабилен енергоблок с малка мощност. Той е предназначен за експлоатация в районите на Крайния Север и Далечния Изток. Основната му цел е да осигурява на енергия за отдалечени промишлени предприятия, пристанищни градове, газови и нефтени платформи, разположени в открито море. Понастоящем „Росатом“ вече разработва второ поколение ПАТЕЦ – оптимизиран плаващ енергоблок (OFPU), който ще бъде по-малък от своя предшественик. Предполага се, че той ще разполага с два реактора тип RITM-200M, всеки с мощност 50 MW.", "date": "2018.09.28", "title": "Екоорганизация инспектира плаваща АЕЦ на Росатом"}
{"url": "https://offnews.bg/izvan-terena/mark-zukarbark-poigra-tenis-s-novata-si-sistema-za-virtualna-realnost-688888.html", "text": "Основателят на социалната мрежа Фейсбук Марк Зукърбърг представи новата си система за виртуален тенис – Oculus Quest. Устройствата и очилата са безжични, а преживяването е почти толкова реалистично, колкото ако човек се намира на истински корт.Всеки, който желае ще може да се сдобие с новото технологично чудо през пролетта на 2019 година. Цената му се очаква да бъде 399 долара и включва още няколко камери, които да проследяват движенията на участниците.Интересното при него, е че при този шлем няма нужда от това той да бъде свързван с допълнителен компютър. \"Ето ме как играя тенис на нашия виртуален корт заедно с нашия CTO Майк Шроепфер. Аз съм на корта, а той във всекидневната си,\" сподели в профила си Зукърбърг.От своя страна Facebook купи компанията Oculus за 3 милиарда долара, очаквайки за в бъдеще хората да общуват все повече по този начин.", "date": "2018.09.28", "title": "Марк Зукърбърк поигра тенис с новата си система за виртуална реалност (видео)"}
{"url": "https://offnews.bg/temida/reporterat-na-gospodarite-ne-bil-bit-a-izhvarlen-prez-vratata-prokur-688926.html", "text": "Записи от охранителните камери в склада във Велико Търново, където се твърдеше, че е бит репортерът на \"Господари на ефира\" Димитър Върбанов, показват в по-различна светлина случилото се.Сайтът  публикува 16 кратки видеа, на които се вижда, журналистът е изтикан от двама гардове извън склада. Не е имало сериозен побой. Той пада на колене, след което в продължение на няколко минути говори пред оператора и камерата с микрофон в ръка, а накрая ляга на земята. Не се виждат рани, удари и пр.\"Търсим за коментар репортера на \"Господари на ефира\", както и продуцента на предаването. \"Господари на ефира\" са външна продукция с независима редакционна политика\", обявиха от Нова телевизия (), след като клиповете бяха публикувани.Самият Митко Върбанов коментира пред Mediapool, че никога не е твърдял, че е бил бит – нито пред колегите си, нито пред разследващите. По думите му показанията му са били, че е бил изблъскан извън склада и хвърлен на бетонова площадка. \"За съжаление някои от заглавията, които аз четох, са по-друго представени нещата... Не желая повече да се повтаря, че съм пребит\", добавя Върбанов.Междувременно, след публикуването на клиповете от охранителните камери, пред Mediapool говорителят на главния прокурор Румяна Арнаудова обяви, че Районната прокуратура във Велико Търново не поддържа искането си за постоянен арест на двамата обвиняеми за нанасянето на лека телесна повреда на репортера.Малко по-късно на сайта на Нова тв бе публикувана позиция по случая:", "date": "2018.09.28", "title": "Репортерът на Господарите не бил бит, а изхвърлен през вратата. Прокуратурата се отказва от арестите"}
{"url": "https://offnews.bg/zdrave/14-000-balgari-stradat-ot-familna-hiperholesterolemia-688929.html", "text": "Информационна кампания за фамилната хиперхолестеролемия под надслов „Какъв е твоят фамилен отпечатък?“ започна биотехнологичната компания Амджен България в партньорство с Дружеството на кардиолозите в България, Федерация Български пациентски форум (ФБПФ) и сдружение „Кардиология и фамилна хиперхолестеролемия България“.Целта на инициативата е да се насочи общественото внимание към признаците на заболяването, риска от поява на сърдечно-съдови инциденти и необходимостта от ранната диагностика и лечение. Кампанията бе официално представена на специално събитие в София.Д-р Красимира Чемишанска, изпълнителен директор на биотехнологичната фармацевтична компания Амджен България, съобщи, че за целите на кампанията е създаден онлайн тест със 7 въпроса, като в рамките на по-малко от 2 минути всеки може да провери своя риск от наследственото заболяване. Тестът може да бъде намерен във Facebook страницата на кампанията „Какъв е твоят фамилен отпечатък?“ или на следния линк: .Малко повече от месец след пускането на теста, през него са преминали повече от 1820 души: 33,8% от отговорилите съобщават за наличие в семейството на ранно развито сърдечно-съдово, мозъчно-съдово заболяване, преждевременна смърт (жени под 60 години и мъже под 55 години); 30,6% отбелязват, че имат висок лош холестерол (LDL-холестерол); а 40,8% споделят, че в семейството си имат случай на висок лош холестерол.Проф. Арман Постаджиян – председател на Дружеството на кардиолозите в България, обясни, че е трудно да се събират данни и да се води статистика за разпространението на ФХ, но все пак 7 университетски центъра в България го правят.Фамилната хиперхолестеролемия (ФХ) е високо-рисково наследствено генетично заболяване, което се характеризира с невъзможност да се преработи произведения от организма холестерол. Завишените стойности на лошия (общия) холестерол са рисков фактор за настъпване на сърдечно-съдов инцидент, например инфаркт или инсулт, или са показател за установяване на болестта фамилна хиперхолестеролемия. Хората, страдащи от фамилна хиперхолестеролемия, имат високи нива на лошия холестерол от раждането си, затова тези пациенти имат висок риск от преждевременно развитие на сърдечно-съдови заболявания (ССЗ).Данните сочат, че болните от ФХ в света са около 35 млн. души, а в България са около 14 хил. Вероятността болестта да се предаде по наследство е между 25% и 50%. В същото време 90% от пациентите с това заболяване не са диагностицирани и повечето от тях научават за състоянието си едва след инфаркт или инсулт.Данните сочат, че рискът от инфаркт и инсулт преди 55-60-годишна възраст при тези хора е 20 пъти по-висок, а със 100 пъти по-висок е рискът за сърдечно-съдова смъртност. Нелекуваните мъже с ФХ имат 50% по-голяма вероятност да преживеят сърдечно-съдов инцидент преди да навършат 50 г., а нелекуваните жени имат 30% по-голяма вероятност да преживеят сърдечно-съдов инцидент преди да навършат 60 г.Диагностицирането на болестта в начален етап позволява да се пристъпи към медикаментозно лечение за намаляване на нивата на LDL-холестерола, като по този начин се намалява и риска от усложнения и смъртност.От страна на пациентските организации в събитието участваха Иван Димитров – председател на Федерация „Български пациентски форум“ и Теодор Долджев – председател на Сдружение „Кардиология и фамилна хиперхолестеролемия България“, които са носители на ФХ. Те споделиха опита и усилията на организациите си в повишаването на информираността на обществото по отношение на заболяването и ранното диагностициране на пациентите.Кампанията „Какъв е твоят фамилен отпечатък?“ бе подкрепена от актьора Христо Шопов и сина му Наум Шопов, както и от актрисата Катерина Евро и сина й Александър Кадиев. Те разказаха за своя „фамилен отпечатък“ и наследствеността в семействата им, като обърнаха внимание на факта, че освен външни белези, професия или талант, всеки човек може да наследи от своите родители и жизненоважни гени, влияещи върху здравето и пълноценния му живот.", "date": "2018.09.28", "title": "14 000 българи страдат от фамилна хиперхолестеролемия"}
{"url": "https://offnews.bg/sviat/britanskite-sluzhbi-razkriha-treti-agent-na-gru-po-sluchaia-skripal-688891.html", "text": "Трети офицер от руското военно разузнаване, извършвал разузнавателна мисия преди отравянето на бившия руски шпионин Сергей Скрипал, е идентифициран от британската полиция за борба с тероризма и службите за сигурност, пише в. \"Дейли телеграф\", цитиран от БТА.Смята се, че агентът на руското Главно разузнавателно управление (ГРУ) е посетил английския град Солсбъри, за да помогне за планиране на нападението, преди двама негови колеги да внесат нервнопаралитично вещество във Великобритания, посочва изданието.Това е поредното разкритие във връзка с шокиращото нападение с Новичок, за което се смята, че е подбудено от Русия, отбелязва британският в. \"Дейли мирър\".Атаката непреднамерено доведе до смъртта на британката Доун Стърджис и причини здравословни проблеми на приятеля й Чарли Роули.По-рано тази седмица беше разкрито, че заподозреният, идентифициран първоначално като Руслан Боширов, всъщност е високопоставен агент на име Анатолий Чепига, награждаван от руския президент Владимир Путин.Според \"Дейли мирър\" британската полиция и контраразузнаване може да започнат разследване на евентуални предишни убийства, които може да са свързани с Чепига и неговия съучастник Александър Петров.Предполага се, че тези мъже може да са осъществявали удари срещу мишени в различни части на света по поръчка на режима на Путин. Проучва се дали двамата са извършвали убийства в Украйна, Грузия и руската република Чечения.Източници от британското военно разузнаване, цитирани от вестника, смятат, че Чепига и неговият съучастник, известен като Александър Петров, са убийци от ГРУ, обучени в \"отстраняване\" на политически и военни противници на руския режим.Установено беше, че двамата са посетили Солсбъри с деня, когато Скрипал и дъщеря му Юлия са били отровени с Новичок през март, припомня \"Дейли мирър\".", "date": "2018.09.28", "title": "Британските служби разкриха трети агент на ГРУ по случая Скрипал"}
{"url": "https://offnews.bg/obshtestvo/adrenalinat-ne-vi-stiga-mozhete-da-praktikuvate-liubimite-si-zanimani-687818.html", "text": "Обичате адреналина и мечтаете да карате планински байк в Алпите или да се катерите в Карпатите? Можете да практикувате любимите си занимания и спортове навсякъде в ЕС и да не се притеснявате, че в случай на инцидент няма кой да се погрижи за вас.При разболяване или злополука, докато сте в страна от ЕС, не е нужно да се тевожите за огромни разходи за лечение. Ако здравеопазването е безплатно за местните, то ще бъде безплатно и за вас. Ако все пак се наложи да платите за лечението си, вашият застраховател после ще възстанови средствата.При спешен случай в която и да е страна от ЕС, можете да звъннете безплатно на телефон 112 от всеки стационарен или мобилен телефон.Цялата необходима информация във връзка с възстановяването на средства, наличните видове лечение, разходите и номерата за спешна помощ може да бъде намерена чрез мобилното приложение на Европейската здравна застраховка.Научете повече за политиките на ЕС и възможностите, които съюзът дава на младите хора, на страницата на кампанията #.", "date": "2018.09.28", "title": "Адреналинът не ви стига? Можете да практикувате любимите си занимания навсякъде в ЕС"}
{"url": "https://offnews.bg/obshtestvo/biskviti-sas-skrit-iztekal-srok-na-godnost-razdadeni-kato-bezplatni-za-688893.html", "text": "Бисквити със скрит изтекъл срок на годност са получили вчера децата от първи до четвърти клас в редица софийски училища.Етикетът с истинския краен срок за консумация - 4 септември 2018 г., е скрит под нов етикет, залепен отгоре, който сочи нова дата: 25.03.2019 г.Сигнал за случилото се подаде до OFFNews майка на едно от децата, които не отворило бисквитите в училището си - 39 СУ \"Петър Динеков\" в \"Младост 2\", а ги занесло у дома.Родителите се обърнали към ръководството на училището тази сутрин, а то веднага задействало процедурата по изтегляне на останалите количества и унищожаването им.Фирмата доставчик не е определена от училището, тя е избрана с конкурс на общината, уточни зам.-директор Лазова.Тази сутрин децата са получили топла закуска - кифлички, след като от училището първо са проверили изрядността на храната.Правим проверка в стола четири пъти месечно с училищното настоятелство. Досега никога не сме имали подобен случай, разказа още Лазова. След инцидента от вчера обаче от ръководството са предупредили работещите там да бъдат още по-бдителни, за да не се случи подобно нещо отново.", "date": "2018.09.28", "title": "Бисквити със скрит изтекъл срок на годност раздадени като безплатни закуски в софийски училища"}
{"url": "https://offnews.bg/sviat/ot-tribunata-na-oon-prezidentat-na-makedonia-prizova-za-bojkot-na-refe-688897.html", "text": "Президентът на Република Македония Георге Иванов призова от ООН съгражданите си да бойкотират референдума в неделя за промяна на името на страната, който той квалифицира като \"историческо самоубийство\", предаде БТА.\"Като гражданин взех своето решение: на 30 септември няма да отида да гласувам\", заяви Иванов в изказването си пред Общото събрание на ООН.\"И съм убеден, че вие, нашите съграждани, също ще вземете това мъдро решение\", добави той.На 30 септември в Република Македония ще се проведе референдум с консултативен характер, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция?\". Договорът бе подписан в македонския град Преспа на 17 юни 2018 г. Въпросът на референдума е един-единствен. Договорът с Гърция предвижда ново име за западната ни съседка - Република Северна Македония.", "date": "2018.09.28", "title": "От трибуната на ООН президентът на Македония призова за бойкот на референдума"}
{"url": "https://offnews.bg/interviu/andrej-arnaudov-niskiat-standart-u-nas-ne-e-osnovnata-prichina-za-nis-688821.html", "text": "- Предстои финалът на тазгодишното издание на кампанията за насърчаване на раждаемостта „Направи го за България“. Колко бебета и родители очаквате да се включат в националното кръщене?Миналата година кръстихме деца в 9 областни града, тази година планирахме да бъдат 12, но поради независещи от нас причини, един град отпадна. Когато му дойде времето, ще изясним какви са тези обстоятелства. За съжаление, случаят е крайно неприятен.А иначе, децата, записани в кампанията ни на 7 октомври, са почти толкова, колкото бяха и миналата година - близо 1000 бебета. Не това обаче е най-важното. Най-важното е, че техните родители и близки са хора, които идват подбудени от една главна причина - вярват на нашата кауза, че давайки добър пример с националното кръщене, ние наистина караме да се говори за проблема с демографията в България. Няма нищо по-хубаво от това да имаш деца и да продължиш рода си, и няма по-голямо щастие от това да ги виждаш как растат.- Знаете ли вече кои ще са кръстниците?Няма как да знам кои са кръстниците, защото това са стотици хора. Известните лица тази година са само посланици на каузата на ДНК. Повечето семейства и миналата година водиха само свои близки хора. 10 процента от децата бяха кръстени от известни българи, а другите 90 процента от близки на участници в кампанията. Градовете, както вече споменах, ще бъдат 11 – София, Пловдив, Варна, Бургас, Сливен, Стара Загора, Шумен, Враца, Русе, Велико Търново, Благоевград.- Срещате се с много млади родители. Какво ви прави впечатление? Какъв е българският родител днес? Кое го отличава от неговите родители?По никакъв начин не мога да направя такава категоризация. Но онова, което знам със сигурност е, че ние по манталитет вече сме едно изцяло западно общество, където личните интереси са поставени в центъра на нашия живот. Това е основната причина нашите прабаби и прадядовци да са имали по 9 братя и сестри, а ние да имаме по едно или нито едно. Колкото повече навлизаме в темата за раждаемостта и демографията, толкова повече разбираме, че ниският стандарт, който на пръв поглед е водещата причина за това хората да нямат повече от едно дете или нито едно, всъщност е само част от проблема. Основното е, че в центъра на нашия живот стои да направим кариера, да се забавляваме и изобщо да търсим собствените си потребности. Така че, онези хора, които са избрали да имат дори повече от едно дете, са в по-малка степен егоисти и в много по-голяма, отдадени на нещо различно от самите себе си.- Мислите ли да продължите с кампанията догодина, да разширите обхвата ѝ? Какво ново да очакваме?След две години работа с ДНК съм повече от убеден, че има нужда от такива като нас. И сме категорични, че ще продължим с различни инициативи на ДНК свързани с демографската криза. Най-важното, по което работим, е платформата Bulgaria Wants You, чийто център е връщането на част от емиграцията в България. По отношение на раждаемостта, вярвайки, че емоционалните подбуди са поне равни с материалните, съм сигурен, че сме длъжни да продължим.Смятам обаче, че догодина ще видоизменим кампанията. Още е рано да говорим за това, нека да приключим с националното кръщене на 7 октомври. В края на годината ще обявим какво ще представлява кампанията ни през 2019 г. Със сигурност, колкото повече търсим начин да се върнем към патриархалните ценности като общество, толкова по-подреден ще стане нашият свят. Защото в тази динамика, в която живеем, трябва да имаме някакви опори. Обществото досега не е измислило други освен вярата и семейството.- Миналата година имахте анкета сред участниците с предложения за по-добри политики за отглеждане на деца. Предадохте ли техните послания на институциите и има ли развитие?Да, предадохме посланията на институциите. Но в крайна сметка не смятам, че има развитие. Не бих твърдял, че сме свършили нещо, което не сме направили. Не обвинявам институциите. Но смятам, доколкото се запознахме с Националната стратегия за борба с демографската криза, че няма как, каквато и да било стратегия да работи, когато за нея отговарят десетки институции. Това е един документ от 120-130 страници, с който ние се запознахме подробно. В него има толкова пожелателни неща, заедно с конкретните мерки, и толкова неопределена отговорност за това кой трябва да ги приложи, че е трудно да си представим, че те ще проработят. По същия начин, за съжаление, видяхме, че когато става дума за резултатите от анкетата ни, ние не знаем към кого да ги насочим. ДНК е неправителствена организация на две години, но съм убеден, че с времето ще се научим как по-добре да оказваме натиск върху институциите.За финал, искам да приканя отново всички участници в „Направи го за България“ 2, както и всички, които имат отношение към темата, да влязат във  и да отговорят на нашата нова допълнена анкета, за да видим какво да се промени в средата и в законодателството, така че да се раждат повече деца.", "date": "2018.09.28", "title": "Андрей Арнаудов: Ниският стандарт у нас не е основната причина за ниската раждаемост"}
{"url": "https://offnews.bg/bojni/shte-letiat-udari-za-nokaut-mezhdu-fiuri-i-uajldar-688895.html", "text": "Боксовият мегасблъсък между световния шампион на WBC в тежка категория Дионтей Уайлдър и Тайсън Фюри бе официално потвърден. Срещата ще се проведе на 1 декември в \"Стейпъл център\" в Лос Анджелис.След като Фюри научи къде ще се проведе срещата, той публикува няколко заканващи съобщения в официалния си профил в социалната мрежа Туитър.\"Аз ще победя този надценен нещастник. Когато той се срещне с истински боксьор, тогава ще разберем колко е мощен. Той никога не се е бил с нокаутьор като мен. Обещавам, че ще го нокаутирам\", написа Фюри.Отговорът на Уайлдър не закъсня. Шампионът също обеща да повали Циганския крал.\"Нямам търпение да се изправя срещу Тайсън Фюри. Тази битка ще е най-голямата в тежка категория и в бокса. Изпитвам огромно уважение към Фюри, защото той прие да напусна Англия и да дойде в САЩ, за да ме предизвика.Аз съм шампион на WBC, той е линеен шампион, така че победителят от тази битка ще определи най-добрият боксьор в тежка категория. Колкото и да уважавам Фюри възнамерявам да го нокаутирам като всеки съперник, който някога съм срещал на ринга\", каза Уайлдър.Първата им прескоференция преди сблъсъка ще се проведе на 1 октомври в Лондон.", "date": "2018.09.28", "title": "Ще летят удари за нокаут между Фюри и Уайлдър"}
{"url": "https://offnews.bg/politika/zakonat-za-obshtinskite-uniformeni-gvardii-beshe-otlozhen-sled-bojkot-688890.html", "text": "Гласуването на , с които се въвежда назначаването на униформени служители към общините с правомощия по опазване на обществения ред и да задържат граждани, беше отложено след искане от опозицията. Едва след втори опит и след обещанието на управляващите да отложат гласуването на промените, депутатите събраха необходимия кворум, за да започнат работа.\"В конкретния случай това е конкретния повод. Но той не е единственият. Такъв тип закони би трябвало да се предлагат и да се внасят в Народното събрание след широко обществено обсъждане. Нещо повече - от ДПС бихме казали, че такива закони, които имат важно обществено значение, би трябвало да се внасят от Министерски съвет, за да има яснота кой носи политическата отговорност, а не управляващите да се крият зад конкретни народни представители\", каза лидерът на ДПС Мустафа Карадайъ. Както вчера, така и днес при първия опит БСП и ДПС не се регистрираха. При втория обаче от партията на Карадайъ осигуриха кворума, но в замяна гласуването на промените на първо четене отпаднаха от дневния ред. След започването на заседанието Рамадан Аталай излезе на трибуната и поиска измененията да не се разглеждат днес. \"Приемете предложението, за да могат и колегите от БСП да се върнат в залата\", призова той, като така показа, че социалистите също не харесват измененията.От парламентарната трибуна Рамадан Аталай определи промените в закона като \"неприемливи не само за опозицията, но и за цялата българска общественост\".\"А когато се наложи да създадем онези парагрупи, които ще ги ползвате по време на избори, и при ред други ситуации, да дойде време да разгледаме тези законопроекти тогава\", обърна се той към колегите си от ГЕРБ.След това на трибуната излезе председателят на парламентарната група на ГЕРБ Цветан Цветанов.\"Не съм предполагал, че този законопроект ще предизвика такова недоволство. Той беше подкрепен от Националното сдружение на общините и МВР. Тези промени са обсъждани в продължение на години. Искаме да подобрим контрола, който осъществява местната власт, и да осигурим контрол от полицейските структури\", каза той, но все пак също предложи промените да отпаднат от дневния ред. Отлагането на гласуването идва само ден, след като стана ясно, че и . Мотивите са, че с тях се изземват функции на МВР, нещо, което е на път да се случи и с промените в Закона за местното самоуправление.Без да е посочено в мотивите към законопроекта, измененията в него са продиктувани до голяма степен от неспособността на МВР да изпълни задачите си по опазване на обществения ред в малките населени места, а и заради обещанието в управленската програма на правителството за назначаването на повече униформени, които да се включат в . Промените предвиждат възможността общинските съвети да гласуват създаването на \"звено за контрол\", което ще следи за изпълняване на общинските актове, свързани с опазването на обществения ред и организацията на движението по пътищата. Тези служители имат и право да изискват документи за самоличност и да отправят писмени предупреждения до лица, за които имат \"основателни предположения\", че имат намерение да извършат нарушение на обществения ред. Законопроектът предвижда когато е необходимо (без да се посочва в кои случаи ще се смята за необходимо) униформените служители ще могат да привикват граждани в служебни помещения. Това ще става освен с писмена покана, но и по телефона \"при неотложни случаи\".Новоназначените служители ще преминават обучение в Главна дирекция \"Национална полиция\" при МВР, а дейността им ще се ръководи от кмета на съответната община и от началника на областната дирекция на МВР.Освен това общинските служители ще могат да задържат лица до идването на полицейски органи, като ще трябва да изпълняват разпорежданията на полицията.От ДПС имат притеснения заради създаването на тези \"звена за контрол\" ги притеснява. \"Предложихме проектът да бъде променен, но вие от вътрешно самочувствие не можете да разберете. Нашата загриженост към управлението на тази страна е факт. Затова предлагаме да отложим първа точка. Много ви моля, бъдете на висотата на Народното събрание\", коментира Аталай.ГЕРБ твърдят, че оттеглянето на законопроекта от днешния дневен ред не е обсъждано предварително. Те обаче са готови текстовете да бъдат прецизирани между първо и второ четене.\"Ще поканим в предстоящата седмица представители на Националното движение на общините и на МВР, за да може с експертите на ДПС да говорят по всички текстове, по които те имат притеснения. А притесненията са относно възможността инспекторите и тези звена, които извършват проверки и контрол в общините, да имат функциите, които притесняват ДПС. Ние смятаме, че няма абсолютно никакви проблеми, но ще има работна среща\", каза по-късно Цветанов.", "date": "2018.09.28", "title": "Законът за общинските униформени гвардии беше отложен след бойкот"}
{"url": "https://offnews.bg/futbol/levski-s-tezhko-gostuvane-vav-varna-za-kupata-tcska-izvadi-kasmet-688900.html", "text": "Левски ще има тежка визита на Черно море във Варна, отреди тегленият днес жребий за 1/8-финалите при Купата на България. ЦСКА пък извади късмет и ще домакинства на Витоша Бистрица.Носителят на Купата Славия ще трябва да гостува на шампиона Лудогорец в Разград. Жребият определи на осминафинал да се изиграе и дербито на Тракия между Берое и Ботев Пловдив.Мачовете ще се изиграят на 30, 31 октомври и на 1 ноември. Победителите ще се определят в един мач.ЦСКА - Витоша БистрицаСтрумска слава - Черноморец БалчикЛудогорец - СлавияБерое - Ботев ПловдивЧерно море - ЛевскиЛокомотив София - СептемвриЕтър - ВереяДунав - Локомотив Пловдив", "date": "2018.09.28", "title": "Левски с тежко гостуване във Варна за Купата, ЦСКА извади късмет"}
{"url": "https://offnews.bg/futbol/glavbolgarstroj-poema-stroezha-na-kolezha-688892.html", "text": "Добри новини за феновете на Ботев Пловдив. Скоро ще започне работата по строежа на стадион \"Христо Ботев\", съобщава \"Стандарт\". С довършването на \"Колежа\" ще се заеме фирмата \"Главболгарстрой\".Според информацията инженери на фирмата са направили оглед на съоръжението заедно със специалистите, които правиха обследваното на стадиона на \"канарчетата\" през лятото.Работата ще започне съвсем скоро, а вече е избрана и фирма - подизпълнител, която ще започне от Сектор \"А\". Става въпрос \"Запрянови\", чиято първа задача е отводняване и поставяне на изолация.\"Главболгарстой\" пък ще работи по останалите сектори на стадиона. Завършването на Сектор \"А\" ще е последно.", "date": "2018.09.28", "title": "Главболгарстрой поема строежа на 'Колежа'"}
{"url": "https://offnews.bg/112/mazh-zaplashil-da-se-samozapali-predi-pozhara-v-bozhurishte-688889.html", "text": "Възрастен мъж е заплашил да се самозапали преди жилищна сграда в Божурище да пламне миналата нощ.Живеещите в изгорялата сграда споделят, че не е ясно какво се случва със 70-годишния им съсед, който живеел сам в един от апартаментите.Някои от тях обаче са категорични, че вчера той заплашил да се самозапали, а към момента на евакуацията никой не го е видял да напуска дома си.Унищожен е целият покрив на сградата. На собствениците на обгорелите жилища е предложено настаняване в хотел, но голяма част от хората са пожелали да останат и са прекарали нощта навън пред сградата с цел да запазят имуществото си, защото повечето апартаменти нямат застраховка, съобщава БНТ.Пожарът избухна снощи около 21.30 часа, когато жителите на кооперацията видели пламъците. Предполага се, че огънят е тръгнал от втория етаж, където все още има дим. Цяла нощ екипи са се борили със стихията, а към този момент огнеборци все още са на мястото на инцидента.", "date": "2018.09.28", "title": "Мъж заплашил да се самозапали преди пожара в Божурище"}
{"url": "https://offnews.bg/kultura/unikalno-amerikansko-trio-idva-na-turne-v-balgaria-688901.html", "text": "Посолството на САЩ има удоволствието да ви покани на концертите на американското трио Three for Sliver, което ще бъде на турне в България от 1 до 9 октомври. Three for Silver изпълнява коренна американска музика по свой собствен неподражаем начин. Изпълненията на групата впечатляват с дълбокия бас и ниското гърлено пеене на Лукас Уорфърд, както и с чистите тонове и пленителни мелодии на певицата и акордеонист Уилоу Сертейн. Триото съчетава силните баси на контрабаса с меката мелодичност на сопраното.Звукът им е едновременно уникален и странно познат. Това е музика, която трудно може да се определи по жанр, но предава усещането за градче, в което току-що сте пристигнали за пръв път, но вече ви се струва като че ли сте у дома си.Нe пропускайте шанса да видите и чуете Three for Silver на живо! Групата от Портланд, щата Орегон, има много почитатели из цяла Европа и е свирила дори в Далечния изток на Русия. А сега тези невероятни и много самобитни музиканти ще са в България за първи път!Концертите са със свободен вход и се организират с подкрепата на Посолството на САЩ в България.Концерти:Понеделник, 1 октомври – 19:00 часа в Скаптобара, ул. Искър 11 А, СофияСряда, 3 октомври – 18:00 часа в Макс клуб Русе Петък, 5 октомври – 22:00 часа в Бар без име, БургасСъбота, 6 октомври – 22:30 часа във Vintage-33 Club, ВарнаНеделя, 7 октомври – 20:00 часа в Club American, ЯмболПонеделник, 8 октомври – 18:00 часа в Концертна зала на Библиотека „Захарий Княжески“, Стара ЗагораВторник, 9 октомври – 19:30 часа в Театър „Д-р Карл Джераси“, Американски университет в България, Благоевград", "date": "2018.09.28", "title": "Уникално американско трио идва на турне в България"}
{"url": "https://offnews.bg/dw/balgaria-navliza-vav-faza-koiato-ne-veshtae-nishto-dobro-688899.html", "text": "България се намира в нова ситуация: двете основни партии ГЕРБ и БСП се “патриотизираха” и започнаха да приличат по ключови характеристики на национал-популистки формации. Този процес е много видим при БСП, чиято метаморфоза се дължи основно на партийния лидер Корнелия Нинова. Под нейно ръководство “столетницата” престана да се позиционира като европейска левица и здраво стъпи в лагера на евроскептиците, русофилите, соцносталгиците, хомофобите и противниците на имиграцията. БСП изненада “своите” от ПЕС при ключови гласувания като Истанбулската конвенция и доклада за Орбан, при които на практика остана единствената лява партия в Европа с различно мнение от останалите.При ГЕРБ нещата не са съвсем завършени и там винаги остава възможност за ревизия и след последния момент. Въпреки това гласуването за Орбан в ЕП е вододел, който показва сериозна промяна в политическото поведение на Борисов. До това гласуване политиката на ГЕРБ беше почти еднозначно проевропейска, синхронизирана с тази на Меркел и Макрон. Казусът “Скрипал” и Истанбулската конвенция бяха предвестниците на промяната. А с гласуването в полза на Орбан ГЕРБ еднозначно се разположи в “патриотичния” лагер от източноевропейски тип.С това процесът на “патриотизация” на двете основни партии придоби почти завършен вид. Вкарването на „Обединените патриоти\" в правителството беше направено с цел те да бъдат “нормализирани” и дисциплинирани. По време на българското европредседателство този план работеше - с малки пробойни като “Скрипал”. Към края му обаче стана ясно, че ефектът е бил по-скоро обратен - вместо “нормализация” на „Патриотите\", ГЕРБ се оказаха в ситуация, в която младшият им партньор на практика определя външната политика на страната.Един краткосрочен ефект от патриотизацията на двете основни партии е допълнителната радикализация на оригиналните “Патриоти”. Под страх от обезличаване ВМРО започна да предлага политики за контрол на цените, които дори Корнелия Нинова намери за “популистки” и “неработещи”. Този процес на допълнителна радикализация ще продължава - и ще ставаме свидетели на все по-голяма патриотична екзотика.Но още по-интересни и значими са дългосрочните ефекти от “патриотизацията” на основните партии. Затова нека видим ще има ли изобщо такива или става въпрос само за предизборно заиграване с избирателите.Значението на думитеКакво означава всъщност гласуването в ЕП в полза на Орбан? Тук важни са не само дадените гласове, подкрепата или въздържането, а също така и аргументите, с които това се случва. ГЕРБ пуснаха \"Патриотите” по студията (заедно със свои депутати като Георги Марков), които да твърдят, че докладът за нарушения от страна на Унгария е “несъстоятелен”. В допълнение към този основен аргумент централните говорители на ГЕРБ изразиха опасения, че предизборното остракиране на Унгария няма да е от полза за ЕНП. И двата аргумента имат дългосрочно значение, особено първият.Тезата за “несъстоятелността” на доклада за Орбановите нарушения на основни европейски принципи всъщност “оправдава” действия като:- груба намеса в независимостта на съдебната система и партизанско кадруване в нея;- сатанизиране на политическия опонент с организирани медийни кампании за фантастични конспирации;- превръщането на правозащитни НПО във врагове;- политическо овладяване на медии;- затваряне на университети по партийно-политически съображения;- тормоз на малцинствата.Процедурата по чл. 7 на Лисабонския договор не е направена така, че да лиши страната веднага от правото да гласува в Съвета. Напротив, идеята на тази процедура е да даде възможност на правителство, което е допуснало сериозни нарушения, да си вземе бележка и да отстрани нередностите. Затова първо се гласува в ЕП с 2/3 мнозинство. След това има второ гласуване за започване на същинската процедура - с 4/5 в Съвета. А накрая за самото налагане на санкцията - отнемане правото на глас - се изисква ново гласуване с единодушие в Европейския съвет. Тъй като Полша подкрепи Унгария (а после и Чехия я последва), бързо стана ясно, че няма как да се стигне до последното единодушно решение. Точно затова беше важно ЕП да гласува с огромно мнозинство за започване на процедурата, за да има силен натиск върху Орбан за отстраняване на съществуващите проблеми. 2/3 от гласувалите е достатъчно показателно за оценката на европейците за действията на Орбан. Сега на ход са държавите-членки, които могат да дават предложения на Унгария как да отстрани допуснатите дефекти.Българската позиция обаче е, че такива дефекти всъщност няма. Според основните ни партии, Орбан действа в реда на нещата. А Корнелия Нинова и \"Патриотите” дори искат да копират неговите политики.В този смисъл дългосрочно може да се очаква “орбанизация” на България. Неговият модел си има в България активни адвокати.Антиглобализъм и патриотизъмНа Общото събрание на ООН американският президент Доналд Тръмп изнесе “антиглобализационна” реч, в която основната теза беше, че Америка няма да налага своите стандарти на другите, а ще се интересува най-вече от търговския баланс с тях. “Патриотизацията” на световната политика е изгодна за всички местни сатрапи, авторитарни лидери и диктатори - защото на практика получават американска индулгенция да правят почти всичко в своите си граници, стига търговският им баланс със САЩ да е отрицателен (или поне да не е положителен). И разбира се, стига да не създават терористични заплахи.За мнозина в Източна Европа - от Путин през Орбан до Борисов - тази оферта звучи примамливо и многообещаващо. Общите стандарти и ценности, върху които е изграден ЕС, в един миг се изпаряват и се заменят с местните “патриотични” стандарти за правене на политика.Българският стандарт допуска използване на медийни и съдебно-прокурорски бухалки срещу опонента. Според този стандарт, корумпирани могат да бъдат само онези, които в момента не са на власт. Но това си е роден стандарт, с който сме свикнали - и \"патриотичната” позиция е да не го заменяме с някакъв друг, общ европейски стандарт.Тази позиция изглежда цинична. Не, не просто изглежда, а наистина е такава. Светът влиза в епоха на институционализиран цинизъм, в който националният успех и просперитет отново са изведени във висша мярка за оценка. Отвъд този успех ще става все по-трудно да се говори за общи ориентири. И не е изненада, че основните български партии с радост и облекчение възприемат този световен цинизъм и дори бягат пред вятъра. БСП две десетилетия се мъчи с интернализацията на “европейските ценности”. И тъкмо когато я постигна, Станишев беше де факто изгонен от партията. За Борисов и ГЕРБ ценностите винаги са били тактически ресурс - ако едни не вършат работа, ще се намерят други.В този смисъл патриотизацията на основните партии е връщане към дълбоката им същност. Проблемът обаче е в това, че в България вече има голяма група избиратели, които не споделят и не одобряват настъпващия световен и местен цинизъм. За тях общият европейски дом, в който всички спазват едни и същи правила и споделят основни ценности, е реалност, а не утопия. Тези хора се отвращават от безотговорни “патриотични” сравнения между ЕС и СССР: в крайна сметка в ЕС се влиза и излиза доброволно.За тези хора нещата изглеждат по следния начин: за да се осигури комфорт на правителства, които искат да продължат корупционните и антидемократичните си практики, се правят опити да се разгради общия европейски дом.Тези хора в България в момента не са парламентарно представени.Б. ред. - Статията е написана за ", "date": "2018.09.28", "title": "България навлиза във фаза, която не вещае нищо добро"}
{"url": "https://offnews.bg/politika/donchev-triabva-da-se-vizhda-efekt-ot-rabotata-na-prezidenta-688886.html", "text": "Война между институциите не е хубаво да има, но напрежение между тях не винаги е вредно да съществува, заяви вицепремиерът Томислав Дончев в сутрешния блок на БНТ по повод зачестилите остри реплики между президента Румен Радев и премиера Бойко Борисов. По думите му, подобно напрежение между институциите е уредено в Конституцията, защото те трябва да се контролират.С уточнението, че не иска да влиза в ролята на съветник на президента, Дончев заяви, че от работата на президентската институция трябва да се вижда ефект.Той уточни, че по нея се работи, като тестове на софтуера предстоят в идните дни.Тази електронизация крие известни рискове за малките общини и институции, които ще се затруднят. Затова тя ще се извърши на вълни в рамките на следващата година, заяви Дончев.Според него първо ще се започне от големите държавни институции и ще се стигне до най-малките звена. Дончев посочи и че се работи по държавния орган за безопасност на пътя, като най-меката версия за него е едно консултативно тяло със силна администрация и малък секретариат. По думите му, вероятно ще се избере „по-твърд“ вариант - държавна агенция под Министерския съвет със служители, преместени от други ведомства.Идеята за фиксирана ставка върху печалбите на Красимир Каракачанов звучи добре, но няма да е особено ефективна, убеден е вицепремиерът.", "date": "2018.09.28", "title": "Дончев: Трябва да се вижда ефект от работата на президента"}
{"url": "https://offnews.bg/obshtestvo/den-na-traur-v-kaspichan-za-zhertvite-na-chetvornoto-ubijstvo-688881.html", "text": "В Каспичан днес е обявен ден на траур след .При трагедията загинаха 81-годишният Георги В., 70-годишната му съпруга Гуля В., 48-годишната им дъщеря им Славка и 46-годишният им син Веселин.Общината ще поеме разходите по погребенията на четирите жертви.Извършителят на деянието, 64-годишният Петър Петров, който е роднина и съсед на семейството, е задържан и обвинен за престъплението. Той направи и пълни самопризнания.Преди години той е бил осъждан за опит за убийство. ", "date": "2018.09.28", "title": "Ден на траур в Каспичан за жертвите на четворното убийство"}
{"url": "https://offnews.bg/obshtestvo/spirat-vodata-na-niakolko-mesta-v-tcentara-na-sofia-688873.html", "text": "„Софийска вода” временно ще прекъсне водоснабдяването в някои части на столицата на 28 септември. Това съобщиха от пресцентъра на дружеството.Във връзка с монтаж на спирателен кран на ул. „Порто Лагос“, Център, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Порто Лагос“, ул. „Орфано“, ул.Адриана Будевска“, ул. „Никола Славков“ №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Адриана Будевска “ №4.Във връзка с изпълнение на инвестиционен проект за реконструкция на уличен водопровод и канал на ул. „Иван Вазов“ Център , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“ от бул. „Васил Левски“ до ул.“ Цар Иван Шишман“; ул. „Цар Иван Шишман“ от ул. „Славянска“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Вазов “ ъгъла с ул. „Цар Иван Шишман“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Във връзка с подмяна на спирателен кран на ул. „Софроний Врачански“, Център, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: ул. „Софроний Врачански“ от ул. „Пиротска“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански “ ъгъла с ул. „Пиротска“.Във връзка с подмяна на спирателни кранове на ул. 12, с. Долни Богров, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Долни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.Във връзка с подмяна на сградно водопроводно отклонение на до бл. 23, жк. „Дружба“ 1, се налага спиране на водоподаването от 09:00 до 15:00 часа на клиентите на „Софийска вода”, живеещи в: бл. 23, вх. А, вх. Б, вх. В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 23 вх. Б.Във връзка с подмяна на сградно водопроводно отклонение на ул. „Железопътна“, с. Световрачене, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Железопътна“, ул. „Войнешки път“, ул. „Македонска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Войнешки път“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.28", "title": "Спират водата на няколко места в центъра на София"}
{"url": "https://offnews.bg/sviat/shtatska-komisia-obvini-ilon-mask-v-izmama-688876.html", "text": "Комисията за ценни книжа и борси на САЩ обвини изпълнителния директор на \"Тесла\" - Илон Мъск, в измама, съобщава БНТ.Според регулаторният орган Мъск е подвел инвеститорите с невярна информация за това, че е осигурил средства за свалянето на компанията за електромобили от борсата. Твърдението беше публикувано в профила на Мъск в Туитър през август.Комисията, която ще настоява за оттеглянето на Мъск от поста и за финансови санкции срещу него, смята, че с действията си той е предизвикал \"значимо объркване\" на пазара и е навредил на инвеститорите.\"Необосновани\" - така нарече обвиненията самият Мъск. Въпреки, че обвиненията са персонално срещу него, акциите на \"Тесла\" се обезцениха с около 10%.", "date": "2018.09.28", "title": "Щатска комисия обвини Илон Мъск в измама"}
{"url": "https://offnews.bg/obshtestvo/vremeto-v-petak-studeno-utro-topal-i-slanchev-den-688874.html", "text": "Сутринта ще е студено и на места ще има слаби слани. Днес ще бъде слънчево, с временни увеличения на облачността, предимно висока. Вятърът ще се ориентира от изток- югоизток, ще е слаб.Дневните температури ще продължат да се повишават, максималните ще са между 19° и 24°. По Черноморието ще преобладава слънчево време, с временни увеличения на облачността, по-значителни над южните райони. Ще духа слаб до умерен изток-североизточен вятър. Максималните температури ще са 18-20°. Температурата на морската вода е 21-23°. Вълнението на морето ще е 2-3 бала.Над планините ще бъде предимно слънчево. Вятърът ще се ориентира от юг- югоизток, ще е слаб – до умерен. Ще се затопли, максималната температура на височина 1200 метра ще е около 13°, на 2000 метра – около 8°.", "date": "2018.09.28", "title": "Времето в петък: Студено утро, топъл и слънчев ден"}
{"url": "https://offnews.bg/ikonomika/mastercard-uvelichava-limita-za-bezkontaktnite-plashtania-na-50-leva-688902.html", "text": "Лимитът за верификация на картодържателите за безконтактни плащания с Mastercard и Maestro в България ще бъде повишен от 25 на 50 лв. Промяната ще влезе в сила от 1 април 2019 г.Така картодържателите на Mastercard и Maestro в България ще могат да плащат без да е необходимо да въвеждат ПИН код за трансакции до 50 лв. Увеличението на лимита за безконтактно плащане до 50 лв. без въвеждане на ПИН отговаря на нуждите и очакванията на българските картодържатели, коментират от Mastercard. През 2017 г. броят на активните потребители с безконтактни карти в България достига 54%, което е увеличение с 22% за една година. Методът на безконтактни плащания в България най-често се използва в супермаркети и хипермаркети (77%), в търговските вериги (68%), в бензиностанциите (41%) и в ресторанти/кафенета/заведения за бързо хранене (21%). Българите биха искали да използват безконтактно плащане най-много в супермаркетите (68%), в магазините за търговия на дребно (52%), в бензиностанциите (37%), в заведения за хранене и заведения за бързо хранене (25%) и в държавни и общински институции (18%), показва проучване на компанията.Средната стойност на една трансакция в страната надвишава настоящия лимит от 25 лв., като възлиза на 58 лв. Според Mastercard увеличението на лимита за верификация на безконтактни плащания ще позволи значително да се увеличи скоростта и удобството на голяма част от безконтактните трансакции посредством високотехнологичните решения, които потребителите вече предпочитат да използват.По данни на Mastercard в сравнение с останалите европейски държави, текущата граница на трансакции без ПИН в България е една от най-ниските. По-висок лимит на стойностите за верификация на безконтактните трансакции съществува не само в западноевропейските държави (в Обединеното кралство сумата възлиза на 30 паунда или около 63 лв., във Франция и Ирландия - на 30 евро или около 60 лв.), но и в много от страните от Централна и Източна Европа (в Литва CVM лимитът е 25 евро или около 50 лв., в Румъния - 100 леи или около 42 лв., в Словакия - 20 евро или около 40 лв.). Глобалната тенденция в държавите, в които лимитът за верификация на безконтактни плащания е с ниска стойност, е той да се повишава - през 2019 г. в Полша, където 9 от 10 плащания в големите вериги за търговия на дребно са безконтактни, лимитът на CVM ще бъде повишен от 50 PLN (около 23 лв.) на 100 PLN (около 45 лв.). Практиката от други пазари показва, че увеличаването на лимита на CVM позволява на потребителите да плащат по-често безконтактно и да разнообразяват покупките, направени по този начин. И в крайна сметка води до по-редовно, ежедневно ползване и създаване на нови потребителски нагласи. В същото време по-мащабното навлизане на безконтактните плащания е пряко свързано с адаптирането на мобилните разплащания и популяризирането им в страната и чужбина, което води до по-конкурентен бизнес климат и увеличаване на ръста на приходите на търговците, коментират от Mastercard.", "date": "2018.09.28", "title": "Mastercard увеличава лимита за безконтактните плащания на 50 лева"}
{"url": "https://offnews.bg/obshtestvo/protest-na-zhiteli-v-chepelare-blokira-patia-plovdiv-smolian-688877.html", "text": "Жители на Чепеларе днес отново излизат на протест срещу закриването на Районната прокуратура в родопския град.Протестните действия ще са ефективни. От Инициативния комитет предвиждат да блокират движението по главния път Пловдив - Смолян, което минава през центъра на Чепеларе.Протестът ще е пред сградата на Районния съд от 16 до 18 ч. Предвиден е обаче пропусквателен режим през 10 минути.Закриването на Районната прокуратура в Чепеларе е част от предвижданото преструктуриране, според което там трябва да има териториално отделение към Районна прокуратура-Смолян.", "date": "2018.09.28", "title": "Протест на жители в Чепеларе блокира пътя Пловдив - Смолян"}
{"url": "https://offnews.bg/sviat/gartcia-se-gotvi-za-opasno-vreme-video-688882.html", "text": "Съседна Гърция се готви за опасно време. Очаква се циклонът \"Ксенофон\" да прерасне в още по-силна буря в следващите часове, съобщава bTV.Ветрове с пориви, доближаващи 100 километра в час, блокираха фериботния транспорт в Йонийско море.В цяла Гърция са обявени кодове – жълт и оранжев, заради вятъра и силните гръмотевични бури. Най-опасно ще е в южната част.От българското външно министерство предупреждават сънародниците ни, които са там да бъдат особено предпазливи.Циклонът се движи от Йонийско море на североизток. Очакванията са силата му да бъде на истински ураган.", "date": "2018.09.28", "title": "Гърция се готви за опасно време (видео)"}
{"url": "https://offnews.bg/obshtestvo/studentite-s-shans-za-480-lv-stipendia-ot-mon-za-praktika-v-realna-ra-688896.html", "text": "Студентите имат шанс да получават стипендия в месечен размер 480 лева по проект \"Студентски практики - фаза 1\" на Министерството на образованието и науката за успешно проведено обучение в реална работна среда.За целта те трябва да се регистрират до 17 октомври 2018 г. в информационната система ()Срокът за изпълнение на проекта се удължава до 29 декември 2018 г.През този етап ще бъдат реализирани допълнително 1650 практически обучения. Те трябва да приключат до 29 ноември 2018 г., тъй като изискуемите 240 часа за практическо обучение в реална работна среда отнемат средно около 2 месеца на всеки практикант, уточниха от пресцентъра на просветното министерство.Основната цел на проект “Студентски практики - Фаза 1“, е да се увеличи практическата насоченост на висшето образование и да се засили гъвкавостта на завършващите висше образование спрямо динамиката на пазара на труда. По време на практиките в реална работна среда студентите получават нови знания, умения и компетентности по специалността, по която се обучават във висшето училище. Тези практически умения и компетентности все повече се търсят от работодателите и помагат на студентите при търсенето и намиране на работа след завършване на образованието им.На повече от 17% от успешно завършилите своята практика спрямо общия брой студенти, участвали в проекта, е предложена работа, сочат резултатите от анкета сред студентите.Проект „Студентски практики - фаза 1“, се изпълнява от Министерството на образованието и науката по Оперативна програма „Наука и образование за интелигентен растеж“, съфинансирана от Европейските структурни и инвестиционни фондове.", "date": "2018.09.28", "title": "Студентите с шанс за 480 лв. стипендия от МОН за практика в реална работна среда"}
{"url": "https://offnews.bg/futbol/stoianovich-zatiaga-reditcite-predi-derbito-s-tcska-688885.html", "text": "В Левски цари пълна мобилизация преди утрешното дерби с ЦСКА. Треньорът Славиша Стоянович прибягна до мерки, които не бе взимал от началото на престоя си при \"сините\". Той е решил да събере отбора на лагер. Това ще стане след днешното занимание на тима.Преди мачове в София или близки до столицата градове треньорът оставяше играчите да пренощуват при семействата си. В деня на срещата пък ги събираше на \"Георги Аспарухов\" и на лека тренировка правеше последни настройки по тактиката. Едва след това наставникът разкриваше кои играчи ще попаднат в групата за двубоя, пише \"Тема спорт\".Сега обаче Стоянович осъзнава сериозността на мача с ЦСКА и е решил да вземе мерки, за да не може нищо да разконцентрира играчите. Най-вероятно той ще определи широка група от играчи, която непосредствено преди срещата ще бъде редуцирана до 18 души.Шансовете на младите играчи да попаднат сред тях са минимални. В последно време това се отдава на Ивайло Найденов, който е алтернатива на Милош Цветкович за десен бек.Станислав Иванов и Атанас Кабов вкараха на Атлетик Куклен (6:0) за купата, но трудно ще се доберат до групата. В последните дни сините имат предимно тактически тренировки. Акцентът върху тях пада върху статичните положения.Именно с такова Славиша Стоянович се надява да изненада ЦСКА утре. В предишния кръг сините вкараха след корнер - точен бе завърналият се сред титулярите Давид Яблонски.", "date": "2018.09.28", "title": "Стоянович затяга редиците преди дербито с ЦСКА"}
{"url": "https://offnews.bg/nauka/i-naj-umnite-hora-se-podchiniavat-na-stadnia-instinkt-688880.html", "text": "Дори и най-интелигентните хора подчиняват действията си на поведението на индивидите около него, независимо от способността му да разсъждава.Това показва ново изследване на професора по комуникация в Университета на Калифорния, Дейвис Сет Фрей, съобщава . Той е изследвал поведението на хора в прости игри на разсъждения и констатира, че те обикновено действат като \"стадо\", т.е. по подобие на другите в дадена ситуация, независимо дали умеят да разсъждават задълбочено или не.Фрей е водещ автор на статията \"Когнитивни механизми на динамиката на човешките групи\", публикувана в Journal of Computational Social Science и неговото проучване има дълбоки последици в икономиката, дори в психологията и социологията.\"Ние имаме илюзията, че модата, паниката, стадното поведение се управляват от най-низшите ни животински инстинкти и че ако сме малко по-образовани или интелигентни, тези неща ще изчезнат\", обяснява професорът. И допълва: Всяка игра, използвана в проучването, се основава на съвсем различен начин на мислене и би трябвало да предизвиква различни разсъждения от играчите, разказва Фрей. Но това не се случва. Същото съвършено „стадно” поведение се проявява и в трите игри.Повече четете .", "date": "2018.09.28", "title": "И най-умните хора се подчиняват на стадния инстинкт"}
{"url": "https://offnews.bg/temida/danachni-zatvoriha-hotel-marinela-688884.html", "text": "Хотел \"Маринела\" в София, собственост на бизнесмена Ветко Арабаджиев, е запечатан от данъчните. Това потвърди за БНТ говорителят на Приходната агенция Росен Бъчваров.Той не коментира каква е причината за санкцията. Хотелът ще остане затворен за една седмица. Престоят на гостите, които вече са отседнали в хотела, няма да бъде нарушен.От управата на хотела казват, че всички стаи са заети за дни напред и поясняват, че административната санкция е наложена заради друга фирма, съобщава Нова тв. При проверка от НАП не е бил представен документ за сертификация на софтуера за резервации в хотела. Според управата на „Маринела” всички необходими документи са били внесени към НАП на 17 септември и хотелът продължава да функционира. А запечатването от НАП може да бъде обжалвано.Вчера стана ясно, че Специализираният наказателен съд е запорирал имущество на Ветко и Маринела Арабаджиеви, които са обвинени за участие в организирана престъпна група за държане и търговия на акцизни стоки без бандерол, данъчни престъпления и пране на пари.Съдебни заповеди за запор са издадени за 12 банкови сметки на Ветко и Маринела Арабаджиеви. Точната сума на запорираните средства ще бъде уточнена след представянето на официални данни от всички банкови институции.Запорирани са и дялове на Маринела Арабаджиева в 5 търговски дружества за общо 165 000 лева, както и дялове на Ветко Арабаджиев в 2 търговски дружества за 114 000 лева. Запор е наложен и над 4 имота, собственост на Маринела Арабаджиева, намиращи се в Пловдив, София и с. Свежен.Според официалните регистри нито Ветко Арабаджиев, нито съпругата му притежават какъвто и да е автомобил. Арабаджиев не фигурира като собственик на недвижим имот.За постоянно в ареста остава сина на семейството Вълчо Арабаджиев, както и двете счетоводителки Ромелия Кирилова и Елена Караянева. Те бяха задържани при акция в хотелите на фамилията и са обвинени, че са част от престъпна група, занимавала се с укриване на данъци и пране на пари.", "date": "2018.09.28", "title": "Данъчни затвориха хотел Маринела"}
{"url": "https://offnews.bg/112/verizhna-katastrofa-zatapi-trafika-po-okolovrastnoto-i-bul-balgaria-688887.html", "text": "Верижна катастрофа в района на детелината при бул. \"България\" на Околовръстния път в София е причинила огромно задръстване. За момента няма информация за пострадали хора.Катастрофата е станала на Околовръстното, но тапата се е образувала по булевард \"България\" още преди бул. \"Тодор Каблешков\", уточнява Нова тв.От МВР препоръчват на шофьорите мястото на инцидента да бъде избягвано.Очаквайте подробности!", "date": "2018.09.28", "title": "Верижна катастрофа затапи трафика по Околовръстното и бул. България"}
{"url": "https://offnews.bg/obshtestvo/potrebitelska-asotciatcia-predupredi-che-sdelkata-za-ekspresbank-mozh-688906.html", "text": "Асоциацията за защита на потребителите предупреди КЗК, БНБ и Комисията за финансов надзор, че евентуално тяхно одобрение на сделката между банка ДСК и Сосиете Женерал Експресбанк би могло да доведе до господстващо положение на пазара на новата структура.\"Смятаме, че тя ще доведе до господстващо положение на пазара, а крайният резултат ще бъде за сметка на обикновените граждани-потребители, които може да попаднат в ръцете на колекторските фирми\", пишат от АЗП до медиите.АЗП обясняват и аргументите си.Преговорите за присъединяване на България към еврозоната приключиха с \"доброволното\" съгласие от страната, поне на хартия, с унизителни условия, които ще я задължат да поеме голям дял от разходите за еврозоната, преди да знае кога и дори дали ще бъде приета в Блока, пишат от Асоциацията.Те цитират и статия на зам.-гуверньора на Чешката национална банка Моймир Хампл, който пише в онлайн изданието omfif.org, че \"нито едно правителство с поне малко достойнство не би могло да приеме тези условия\".От 1997 г. българският лев е привързан първо към германската марка, а след това - към еврото, въз основа на споразумение за валутен борд. Това означава, че България няма суверенна парична политика, а приема позицията на Франкфурт. Тя няма нито парична автономия, нито място на масата, на която се вземат решенията за паричната политика. Същото важеше и за Естония и Литва, преди да приемат еврото съответно през 2011 и 2015 г.На хартия нищо не може да спре България да се присъедини към еврозоната. За разлика от много страни членки, България отговаря напълно на ключовите критерии от Маастрихт за държавните финанси и лихвените проценти. Остава формалното изискване за престой в Механизма на обменните курсове (ERM II), за да демонстрира стабилността на валутата си спрямо еврото за поне 2 г. Това няма да е проблем за страна, чиято валута е напълно привързана към еврото, откакто то съществува - коментира Асоциацията.\"Проблемът на България е, че много технократи и политици просто не искат страната в еврозоната, поне не и в обозримо бъдеще. Но тъй като България отговаря на критериите от Маастрихт, трябва да бъдат подготвени нови условия. Точно тук се намесва ERMII – за да се присъедини, страната се нуждае от съгласието на Европейската централна банка и страните членки на еврозоната плюс Дания (единствената страна извън еврозоната в ERM II, въпреки че парадоксално има възможност за неучастие). Следователно неофициално на България от дълго време беше заявявано, че не трябва дори на опитва да влиза в тази чакалня за еврозоната\", коментират те.През 2018 г. обаче дойде първото българско председателство на Съвета на ЕС, а председателят на Европейската комисия (ЕК) Жан-Клод Юнкер започна да твърди публично, че предназначението на еврото е да се превърне във валута на ЕС като цяло. Съобразявайки се с това, България обяви намерението си да влезе в ERM II т. г.Най-любопитно за страните извън еврозоната и ERM II (като Чехия, Полша, Швеция, Румъния и други) е изречението в края на изявлението, публикувано от финансовите министри на еврозоната на 12 юли. С оглед „равното третиране“ министрите очакват всяка страна, която иска да участва в ERM II, да поеме доброволно същите ангажименти като България. \"Следователно дългогодишните усилия на страната да приеме еврото означават, че всички останали страни кандидати ще трябва да се откажат от наблюдението на банките и да покриват разходите на Европейския стабилизационен механизъм, дълги години преди евентуално да станат пълноправни членки на еврозоната\", коментират от Асоциацията.От ЕЦБ вече следят и банковите сделки в България, напомнят от АЗП и стигат до процедурата, която тече за Сосиете Женерал Експресбанк, която предстои да бъде купена от унгарската OTP (собственик на Банка ДСК).\"Сливането на Банка ДСК и Сосиете Женерал Експресбанк може да доведе до монопол в България, с което да бъдат засегнати интересите на потребителите. Освен това Сосиете Женерал Експресбанк може да попадне под унгарска собственост в момент, в който Европейският съюз задейства наказателна процедура срещу Унгария\", пишат от Асоциацията.Притеснителен според АЗП е и един друг факт: след сливането на двете банки около 20% от активите на българската банкова система ще бъдат контролирани от групата OTP с централа в Унгария - държава извън еврозоната със свободно плаващ валутен курс.\"Следователно българската банкова система ще бъде изключително зависима от решенията на Унгарската централна банка, не просто откъм стабилност на банката-майка, но и по линия на дъщерно финансиране от банката-майка към българската банка. При наличие на инфлационни или дефлационни шокове и съответни резки действия на унгарската централна банка, промяната в стойността на унгарската валута ще има директен ефект върху стабилността на българската ДСК. Потенциалните негативни ефекти могат да са разнопосочни – непредвидимо контрациклично свиване на кредитирането, проциклично прегряване на кредитирането или шоково изтегляне на финансиране от дъщерната банка (с цел покриване на загуби на банката-майка), което би могло да я дестабилизира\", коментират икономисти, цитирани от АЗП.Те подкрепят намерението на правителството страната да влезе в Банковия съюз и Еврозоната, защото това би осигурило защита на потребителите от Европейската централна банка, а в противен случай банковата ни система ще бъде зависима от Унгария.След сделката агенция Fitch обяви, че поставя рейтинга на Експресбанк А- под наблюдение и очаква при приключването ѝ той да бъде понижен до нива около BB заради по-слабата възможност за подкрепа от новия собственик. Това би означавало понижение с поне пет стъпки.", "date": "2018.09.28", "title": "Потребителска асоциация предупреди, че сделката за Експресбанк може да попречи на България за еврозоната"}
{"url": "https://offnews.bg/sviat/patnicheski-samolet-padna-v-laguna-v-tihia-okean-vsichki-47-na-borda-688904.html", "text": "Пътнически самолет падна в лагуна на далечен остров от Тихия океан. Хората на борда на полупотъналата машина бяха спасени от местни жители, пристигнали с цяла флотилия малки лодки, предаде БТА, като се позова на Франс прес.Боинг 737 на авиокомпания Еър Ниуджини не улучи пистата за кацане на летището на микронезийския остров Уено и се озова в лагуната Чуук, където веднага започна да потъва и частично бе погълнат от водите.Минути по-късно местните жители се струпаха на местопроизшествието с лодчиците си, за да извадят от катастрофиралия самолет 35-те пътници и 12-те членове на екипажа.Според Еър Ниуджини - компания от Папуа-Нова Гвинея, боингът изпълнявал полети по линията между столицата Порт Морсби и Понпеи - главният остров от Микронезия, с междинно кацане на Уено.Компанията не съобщава причините за инцидента, но отбелязва, че прогнозата на синоптиците е била \"много лоша - с поройни дъждове и ограничена видимост\", допълва АФП.", "date": "2018.09.28", "title": "Пътнически самолет падна в лагуна в Тихия океан, всички 47 на борда са спасени (видео)"}
{"url": "https://offnews.bg/medii/slavi-gospodarite-da-dadat-zlaten-skunks-na-reportera-si-688928.html", "text": "Тв водещият Слави Трифонов поиска предаването \"Господари на ефира\" да даде \"Златен скункс\" на репортера си Димитър Върбанов. Това стана веднага след като днес \"Медиапул\" публикува няколко видеа от охранителни камери, които показват ясно че твърденията за побой над него са силно преувеличени.Според Трифонов \"разследващият журналист\" Върбанов е неособено талантлив актьор. Той посочва и че подобни действия са \"глупави, обидни и уронват авторитета на професията “журналист\". Ето и цялата позиция на гологлавия тв водещ, публикувана във фейсбук:Трифонов и Господарите са в специални отношения открай време. Преди малко повече от три месеца новозаявеният политик осъди предаването за малко над 13 000 лева за нарушени авторски права. Трифонов обеща да дари парите от обезщетението на майки на деца с увреждания.", "date": "2018.09.28", "title": "Слави: Господарите да дадат Златен скункс на репортера си"}
{"url": "https://offnews.bg/futbol/penev-triabva-da-sme-skromni-premierat-uchastva-v-tozi-otbor-688931.html", "text": "Легендата на ЦСКА Димитър Пенев коментира предстоящия съперник на \"червените\" за 1/8-финалите на Купата на България - Витоша Бистрица. Почетният президент на \"армейците\" не пропусна да спомене, че в този отбор е играл премиерът на България Бойко Борисов.\"Миналия път не ни се сбъдна желанието ми, но днес предчувствах, че ще сме в София. Заслужаваме да играем с този отбор, който вече 1-2 години е в А Група. Както аз, така и клубът сме запознати с тях.Можеше да ни се падне и по-тежък жребий. Всички обаче трябва да сме скромни, тъй като министър-председтелят участва в този отбор. Може да стане някаква грешка.Мачът между ЦСКА и Левски е лицето на българския футбол. Надявам се другите отбори да не се обидят. Както и преди от моята уста е излизало - който вкара с половин гол повече, той ще бие\", каза Пенев.", "date": "2018.09.28", "title": "Пенев: Трябва да сме скромни, премиерът участва в този отбор"}
{"url": "https://offnews.bg/lajfstajl/pol-makkartni-napisa-kniga-za-detca-688930.html", "text": "Легендата от \"Бийтълс\" сър Пол Маккартни е написал книга за деца, съобщи БГНЕС, позовавайки се на Контактмюзик.Книгата е озаглавена \"Хей, дядка\" (Hey, Gradude) и разказва историята на един \"вълшебен\" господин, който се забавлява със своите четирима внуци.Идеята за заглавието хрумнала на Маккартни, когато един от неговите осем внуци се обърнал по този начин към него.Музикантът се надява изданието да намери радушен прием сред дядовците по света и да се превърне в книгата, която те четат на внуците си. ", "date": "2018.09.28", "title": "Пол Маккартни написа книга за деца"}
{"url": "https://offnews.bg/obshtestvo/vrachvat-nagradite-na-aktivni-grazhdani-i-zhurnalisti-za-dostap-do-inf-688879.html", "text": "За шестнадесети път Програма Достъп до Информация (ПДИ) ще връчи годишни награди за принос в областта на свободата на информация. С церемонията ще бъде отбелязан и 28 септември – Международния ден на правото да знам.Ежегодните награди се дават с цел да окуражават активни граждани, журналисти и неправителствени организации да упражняват правото си на достъп до информация, както и да се насърчават институциите да изпълняват задълженията си по Закона за достъп до обществена информация, да бъдат прозрачни и отчетни пред обществото.На церемонията ще бъдат дадени и антинагради на институциите, които нарушават правото на достъп до информация.Тази година  се състезават в шест категории – четири награди „Златен ключ” и две антинагради – „Катинар” и „Вързан ключ”.  Награждаването ще се проведе от 16.00 ч., в Литературен клуб „Перото“ – Национален дворец на културата, София.През 2018 провеждането на церемонията за връчване на награди за Деня на правото да знам е възможно благодарение на подкрепата, която ПДИ получи в рамките на кампанията за набиране на средства през платформата Indiegogo.Денят на правото да знам се превърна във важна част от застъпническата кампания за популяризиране, утвърждаване и развиване на стандартите за свобода на информацията на национално, регионално и международно ниво. Отбелязван от десетки организации и стотици активисти по света, 28 септември бе признат от много правителства и комисари по информацията. През октомври 2015 ЮНЕСКО обяви 28 септември за Международен ден на всеобщия достъп до информация.", "date": "2018.09.28", "title": "Връчват наградите на активни граждани и журналисти за достъп до информация"}
{"url": "https://offnews.bg/112/goliam-pozhar-goria-v-zhilishten-blok-v-tcentara-na-bozhurishte-688875.html", "text": "Голям пожар избухна в жилищен блок в центъра на Божурище снощи и в момента продължава гасенето, информираха от МВР.Хората от сградата са евакуирани веднага, по официална информация няма данни за пострадали.Сигналът за инцидента е подаден малко след 22 ч.По първоначална информация, огънят е тръгнал от втория етаж на блока. Огънят обхванал апартамент и покрива на сградата. Към момента пожарът все още не е потушен, защото сградата е изградена от гредоред и е тoва прави трудно неговото овладяване.Живеещите разказват, че апартамента е на мъж с психични проблеми, който заплашил по-рано през деня да се самозапали и по думите им го сторил, съобщава Нова тв.В резултат на пожара 4 семейства остават без покрив, жилищата им нямат застраховки. Кметът на Божурище осигури хотел за хората, които обаче отказаха и прекараха нощта на студено, тъй като се притеснявали от набези на мародери и са пазили жилищата си цяла нощ.Огънят напълно е унищожил покрива на блока. От общо 7 апартамента, 3 са изцяло изпепелени. Част от тях не са застраховани.", "date": "2018.09.28", "title": "Голям пожар горя в жилищен блок в центъра на Божурище"}
{"url": "https://offnews.bg/obshtestvo/sabariat-nezakonni-postrojki-v-romskia-kvartal-na-kiustendil-688878.html", "text": "Акция по събаряне на незаконни постройки започна община Кюстендил в ромския квартал \"Изток\"в града. Фадроми и багери разчистиха над 12 паянтови съоръжения, които се намират до железопътната линия Кюстендил - София, съобщава БНТ.Потърпевшите се оплакаха, че сега няма къде да живеят, признаха, че нямат документ за собственост на построените от тях преди повече от 10 години къщи.От общината казаха, че са спазили закона по процедурата за събарянето на постройките, а всички над 10 семейства са предупредени преди повече от месец.", "date": "2018.09.28", "title": "Събарят незаконни постройки в ромския квартал на Кюстендил"}
{"url": "https://offnews.bg/politika/okonchatelno-zatiagat-rezhima-za-reeksport-na-lekarstva-688898.html", "text": "Депутатите приеха на второ четене промени в Закона за лекарствените продукти в хуманната медицина, които предвиждат ограничаването на износа на лекарства, от които има недостиг на българския пазар.Промените в закона предвиждат електронна система да следи наличностите на лекарствата у нас. Идеята е системата да показва дали има риск от недостиг за определен медикамент. Очаква се тя да бъде изградена до 4 месеца. В всички на лекарствения пазар - търговците на едро, на дребно, притежателите на разрешителни за употреба и лечебните заведения, ще трябва да подават информация за наличните лекарства и тяхното количество. А ако има - реекспортът му ще се забранява за срок от един месец. Експертен съвет към Изпълнителната агенция по лекарствата (ИАЛ) ще изготвя списък със забранените за износ продукти, а Агенция \"Митници\" няма да позволява реекспорта им. Ако някоя компания наруши забраната за износ, ще бъде глобявана с от 50 до 100 хил. лв.Поправките дават възможност и пациенти, които не са включени в клинични изпитания, да получат достъп до лечение, когато липсва терапевтична алтернатива и лекарственият продукт не е разрешен за употреба в друга държава. Социалистите обаче възразиха срещу част от промените. Те подчертаха, че тази информационна система все още не е създадена и не се знае дали някога ще започне да работи. \"Аргументите, че трябва да се гласува законопроектът, за да се направи информационна система, са неоснователни. Проблемът за реекскорта на лекарства е проблем за целия ЕС. Темата е тежка и всяка законодателна промяна в ЕС може да се окаже грешка. Законопроектът почива върху една основа, която не е създадена. Има много неща, които налагат преосмислянето на този закон\", каза Георги Михайлов от БСП.Според ГЕРБ обаче логиката е друга - първо се дава правна възможност за изграждането на единна здравна информационнасистема, а чак след това тя започва да се прави. Последваха и нападки към социалистите. \"Вчерашното ви решение да не се регистрирате в зала и днешното заявление ми дава основание да имам сериозни съмнения, че вие закриляте реекспорта на медикаменти, който оставя българските граждани без достъп до медикаменти. Какви са поръчките, които изпълнявате? Вие изразихте подкрепа по време на разглеждането от комисията. Какво става?\", коментира председателят на здравната комисия д-р Даниела Дариткова.", "date": "2018.09.28", "title": "Окончателно: Затягат режима за реекспорт на лекарства"}
{"url": "https://offnews.bg/ikonomika/hampartcumian-regulirani-tceni-na-hranite-smeshno-tova-go-niama-i-v-688883.html", "text": "Смешни са опитите за антипазарно регулиране на цените на основни стоки, което дори в комунистическия свят не се прави. Това са наивни усилия, това отбеляза банкерът Левон Хампарцумян в сутрешния блок на бТВ по повод идеята на лидера на ВМРО Красимир Каракачанов да се регулират цените на основните храни и предложението 10 важни продукта от първа необходимост да имат таван на печалбите.Ако една стока е регулирана ценово, тя или изчезва от пазара или търговецът си намира начин да компенсира, обясни той и посочи примери – Венецуела и Северна Корея.„Когато има процеси, които водят до по-високи цени и биха довели до по-високи заплати в определени сектори, това е свързано със забогатяване. Няма кък да забогатеем без ценовите равнища да отиват нагоре\", обясни Хампарцумян.По думите му имаме растяща икономика от доста време, има и процеси в света, които водят до промяна на цените на енергоносителите, които се покачват и естествено това се отразява и в България.Всяко увеличение на данъците трябва да бъде свързано с предоговоряне на обществения договор, заради който плащаме данъци, отбеляза Левон Хампарцумян по повод идеята за промяна на плоския данък.", "date": "2018.09.28", "title": "Хампарцумян: Регулирани цени на храните? Смешно, това го няма и в комунистическия свят"}
