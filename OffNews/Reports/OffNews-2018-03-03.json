{"url": "https://offnews.bg/politika/bsp-sofia-balgarite-shte-badat-vechno-priznatelni-na-ruskia-narod-676033.html", "text": "\"Преди 140 години, на 3 март 1878 г., в малкото градче Сан Стефано бе подписан мирен договор, който поставя край на Руско-турската война от 1877-1878 г. След петстотин години на потисничество, на гнет и мрак, на издевателства над българския народ, се възражда България. Възражда се, за да сбъднe вярата и надеждите на хилядите български юнаци и хайдути, на възрожденските будители и революционерите за свободна и суверенна държава, чиито народ определя посоките на развитието си както в политически, така в икономически и в духовен план. Започва своя път Третата българска държава, за да изведе българите към национални висоти през първата и през втората половини на ХХ век.\"Това се посочва в обръщението на Градския съвет на БСП - София по повод 140-ата годишнина от Освобождението на България.\"Нашият народ, настоящите и бъдещите поколения на България, ще бъдат вечно признателни на руския народ, на руския държавен дух, на големите руски интелектуалци, които в навечерието на Освободителната война превърнаха българската кауза в кауза на Русия. Ще помним, че след зверското потушаване на Априлското въстание от 1876 г. единствената държава сред Великите сили, която тръгна да освобождава и да пролива кръвта си за независимостта на славянския и православен български народ бе Русия. Без руската саможертва нямаше да я има българската държава.\" - заявяват от Градския съвет на БСП - София.В обръщението се посочва още: \"В редиците на руските войски се вля българското опълчение, онези доброволци, които приеха своето участие в Освободителната война за синовен дълг пред България. Неслучайно именно българският народ възприе Руско-турската война от 1877-1878 г. като освободителна - във всяко освободено селище руските войни бяха посрещани с хляб и сол, с радостния звън на камбани и празнични литургии. Само няколко години след Освобождението във всеки български край бяха издигнати братски могили, поставени паметници и паметни плочи като знак на дълбоката ни признателност към руските братя. Гениални български поети и художници в свои класически творби възпяха героите на войната, паметните места на водените сражения - Шипка, Плевен, Шейново, Стара Загора, София, Пловдив.На 3 март, ние, българите, свеждаме глави пред подвига на руското войнство, на българските опълченци и на всички допринесли за Освобождението на България. Изкачваме връх Шипка, за да припомним, че на този свещен връх е изковано нерушимото братство между българи и руснаци от векове за векове. Пътят към свободата, висотата на Шипка, пепелищата в Стара Загора, обсадата на Плевен, непосилният преход през Стара планина за освобождението на София, са опора на историческата ни памет, част от националното ни осъзнаване и културна идентичност. Честит празник и нека пазим свободата! Да живей България!\"", "date": "2018.03.03", "title": "БСП - София: Българите ще бъдат вечно признателни на руския народ"}
{"url": "https://offnews.bg/politika/aktciata-na-mvr-sreshtu-balgari-zaradi-ruskia-patriarh-e-politcejski-676022.html", "text": "Сдружението \"Атлантически съвет на България\" излезе тази вечер с декларация, с която се противопоставя на \"профилактичните действия\" на МВР срещу граждани заради посещението у нас на руския патриарх Кирил. Както тази сутрин стана ясно, потребители в социалните мрежи заради коментари по адрес на руския патриарх и са настоявали гражданите да подпишат предупредителен протокол за \"добро поведение\".Сред „предупредените” са отец Рафаил- Росен Стефанов, Иво Дошев, Калин Димитров, както и членът на Атлантическия съвет на България – офицерът от резерва на българската армия, Теодор Спасов.След като скандалът избухна в социалните мрежи и онлайн медиите, чак в 16 ч. днес пресцентърът на МВР разпространи следното \"уточнение\":Това действие на МВР е политическа репресия. Сталинските методи нямат място в демократична България, заявява Атлантическият съвет на България в своята декларация.\"В навечерието на националния празник 3 март и във връзка с официалната визита в страната на патриарх Кирил Московски и на цяла Русия, МВР на Република България е осъществило т.нар. „профилактични действия” срещу български граждани. Изискало е те да подпишат предупредителен протокол за „добро поведение”. На гражданите е обяснено, че не трябва по никакъв начин, включително и в социалната мрежа Фейсбук, да се ангажират с негативно отношение, да отправят „закани и заплахи за здравето и живота на Негово Светейшество руският патриарх Кирил”.Сред „предупредените” са известни общественици като отец Рафаил- Росен Стефанов, Иво Дошев, Калин Димитров, както и членът на АСБ – офицерът от резерва на българската армия, Теодор Спасов.АСБ оценява тази акция на МВР като недопустима провокация срещу конституционните права и свободи на българските граждани. Това е антидемократичен опит за намеса на МВР в личното пространство на свободни български граждани и практика типична за времето на тоталитарния комунистически режим. Тя е част от методите на сталинския терор и е пренесена в България от съветските окупатори през 1944 г. В сегашния случай тя цели да окаже психологически натиск върху гражданите. Това е антидемократична и антигражданска проява на МВР.АСБ определя това действие на МВР като политическа репресия.АСБ се солидаризира с всички свои членове, както и с всички граждани на България, които приемат визитата на Московския и на цяла Русия патриарх Кирил в България като провокация. Трети март е светски български национален празник. Самото присъствие на официалните тържества по случай този празник на глава на чужда църква измества неговото национално значение и му придава качества, каквито той не притежава.АСБ обръща внимание, че никоя демократична държава не си позволява да дели с чужда държава своя национален ден и да превръща своя национален празник в междудържавен като използва едно светско събитие за религиозна пропаганда.АСБ специално подчертава, че в публичните си изявления, преди и по време на визитата си у нас, руският патриарх Кирил направи изявления, които доказват, че посещението му цели намеса в българските вътрешни работи и има характер на политическа мисия. Реакция на негово изявление преди визитата вече има от страна на чуждестранна дипломатическа мисия в България.АСБ с тревога отбелязва, че българският национален празник се използва от определени среди у нас за антибългарска пропаганда и демонстрация на зависимости към чужда държава, чиято политика днес е заплаха за националната сигурност на България.АСБ напомня, че преди пет месеца в социалната мрежа Фейсбук неизвестни до днес лица обявиха „смъртни присъди” на шестима български политици и общественици, като ги заплашиха с „рязане на глави” и дори обещаваха награди от по 10 000 лв. за „отрязана глава”. До днес ГДБОП към МВР не е информирала обществеността дали е открила интернет-терористите и има ли наложени санкции. На фона на това странно мълчание сегашната полицейска акция насочена срещу български граждани е сериозен прецедент, който АСБ ще направи достояние на всички европейски институции имащи отношение към правата на човека.АСБ намира за напълно неприемлив опитът на определени среди в България да бъде превърнат българския национален празник в „Ден на благодарността към Русия”. В тази връзка АСБ напомня, че българската национално-освободителна доктрина, чийто идеолог е Апостолът на свободата Васил Левски, не предвижда такъв ден на благодарността към имперска държава.АСБ потвърждава своята позиция, че България трябва да настоява Руската федерация да поднесе официално извинение на българския народ за осъществените престъпни намеси в живота на българската държава от нейните предходници – Руската империя и Съветския съюз. АСБ визира опитите за преврати, терористични акции, „внос на революция” и най-вече осъществената окупация на страната ни през 1944 г. и наложеният със сила тоталитарен комунистически режим.АСБ е на мнение, че Московският и на цяла Русия патриарх Кирил, вместо да възбужда въображението на българската полиция, можеше да използва визитата си в България, за да поднесе поне от името на Руската православна църква това извинение. Защото при съветската окупация на България са избити десетки хиляди български православни християни, включително и свещеници, по заповед на Кремъл. Избивани и репресирани са били наследниците на „освободителите”, които прогонени от болшевишка Русия, са намерили гостоприемство в демократичното Царство България. Една обща българо-руска заупокойна молитва за жертвите на комунистическия терор в България би се възприел от българските граждани като жест на извинение поне от страна на Руската православна църква.АСБ уверява всички български граждани, че и занапред ще продължи да защитава техните граждански права и свободи и ще отстоява силата на свободното слово.АСБ ще продължи да осъществява мониторинг на дейността на държавните институции и ще дава гласност на онези техни прояви които нарушават гражданските конституционни права.АСБ настоява правителството на Р България, чрез премиера Бойко Борисов и министъра на вътрешните работи да поемат политическа отговорност като наредят незабавно разследване на полицейския тормоз над български граждани и съответно отговорните за него лица от МВР бъдат наказани.Ако не последва адекватна реакция, то АСБ ще настоява за оставка на министъра на вътрешните работи.АСБ категорично заявява, чеСТАЛИНСКИТЕ МЕТОДИ НЯМАТ МЯСТО В ДЕЙСТВИЯТА НА ОРГАНИТЕ ЗА СИГУРНОСТ НА ДЕМОКРАТИЧНА ДЪРЖАВА ЧЛЕН НА НАТО И ЕС !Управителен съвет на Атлантическия съвет на България\"", "date": "2018.03.03", "title": "Акцията на МВР срещу българи заради руския патриарх е 'полицейски тормоз и сталинизъм'"}
{"url": "https://offnews.bg/112/arestuvaha-lekar-za-ubijstvoto-na-kradetc-v-plovdiv-676026.html", "text": "Окръжна прокуратура - Пловдив повдигна обвинение на 48-годишния Иван Димитров за убийството на Жоро Джевизов - Плъха. 38-годишният  край Областната администрация в Пловдив.Иван Димитров е в ареста за 72 часа с постановление на наблюдаващия прокурор.По информация на Радио Пловдив задържаният е рентгенолог в УМБАЛ \"Пловдив\". По информация на bTV убитият е влязъл в дома на лекаря, за да го обере. Димитров опитал да го задържи, но бил ранен с нож. Последвал е изстрел, а крадецът умира на улицата. Убитият е с 9 присъди за кражби.48-годишният Димитров не е осъждан, не притежава разрешително за оръжие.Предвиденото от закона наказание за престъплението, в което е обвинен, е лишаване от свобода от 10 до 20 години.", "date": "2018.03.03", "title": "Арестуваха лекар за убийството на крадец в Пловдив"}
{"url": "https://offnews.bg/politika/patriarh-kiril-rusko-turskata-vojna-e-zaradi-bratskata-solidarnost-a-676028.html", "text": "Министър-председателят Бойко Борисов се срещна с Московския и на цяла Русия патриарх Кирил, който е на посещение в България по случай 140-годишнината от освобождението на страната от османска власт, съобщава правителствената пресслужба.“Имаме прекрасни отношения между двата народа и Вашето присъствие в днешния ден го потвърждава, за което Ви благодаря”, каза българският премиер.Той посочи, че освен Освобождението и националния празник на страната, България днес отдава почит и към загиналите воини в Руско-турската война, най-много от които са от Русия.Версията на патриарх Кирил за Руско-турската освободителна войнаРуският патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели.“Това показва, че православната вяра е огромна духовна сила”, каза руският патриарх и отбеляза, че на Шипка днес е видял жива тази традиция.„Смятам, че тази традиция, която произлиза от дълбините на народния живот, е велика сила. Дай Боже, тази сила да запази завинаги единомислието на нашите народи, а междудържавните отношения да се определят, отчитайки истинските настроения на хората“, посочи патриарх Кирил, отбелязвайки \"отличните братски отношения между православните църкви на България и Русия.\"Борисов очаква \"православието да води народите ни към добри дела\"Премиерът Бойко Борисов заяви, че във времето, в което е министър-председател на България, правителствата са отпуснали над 140 млн. лв. за ремонт и изграждане на нови православни църкви и манастири.“Продължаваме, доколкото Господ ни дава сили и възможности, колкото може да направим за Църквата. Такива светини като Бачковския, Троянския, Рилския манастир, толкова много църкви, включително взривени в онези времена, изградихме, реконструирахме, ремонтирахме, изписахме наново и това българският народ го уважава”, посочи Борисов и допълни, че разчита много православието да води народите ни към добри дела.Министър-председателят информира патриарх Кирил и за основния приоритет на Българското председателство на Съвета на ЕС – Западните Балкани:“Искаме да свържем всяка една столица с другата, да изградим пътища, жп линии, дигитална инфраструктура. Нашата политика за Балканите не е насочена срещу нашите големи съседи – нито срещу Турция, нито срещу Русия. Точно обратното – ние разчитаме, че заедно със съседите, с цяла Европа ще работим не само за нормализиране на отношенията, а да градим и да дадем възможност на нашите народи да живеят в мир и свобода, в благоденствие. Без Бог нищо не можем да направим и не се и опитваме”, каза Борисов.Премиерът отправи и благодарности към президента на Руската федерация Владимир Путин и министър-председателя Дмитрий Медведев за поздравленията по случай националния празник на България.На срещата присъства и българският патриарх и Софийски митрополит Неофит, както и свещеници от Българската православна църква.", "date": "2018.03.03", "title": "Патриарх Кирил: Руско-турската война е заради братската солидарност, а не от политически цели"}
{"url": "https://offnews.bg/politika/radev-nie-triabva-da-pomnim-nashata-istoria-zashtoto-drugite-ne-zabr-676032.html", "text": "„140 години по-късно ние трябва да помним нашата история, защото другите не забравят тяхната. Нашата, българска историческа енергия не е в носталгията по минало величие, а в осъзнатата стойност на свободата, в отговорността пред мъчениците, които платиха цената й, в светлия идеал на „чистата и свята република“.Това заяви държавният глава Румен Радев в словото си по време на тържествената заря-проверка по повод Националния празник на България - Трети март.Президентът и Върховен главнокомандващ въоръжените сили прие почетния строй на представителните части на Българската армия на площад „Народно събрание“.В изказването си държавният глава подчерта, че на днешната дата бе подписан Санстефанският мирен договор, който сбъдна мечтите на нашите възрожденци всички българи да живеят в една свободна държава.„Този блян живя само няколко месеца. Погреба го Берлинският конгрес. В цяла Европа романтичните надежди на XIX век загинаха под откоса на драматичния XX век. Но споменът за пролетта на 1878 г. ще остане непреходното българско вдъхновение“, заяви Румен Радев.По думите на президента, „това е споменът за дързостта на младите хъшове, селяни, даскали, които след многогодишни борби, през април 76-та, с цената на живота си върнаха Българския въпрос в дневния ред на Европа, но и споменът за Виктор Юго и Макгахан, които чуха стенанията на Панагюрище и Батак“.„Това е споменът за братския порив на руското общество, който доказа, че православните българи не са сами. Него ние няма да забравим. Не ще забравим и великите слова в манифеста на император Александър II, който обявява война на Османската империя, защото „това налага чувството за справедливост и собственото наше достойнство“. „Народът сам се вдигна на война, воглаве с Царя“, пише в дневника си Достоевски, „а хората четяха манифеста и се кръстеха“, посочи президентът в словото си.Румен Радев беше категоричен, че тези сцени и чувства са дълбоки и неподвластни на користни политически интерпретации.Президентът Румен Радев изрази признателността на народа ни към войните от много народи – руснаци, румънци, финландци, украинци, белоруси, поляци, литовци, сърби и черногорци и много други, положили кости по бранните полета на Руско-турската освободителна война за Освобождението на България.„За всички тях България е последен дом, тях почитаме като свои герои“, каза държавният глава.Сред гостите, присъствали на тържествената заря-проверка на площада, бяха вицепрезидентът Илияна Йотова, председателят на Народното събрание Цвета Караянчева, Българският патриарх Неофит, Московският и на цяла Русия патриарх Кирил, народни представители, посланици, стотици граждани.По-рано днес президентът Румен Радев беше посрещнат с , по време на която прие рапорта на началника на караула. Държавният глава присъства на панихида в памет на загиналите български и руски воини.", "date": "2018.03.03", "title": "Радев: Ние трябва да помним нашата история, защото другите не забравят тяхната"}
{"url": "https://offnews.bg/obshtestvo/balgaria-blagodari-na-finlandia-polsha-rumania-cherna-gora-moldova-676010.html", "text": " В телефонен разговор с президента на Финландия Саули Нийнистьо министър-председателят Бойко Борисов изрази признателността на българския народ за финландското участие в Освобождението на страната ни през 1878 г. Това съобщиха от правителствената информационна служба. „България няма да забрави 900-те финландски воини, участвали в Руско-турската освободителна война, нито техният героизъм, проявен внай-важните за хода на бойните действия сражения“, каза Борисов.Борисов изпрати писма до премиерите на Полша, Румъния, Черна Гора, Молдова и Украйна, в които отбелязва благодарността на България за участието на техни сънародници за делото на Освобождението.", "date": "2018.03.03", "title": "България благодари на Финландия, Полша, Румъния, Черна Гора, Молдова и Украйна за помощта в Руско-турската освободителна война"}
{"url": "https://offnews.bg/futbol/ludogoretc-veche-ima-nuzhda-ot-podpirane-sreshtu-septemvri-676029.html", "text": "Все още действащият шампион на България Лудогорец се нуждаеше от съдийска подкрепа, за да надвие 10 от новака Септември в Разград.Това се случи в мача от 23-ия кръг на Първа лига, спечелен от скъпите чужденци на собственика Кирил Домусчиев едва с 1:0, като голът падна след дискусионна дузпа в добавеното време. Наказателният удар бе отсъден за нарушение на Иван Стоянов срещу Марселиньо.Тогава топката беше центрирана към бразилеца, защитникът на гостите, който се намираше зад Марселиньо, скочи и игра с глава, като спечели въздушния двубой, но Марселиньо падна на терена. Това се стори достатъчно за рефера Волен Чинков да отсъди 11-метров наказателен удар, реализиран от Клаудиу Кешерю.След мача футболистите на Септември имаха претенции за отсъждането, но това е глас в пустиня.“Афектиран съм след мача. Не мисля, че трябва да се помага по такъв начин на Лудогорец. Не смятам, че това е дузпа. На доста хора ни се стори, че не е дузпа. Просто не знам как съдията видя, че това е дузпа.Старахме се да държим нещата в защита. В нашия отбор няма титуляри и резерви. Играем мач за мач. Надявам се нещата да се получат в следващия кръг”, заяви вратарят на Септември Валентин Галев.Според треньора на Лудогорец Димитър Димитров - Херо дузпата си е била напълно редовна, но той не спести и критиките си към своите футболисти, които направили куп пропуски преди това.С тази победа Лудогорец събра 57 точки и има шест повече от втория ЦСКА, който е с мач-по-малко. Трети върви Левски с 46.", "date": "2018.03.03", "title": "Лудогорец вече има нужда от подпиране срещу Септември"}
{"url": "https://offnews.bg/volejbol/natcionalite-po-volejbol-retcitirat-poemata-hadzhi-dimitar-za-3-mart-676023.html", "text": "Българската федерация по волейбол публикува специален клип по повод националния празник 3 март. В него дванайсет различни играчи, сред които и представители на националния отбор, взеха участие в рецитирането на баладичната поема на Христо Ботев - \"Хаджи Димитър\".\"Бъдете обединени, защото само обединени сме били и ще бъдем силни!Силни, като тези 12 куплета, обединени в едно от най-великите произведения на българската поезия! Силни, като 12 волейболисти, обединени и играещи като един в един отбор, устремен към победата!Силни, каквито можем да бъдем само тогава, когато големите и успелите са модели за подражание и носители на ценности като любов към родината, всеотдайност, трудолюбие, отборен дух и честна игра\", пише в страницата във Фейсбук на волейболната ни федерация.В клипа участват Георги Братоев със сина му Георги-младши. След разпределителя рецитирането на великото произведение продължава от националката Елица Василева, а щафетата се поема от състезателите на ЦСКА Ивайла Евлогиева и Николай Младенов.Синът на легендата Владимир Николов - Александър, също се включва във вдъхновяващото видео. Част от посланието стават още и Цветан Соколов, Ева Янева, Гергана Георгиева, Кристиян Славчев, Мария Кривошийска, Веселина Василева от \"Славия\" и играещите в школата \"Радостин Стойчев- Матей Казийски\" Мария Райкова и Константин Брендьорфер, което е изключително любопитно, тъй като бившият национален селекционер и посрещача са в открита война с федерацията.Видеото завършва с призив: \"Честит национален празник, българи! Бъдете обединени! Бъдете отбор!\"", "date": "2018.03.03", "title": "Националите по волейбол рецитират поемата 'Хаджи Димитър' за 3 март (видео)"}
{"url": "https://offnews.bg/futbol/gol-v-dobavenoto-vreme-donese-izmachena-pobeda-za-iuventus-video-676031.html", "text": "Ювентус победи трудно Лацио с 1:0 в двубой от 23-ия кръг на италианската Серия А, игран на стадион \"Олимпико\". Аржентинската звезда на торинци Пауло Дибала се завърна в титулярния състав и веднага стана герой на шампионите. Десетката на \"бианконерите\" отбеляза единственото попадение в срещата в добавените минути на срещата и донесе изключително ценен успех на тима си.Шампионите, които през седмицата се класираха на рекорден четвърти пореден финал за Купата на Италия, записаха 10-и пореден успех в калчото.Като цяло срещата на \"Олимпико\" не оправда очакванията за зрелище. Макар селекциите на двата отбора да са най-резултатните в първенството, в италианската столица се практикуваше позиционен и безкрайно предпазлив футбол.След тази победа Ювентус вече е с 68 точки на второто място, с 1 по-малко от Наполи, който тази вечер гостува на Рома. Лацио пък е 3-и с 52 пункта.", "date": "2018.03.03", "title": "Гол в добавеното време донесе измъчена победа за Ювентус (видео)"}
{"url": "https://offnews.bg/zimni/peto-miasto-za-sani-zhekova-v-la-molina-676014.html", "text": "Най-добрата ни сноубордистка записа едно от най-добрите си класирания през сезона в първият старт след Олимпийските игри в Пьонгчанг.Българката спечели малкия финал в състезанието от Световната купа в испанския курорт Ла Молина и зае петото място. Преди това Жекова бе спечелила четвъртфиналната си серия, а на полуфиналите остана трета.В малкия финал Сани нямаше никаква конкуренция за първото място, а в големия финал легендата Ева Самкова успя да остави зад себе си Моен Локо. Бронзът взе Шарлот Бенкс пред Рафаела Бруто.В класирането за Световната купа два кръга преди края води Мойоли с 6810 точки, втора с 5890 точки е Клос Треспьош, докато трета е Шарлот Банк с 5600 точки. Александра Жекова е седма с 3120 точки.", "date": "2018.03.03", "title": "Пето място за Сани Жекова в Ла Молина"}
{"url": "https://offnews.bg/sviat/dostavkite-na-gaz-za-evropa-prez-ukrajna-prodalzhavat-vapreki-reshenie-676015.html", "text": "Газовите доставки за Европа през Украйна продължават нормално  да разтрогне договорите с украинската енергийна компания \"Нафтогаз\". Това обяви днес украинският оператор на газопроводната мрежа \"Укртрансгаз\", цитиран от Ройтерс и БТА.Украйна увеличи доставките на газ от европейски страни и успя да ликвидира възникналия дефицит на газ в енергийната система, заяви пред журналисти президентът Петро Порошенко.От тази сутрин имаме увеличение на доставките на газ от Европейския съюз - от Полша, Словакия, Унгария. Целият дефицит е покрит, каза Порошенко.По-рано днес руският газов гигант \"Газпром\" започна процедура пред арбитражния съд в Стокхолм за разтрогване на договорите си за доставка и транзит на газ с \"Нафтогаз\", предадоха Ройтерс и ТАСС, цитирайки заместник-директора на Газпром Александър Медведев.Руската газова компания „Газпром” вчера обяви, че прекратява договорите си за доставка и транзит на природен газ през Украйна.", "date": "2018.03.03", "title": "Доставките на газ за Европа през Украйна продължават въпреки решението на Газпром"}
{"url": "https://offnews.bg/politika/ninova-na-shipka-za-svobodata-se-voiuva-vseki-den-676016.html", "text": "„Честит празник, българи. С възхищение и почит днес прекланяме глава пред българските опълченци, руските герои и воините на други народи, проляли кръвта си за нашето Освобождение от турско робство. Шипка пази спомена за храбростта и силата на родолюбието.”Това заяви лидерът на БСП Корнелия Нинова, която бе на връх Шипка по повод 140-та годишнина от Освобождението на България.„Тук сме, за да отдадем заслужено признание към подвига на онези, които сътвориха този най-висок символ на свободата ни. Но свободата на един народ не е само уважение към миналото. Тя е необходимост и в настоящето. Необходимост да мислим свободно, да говорим свободно, смело да се изправим срещу несправедливостите днес. За свободата се воюва всеки ден. И не поотделно, а заедно. Нека заедно потърсим Единението в името на това да бъдем свободни хора и в името на независимостта от чужди интереси на Отечеството”, каза още Корнелия Нинова.", "date": "2018.03.03", "title": "Нинова на Шипка: За свободата се воюва всеки ден"}
{"url": "https://offnews.bg/politika/polskiat-premier-nashite-narodi-vinagi-sa-si-pomagali-v-trudni-vremen-676018.html", "text": "Министър-председателят Бойко Борисов проведе телефонни разговори с премиерите на Украйна и на Полша Володимир Гройсман и Матеуш Моравецки. В тях Борисов изказа признателност за участието на украинци и поляци във войната за българското освобождение през 1877-1878 г., съобщава правителствената пресслужба.Полският премиер е отбелязал, че и неговият народ отбелязва днес празника във Варшава:\"За нас българското освобождение и битките, в които са участвали нашите войници, са изключително важни. Нашите народи винаги са си помагали и са се подкрепяли в трудни времена\"Той благодарил на българския премиер за \"активната работа на България по време на председателството на Съвета на ЕС\" и е казал, че разчита на Борисов \"за поддържането на конструктивния диалог по темите от европейския дневен ред, особено за взимане под внимание на позицията на държавите от Централна и Източна Европа при предстоящите преговори за европейския бюджет.\"Украинският премиер е уверил Бойко Борисов, че \"доставките на транзитен газ, които минават през Украйна, не са застрашени и потокът продължава да бъде стабилен.\"", "date": "2018.03.03", "title": "Полският премиер: Нашите народи винаги са си помагали в трудни времена"}
{"url": "https://offnews.bg/istoria/shipchenskata-epopeia-ozhiviava-v-nov-kasometrazhen-film-video-676013.html", "text": "Шипченската епопея оживява в нов късометражен филм, посветен на 3 март. Специалният епизод е продължение на документалната поредица „Българско военно чудо“ на , която разказва за най-големите постижения на армията ни.Поредицата достигна до над 1 млн. българи в социалните мрежи. ", "date": "2018.03.03", "title": "Шипченската епопея оживява в нов късометражен филм (видео)"}
{"url": "https://offnews.bg/sviat/arestuvaha-19-godishen-za-strelbata-v-universitet-v-michigan-studenta-676011.html", "text": "Арестуван е 19-годишен студент, заподозрян за убийството на родителите си в пансиона на Централния Мичигански университет, предадоха световните агенции.Джеймс Ерик Дейвис-младши беше арестуван рано тази сутрин. Той бил забелязан малко след полунощ във влак, преминаващ до кампуса, съобщава отделът за извънредни комуникации на университета.Стрелбата в сградата \"Камбъл хол\" на университета стана в деня, в който родители пристигаха, за да вземат децата си за едноседмична пролетна ваканция. Над 100 полицаи, някои тежковъоръжени и в камуфлажни униформи, претърсваха кварталите край Централния Мичигански университет след нападението.Университетът съобщи, че двамата загинали са майката на заподозрения Дайва Дейвис и бащата Джеймс Дейвис старши, полицай на нещатна служба в чикагското предградие Белууд.В нощта преди нападението заподозреният бил отведен в болница, след като приел свръхдоза наркотици или е имал лоша реакция на приети психотропни вещества, обясни говорител на полицията на пресконференция.Засега не е известно как заподозреният се е снабдил с оръжие. Централният Мичигански университет забранява носенето на всякакви оръжия на територията на кампуса.Стрелбите са често явление в САЩ, където броят на огнестрелните оръжия е равен на този на жителите, отбелязва АФП, цитирана от БТА.", "date": "2018.03.03", "title": "Арестуваха 19-годишен за стрелбата в университет в Мичиган, студентът убил родителите си"}
{"url": "https://offnews.bg/futbol/bojkot-na-gerena-zaradi-3-mart-675999.html", "text": "Феновете на Берое няма да пътуват до София, за да подкрепят любимия си отбор в мача срещу Левски, който е на \"Герена\" от 15:00 часа. Ултрасите не одобряват провеждането на футболни срещи навръх националния празник 3 март.Националният фен клуб на Берое, както и две от фракциите - \"Zara Boys\" и \"Green Vandals\", излязоха с обща декларация,която публикуваме я без редакторска намеса:\"3 март е дата, в която трябва да се почетат всички загинали за свободата на България. Това не е ден за футбол и клубни пристрастия.Нека не забравяме, че преди всичко сме българи, а след това симпатизанти на футболни клубове. В Стара Загора за поредна година се организира факелно шествие в памет на всички дали живота си за свободата на България. НФК, както и всички организирани групи ще вземат участие в шествието, като приканват и всички други футболни фенове, граждани и гости на Стара Загора да го направят.Организираните фенове на Берое няма да посещават футболния двубой с Левски (София)! С БЪЛГАРИЯ В СЪРЦАТА!\", пишат феновете.", "date": "2018.03.03", "title": "Бойкот на \"Герена\" заради 3 март"}
{"url": "https://offnews.bg/politika/tramp-putin-i-erdogan-ni-pozdraviha-za-3-mart-676019.html", "text": "Президентът Румен Радев получи поздравителна писма от редица държавни глави по повод Националния празник на България – 3 март.Писма до българския държавен глава са изпратили президентите и държавните ръководители на Руската федерация, САЩ, Френската република, Федерална република Германия, кралицата на Обединеното кралство Елизабет II, кралят на белгийците Филип, на Италианската република, на Република Австрия, папа Франциск, президентите на Република Сърбия, Република Турция, Република Южна Африка, Социалистическа република Виетнам, Държавата Палестина, кралят на Саудитска Арабия Салман бин Абдулазиз Ал Сауд, и много други.Путин: 3 март е знаменателна дата„Приемете сърдечни поздравления по случай знаменателната дата – 140-ата годишнина от Освобождението на България от османско иго“, заявява в писмото си президентът на Руската федерация Владимир Путин.„В тези дни ние споменаваме за подвизите на руските войници и българските опълченци, сражавали се рамо до рамо на Шипка и при Плевен. Благодарение на тяхното мъжество, твърдост и саможертва беше възстановена древната българска държавност“, се казва още в писмото на руския президент.Владимир Путин изразява своята увереност, че общите исторически традиции, трайните връзки на приятелство и взаимопомощ, културната и духовна близост ще бъдат и занапред надеждна основа за развитието на всестранното сътрудничество между двете държави.Тръмп: Благодарим за помощта в Афганистан„От името на народа на Съединените американски щати поздравявам българския народ с годишнината от Освобождението на Българя – 3 март“, се казва в писмото на президента на САЩ Доналд Тръмп.„България е важен съюзник в НАТО и ние ценим нашето продължително сътрудничество и приятелство. Бихме искали да изразим своята признателност за приноса на България в рамките на международната коалиция в Афганистан, както и да поздравим България за нейното първо председателство на Съвета на Европейския съюз“, заявява още Доналд Тръмп.Ердоган: Най-сърдечни поздравления към българския народПрезидентът на Република Турция Реджеп Тайип Ердоган отправя по повод Националния празник на Република България, от името на турската нация и от свое име, най-сърдечни поздравления към българския държавен глава и целия български народ.„Вярвам, че приятелските и съседски отношения между Турция и България, черпещи сили от съюзническите ни връзки в НАТО, в предстоящия период ще се развиват по начин, който ще допринесе за просперитета и стабилността на нашите страни и регион. Вярвам и че съществуващото на всички нива сътрудничество между страните ще се развие още повече чрез осъществяването на взаимни посещения“, се казва в писмото на турския президент.Още поздравления„По повод Националния празник на Република България имам удоволствието от името на френския народ да отправя към Вас и Вашите съграждани моите искрени поздравления. Щастлив съм от качеството на политическия диалог между нашите две страни, който отваря път към активизиране на двустранните ни отношения във всички области от взаимен интерес“, заявява в писмото си до българския държавен глава президентът на Френската република Еманюел Макрон.Президентът Макрон потвърждава подкрепата на Франция за българското председателство на Съвета на ЕС и подчертава, че трябва да продължим да развиваме заедно дневния ред за закрила и сближаване, за да постигнем напредък по пътя към една суверенна, единна и демократична Европа, способна да заеме пълноценно полагащото й се място на международната сцена.Федералният президент на Федерална република Германия Франк-Валтер Щайнмайер поздравява най-сърдечно президента Румен Радев и българските граждани по случай Националния празник на Република България.„За мен е много важно да развием тясното и приятелско партньорство между нашите две страни – особено в контекста на настоящите и бъдещите предизвикателства в Европа, с които можем да се справим само заедно. За да можем да формираме бъдещето на нашия континент, трябва да засилим единството и солидарността между страните-членки на Европейския съюз, както малки, така и големи, на Изток и на Запад. Приветствам активната роля на България като председател на Съвета на Европейския съюз“, заявява германския президент.Франк-Валтер Щайнмайер подчертава, че България и занапред може да разчита на подкрепата на ФРГ за осъществяването на реформи в областта на правовата държава.„Честването на Националния празник на България ми предоставя приятната възможност да Ви поднеса най-искрени поздравления от името на италианския народ и лично от мое име“, заявява президентът на Италианската република Серджо Матарела.„Нашата среща през юли м.г. потвърди отличните приятелски отношения между София и Рим. Страните ни, свързани от искрено приятелство, осъществяват плодотворно сътрудничество, както на двустранно, така и на европейско ниво“, се казва в писмото на италианския президент.Серджо Матарела заявява също така, че България и Италия са призвани да работят заедно и с решимост, за да може Европейският съюз – благодарение също и на успешната дейност, която София осъществява по време на своето шестмесечно председателство – да укрепи способността си за посрещане на глобалните предизвикателства и изискванията на този специфичен етап от процеса на интеграция, включващ разширяването на съюза към страните от Западните Балкани.", "date": "2018.03.03", "title": "Тръмп, Путин и Ердоган ни поздравиха за 3 март"}
{"url": "https://offnews.bg/futbol/kojto-razbira-iuventus-izbira-676017.html", "text": "Италианският хегемон Ювентус има армия от верни фенове по целия свят. Грандът от Торино дори е по-популярен извън пределите на родната Италия, а сред привържениците му има и някои доста известни имена.Най-популярният от тях е швейцарският тенисист Роджър Федерер, който е еквивалента на Ювентус на тенис корта. Федекспрес може и да е най-известният фен на Базел, но истинската му любов е в черно и бяло. В свои интервюта той е споделял, че за него историята на Ювентус е източник на вдъхновение.Сред привържениците на гранда от Торино е и бившия руски фигурист Евгений Плюшченко, който поддържа приятелски отношения с иконата на \"Старата госпожа\" Алесандро дел Пиеро. През 2009 година Плюшченко дори се включи в тренировка на Ювентус, като получи подарък екип на \"бианконерите\", а той върна жеста като покани футболистите със семействата им на свое шоу в Италия.Големият тенор Лучано Павароти беше верен на Ювентус буквално до гроб, а на погребението му през 2007 година отиде целия отбор на Ювентус. Павароти често е споделял, че гледа записи на стари мачове на любимия си тим. Великият изпълнител дори е канил Христо Стоичков да отиде в Ювентус, но Камата е отказал. Вместо това маестрото се задоволи с Валери Божинов.Любопитно съвпадение е, че последната концертна изява на Павароти беше именно в Торино при откриването на олимпиадата през 2006 година.Фронтменът на легендарната група от 90-те \"Оейзис\" Ноел Галахър у дома подкрепя Манчестър Сити, но в Европа е върл тифоз за \"Старата госпожа\". И отново в ролята на посланик влиза Алекс дел Пиеро, който дори провъзгласи Галахър за талисман на \"скуадра адзура\" на световното през 2006 година, което Италия спечели. Най-популярният италиански изпълнител на попмузика Ерос Рамацоти е роден в Рим, но това не му пречи да подкрепя Ювентус. Любовта си той изразява като на концерти вкарва в текстовете на песните си хубави думи за Ювентус. На сцената с него са се качвали в годините Дел Пиеро, както и актуалната звезда на \"бианконерите\" Пауло Дибала.", "date": "2018.03.03", "title": "Който разбира, Ювентус избира"}
{"url": "https://offnews.bg/ikonomika/pregovorite-za-darzhavni-dialove-v-chez-balgaria-zapochvat-drugata-s-675998.html", "text": "Преговорите между „Инерком България\" и „ЧЕЗ груп\" относно възможността българската държава да закупи дялове в „ЧЕЗ България\" ще се състоят от средата до края на следващата седмица в Прага.Веднага след приключването им ще получите информация за хода на разговорите и взетите решения, съобщават от \"Инерком\" в прессъобщение. На 1 март премиерът Бойко Борисов изрази намерение държавата да поеме контрола над електроразпределителното дружество. Това стана ясно след срещата му с Гинка Върбакова - собственик на \"Инерком\", и министъра на финансите Владислав Горанов. ", "date": "2018.03.03", "title": "Преговорите за държавни дялове в 'ЧЕЗ България' започват другата седмица в Прага"}
{"url": "https://offnews.bg/sviat/ispanski-kapitan-zagina-kraj-ostrov-livingstan-sled-padane-v-burnia-ok-676021.html", "text": "Капитан Хавиер Монтохо Салазар, офицер от испанския военно-изследователски кораб \"Есперидес\", е загинал в околностите на остров Ливингстън след падане в бурния океан.Това съобщи директорът на Българския антарктически институт проф. Христо Пимпирев.След 6-часово търсене тленните останки на капитан Хавиер Монтохо са открити и в момента се пренасят към аржентинското пристанище Ушуая.Броени часове преди трагичния инцидент, при необичайно тежки условия, на кораба успяха да се качат с лодка от Българската база участниците в 26-та Българска антарктическа експедиция: Людмила Филипова, проф. Нуньо Перейра от Университета в Лисабон и двама изследователи от Република Турция - Мерт Безджиоуглу и Мехмет Бодур.Българският антарктически институт поднася своите искрени съболезнования на семейството и колегите на капитан Монтохо от кораба \"Есперидес\" и Испанската антарктическа програма. Последно сбогом, приятелю Хавиер, написа  проф. Христо Пимпирев.", "date": "2018.03.03", "title": "Испански капитан загина край остров Ливингстън след падане в бурния океан"}
{"url": "https://offnews.bg/obshtestvo/chestvame-140-godini-svobodna-balgaria-675994.html", "text": "Днес е 3 март - националният празник на страната, с който отбелязваме края на Руско-турската освободителна война и подписването на Санстефанския мирен договор от 1878 г.В цялата страна ще се проведат чествания. По традиция на връх Шипка държавният глава Румен Радев и председателят на Народното събрание Цвета Караянчева ще участват в отбелязването на националния празник. В 18,30 часа ще започне тържествената заря-проверка. Президентът ще приеме почетния строй на представителните части на Българската армия. В 18.40 часа държавният глава ще произнесе слово.В чест на 140-ата годишнина от Освобождението на България посетителите на Националния военноисторически музей ще могат да видят оригиналните знамена на Българското опълчение, сред които е и Самарското знаме. В НИМ пък ще бъде открита изложба „Знаци на свободата и героизма”, посветена на Руско-турската война.", "date": "2018.03.03", "title": "Честваме 140 години свободна България"}
{"url": "https://offnews.bg/sviat/putin-prizna-che-ako-e-imal-vazmozhnost-bi-predotvratil-razpadaneto-676000.html", "text": "Руският президент Владимир Путин призна, че ако е имал възможност да промени нещо в историята на страната, би искал да предотврати разпадането на Съветския съюз. В същото време той подчерта, че не би искал да смени днешния ден с друга историческа епоха, защото в миналото неговите предци са били крепостни селяни. Такива отговори държавният глава даде на серия блиц въпроси по време на медия форум на общественото движение \"Общоруски народен фронт\" (ОНФ) \"Истина и справедливост\", предаде ТАСС, цитирана от БТА.Част от тези кратки въпроси бяха не съвсем сериозни, дори иронични, някои бяха с хипотетичен характер, други бяха свързани с историята. Всички те предполагаха кратки отговори, отбелязва агенцията.На въпроса кое събитие, станало в Русия, би искал да промени, Путин отговори: \"Разпадането на Съветския съюз\". Отговорът на президента на въпроса в кой исторически период би искал да се озове, беше: \"Днес\". \"Разбирате ли, някога всички мои предци са били крепостни селяни, а аз съм президент\", с ирония поясни държавният глава.Съдейки по другите отговори на Путин на останалите блиц въпроси, главното в живота е резултатът, а силата на Русия е в хората, отбелязва.", "date": "2018.03.03", "title": "Путин призна, че ако е имал възможност, би предотвратил разпадането на СССР"}
{"url": "https://offnews.bg/obshtestvo/politcai-karat-grazhdani-da-podpisvat-protokol-che-niama-da-zaplashva-675996.html", "text": "Полицаи карат граждани да подписват протокол, че няма да заплашват и отправят закани към руския патриарх Кирил, който в момента е на посещение у нас по случай националния празник.Това става ясно от редица публикации в социалните мрежи от хора, които се оплакаха, че служители на МВР са ги накарали да подпишат документа. Гражданинът Иво Дошев публикува клип, в който се вижда как полицаи го посещават в дома му с твърдения, че има сведения за отправени заплахи от негова страна към патриарх Кирил. Той нарече действията на МВР \"полицейски тормоз\".Полицаите твърдят, че ГДБОП и НСО получили сигнали, че са отпрaвяни заплахи от негова страна във Фейсбук. Пред OFFNews Дошев коментира, че изобщо не е споменавал патриарх Кирил в свои изказвания в социалната мрежа. Такъв протокол е подписал и отец Рафаил от Софийска света митрополия.Едно семейство също е било посетено от органите на реда. \"Съпругът ми и аз сме огромна заплаха за патриарх Кирил\", написа иронично потребителят Lisa Samsona.Според нея полицаите са посетили дома им след постове в социалните мрежи.Чак в 16 ч. днес пресцентърът на МВР разпространи следното \"уточнение\":", "date": "2018.03.03", "title": "Полицаи карат граждани да подписват протокол, че няма да заплашват руския патриарх"}
{"url": "https://offnews.bg/horoskop/horoskop-za-3-9-mart-ot-antonia-mechkova-675798.html", "text": "Започващото 7-дневие идва с куп дела, но от понеделник ви гризе недоволство от постигнато. Овните да не се поддават на тези настроения – във вторник са по-критични към околните, а подкрепата им за техни проекти е важна, трябва да се впишат в планове на влиятелни хора. От сряда самочувствието ви крепне, и то напълно оправдано, другите също признават, че сте преодолели сериозни пречки, а и свои недостатъци. Ето защо ги ободрявайте в напрегнати моменти и не им приписвайте свои кусури и пропуски. Това съживява изхабени връзки.Идващите няколко дни са напрегнати. Работата е повече и е редно да владеете емоциите си поне докато разчистите чуждите пропуски, както е в понеделник, или до преодоляване на противоречията в екипа, те са характерни за петъка. Телците ще вложат цялото си старание при изпълнение на своите задачи, във вторник постигат целта и с гъвкавост, в сряда оздравяват основата за делови партньорства, колеги и роднини няма да ви укоряват за високите ви амбиции. Обвързаните ще се радват на разбиране от най-близки, обичани са искрено...През следващите дни мнозина ще забавят темпо – в деловата сфера възникват пречки, може да се наложи да търсите посредник за решаване на по-деликатни въпроси. Близнаците да се заредят с търпение от уикенда, за редица идеи още не е време, за други ще проучвате информация и ще се срещате с повече хора още от понеделник. Възможно е да се огледате и за други партньори, тогава ще следвате чужди идеи. Е, анализирайте ситуацията, защо пък да не възобновите и по-стари връзки, май от вас очакват помощ. Потрудете се нещата да тръгнат.Дано празничните дни на периода ви подскажат да не бързате с реализация на идеите си – имате нужда от отдих, ситуацията изисква голяма предпазливост. Група Раци са склонни да налагат мнението си, от понеделник до сряда май не е редно, в кръга им има и по-добри идеи. Вглеждате се в детайлите, обаче така можете да се откъснете от колеги и приятели, а в по-самостоятелни начинания успехът не е гарантиран. В петък обърнете внимание на лични отношения, има въпроси за уреждане, сега е най-важно с любовта си да окуражавате близките.Празничното начало на този период ви среща с доста колеги, познати, близки. Лъвовете не забравят и по купони да уреждат делови проблеми, нека да бъдат по-внимателни при изясняването, да не дават повод за интриги. В понеделник и вторник се дръжте нащрек, компанията може и да не ви подхожда много, но има и хора, които очакват вашата подкрепа. До сряда си изяснявате плана за действие, усилията ви ще бъдат плодоносни, строгата организация ви отличава като лидер. С най-обичаните се чувствате чудесно и все пак не се изолирайте.През това 7-дневие е редно да откъснете повече време за отдих и размисъл, та  сами трябва да се излекувате от сивотата и скуката, някои ги откриват даже в личните отношения. Девите може да не са доволни и от делови резултати, но това да не ги противопоставя на влиятелни професионалисти, пък и на близки. Сега е важно да усетите подкрепата на домашните или да им покажете своята, заедно ще уловите по-лесно подходящ момент за реализиране на идеите си. В петък усилията ви в работата ще са от полза на кръга ви, това оправя куп неща.Хубав период, в деловата сфера са възможни добри изяви и приходи, някои резултати ще ви изненадат приятно. През уикенда доста Везни ще предложат идеи, от които ще спечелят и те, и екипът им, в понеделник пък вниманието им ще се прехвърли към роднини и приятели. В сряда избягвайте претоварване с обещания за услуги, да не се окаже, че в кръга ви има хора, гонещи само своя изгода. Дано не се впуснете в такива опити и вие, уважават ви, обичат ви, но очакват и обективния ви анализ, и мъдрите съвети. Особено в трудни моменти.Три почивни дни, в които пътувате, подхващате ремонти или подготвяте делови начинания. Скорпионите да обсъдят тактично идеите си, от понеделник до четвъртък трябва да намерят равностойни партньори, а в кръга им има и хора, които все теглят черги към себе си. И вие не го правете, иначе насред работата ще сменяте екипа. В ред случаи обаче изборът ви е точен, май дълго сте чакали момент за обединението, някои оповестяват отдавнашна връзка... Разчиствате проблеми, които са ви спъвали, амбициите ви имат здрава почва.Периодът е добър за реализация на ваши идеи, но трябва наистина сериозно да подготвите работата, за да си гарантирате печалби. Стрелците ще имат грижи с близки, от понеделник до сряда изникват куп спорни теми. И все пак можете да избегнете разправии, до петък има риск от задълбочаване на несъгласията, а на вас не ви се играе второстепенна роля... Не налагайте мнението си, в някои ситуации е къде по-разумно да отстъпите, да отложите задачи и отговорности, които не са много спешни. Тактът и сговорчивостта ви ще бъдат възнаградени. Почивни дни или не, вие си имате много задачи, близки ви търсят за услуги. Още в понеделник Козирозите ще си изяснят проблемите, без да се намесват в спорове на околните и без да обединяват усилия с хора, с които не се познават добре. В сряда ви се откриват неочаквани възможности за изява и приходи, да, такива ще има, но премерете точно всички рискове и използвайте пречките, за да покажете професионализъм. В личната сфера се надигат емоции, но вашата всеотдайност и такт ще уредят важни неща и ще върнат спокойствието у дома.През 7-дневието се очертават доста делови задачи, а вие поемате още и трябва да се признае: пречките ви мобилизират и амбицират да покажете най-доброто от себе си. Водолеите да се щадят и да предвидят риска в начинанията. Едни гонят само своята изгода, но сега ще печелят повече другите, които милеят за интереса на екипа или приятелите, за истинското новаторство при изявата си. Сряда и четвъртък ще ви напомнят да общувате и с влиятелни хора, ала и с онези, на които помагате вие. Чаровни сте, но пазете доверието, дружбите си.Сега мнозина ще се държат на по-заден план, макар че се откриват ненадейни шансове за изява и печалби. Група Риби насочват цялото си внимание към по-лични неща, имат повод да празнуват в тесен кръг и ще направят нужното обичаните им хора да се чувстват добре. Други не са съвсем уверени в нови дейности или на ново място, но шефове и колеги ще подкрепят идеите им. Няма да изяснявате по-деликатни теми, но и не мълчите до понеделник, в четвъртък вече сте си осигурили силен покровител и в петък ще си отдъхнете.", "date": "2018.03.03", "title": "Хороскоп за 3 – 9 март  от Антония Мечкова"}
{"url": "https://offnews.bg/futbol/slab-levski-ne-uspia-da-pobedi-10-ot-beroe-676020.html", "text": "Левски и Берое не излъчиха победител и завършиха наравно 0:0 в двубой от 23-ия кръг на Първа лига, който се игра на стадион \"Георги Аспарухов\".Под непрестанното замеряне със снежни топки от феновете, футболистите на треньора Делио Роси отново бяха безидейни и разпиляни на терена. Нещо, което вече месеци разочарова привържениците на Левски, които искат отборът да играе в атака.Гостите завършиха сблъсъка с човек по-малко, след като Педро Еуженио получи два жълти картона, вторият от които за симулация, оставяйки отбора си в намален състав срещу столичани.След това равенство Левски вече е с 46 точки, с 5 по-малко от ЦСКА, който в понеделник гостува на Дунав. Берое пък е четвърти с 41 пункта.", "date": "2018.03.03", "title": "Слаб Левски не успя да победи 10 от Берое"}
{"url": "https://offnews.bg/offtopic/galeria-trafopost-vmesto-tribagrenik-za-3-mart-ot-destructive-creatio-676003.html", "text": "Арт хулиганите от Destructive Creation поставиха знамена, изрисувани като трафопост с надпис \"Опасно за живота\" на ключови места из София.Акцията им е посветена на националния празник и скандалите около продажбата на ЧЕЗ.Ето какво написаха в социалните мрежи от Destructive Creation", "date": "2018.03.03", "title": "Галерия: Трафопост вместо трибагреник за 3 март от Destructive Creation"}
{"url": "https://offnews.bg/offtopic/google-se-obarka-3-mart-e-deniat-na-zhenata-676001.html", "text": "Търсачката Google се обърка относно празниците през март. Интернет гигантът поздрави българите за 3 март, като украси логото си с българското знаме.Надписът до него обаче гласи \"Международен ден на жената\", а когато се кликне на логото излизат резултати за 8 март. Чак следобед гафът беше поправен и търсачката вече показва резултати за историята на нашия национален празник.", "date": "2018.03.03", "title": "Google се обърка: 3 март е Денят на жената"}
{"url": "https://offnews.bg/izvan-terena/hristo-bonev-napravi-shtedro-darenie-676006.html", "text": "Легендата на Локомотив Пловдив и националния отбор Христо Бонев показа колко голямо сърце има. По случай националния празник 3 март Зума дари 77 кашона със сладки и солени пакетирани лакомства в 5 клиники на УМБАЛ \"Свети Георги\".Инициативата е предназначена за пациентите в Клиника по педиатрия и генетични заболяваня, Клиника по детска хирургия, Втора клиника по хирургия, Клиника по инфекциозни болести и Клиника по кардиохирургия.Известният спортен деятел и общественик многократно през годината изненадва пациентите на УМБАЛ \"Свети Георги\" - както по време на празници, така и в обикновени делнични дни.Работещите в болницата и пациентите изказват благодарността си към Христо Бонев за неговото последователно и безкористно дарителство в моментите, когато хората посрещнат важни дати на болничното легло, вместо да бъдат с близки и приятели.", "date": "2018.03.03", "title": "Христо Бонев направи щедро дарение"}
{"url": "https://offnews.bg/obshtestvo/radev-skeleto-na-svobodata-ni-e-izgradeno-ot-balgarski-i-ruski-kosti-676009.html", "text": "За поредна година хиляди българи се събраха на връх Шипка, за да отбележат 140-тата година от Руско-турската освободителна война. „Събрали сме се днес на този див чутовен връх да се преклоним пред героите на българската свобода и да почетем нашето общо минало. Под снега в пръстта на Св. Никола, Околчица, Орлово гнездо и в околностите лежат много кости и след 140 години трудно някой ще каже кои са български и кои са руски. Но с тези кости е съградено скелето на нашата, българската свобода, на руската и на българската бойна слава“, каза президентът по време на празничната си реч.„Благодаря на Н. Св. българския патриарх Неофит и на Н. Св. руския патриарх Кирил за съслужението, за мъдрите думи, за признателността и за християнския дух, който отново ни опрощава, който възвисява човека. Християнският дух, в който саможертвата е път към свободата - тъй както саможертвата на Шипка отвори вратите на нашите Национално освобождение. Вечна памет за героите, вечна памет на войните за национално освобождение“, каза още президентът.От своя страна руският патриарх Кирил поздрави българите за празника и заяви, че \"няма по-голяма любов от тази, в която се полага душата за свободата на другите\".Патриархът на Русия заяви, че се моли българите и руснаците да създадат нерушима връзка и да изградят братско единомислие.„Сърдечно ви приветствам и за прекрасния паметник. Това е един празник за българския и руския народ\", поздрави още патриархът, цитиран от БГНЕС.", "date": "2018.03.03", "title": "Радев: Скелето на свободата ни е изградено от български и руски кости"}
{"url": "https://offnews.bg/kultura/na-7-mart-obiaviavat-pobeditelia-v-konkursa-za-istoricheski-roman-na-i-676008.html", "text": "На 7 март издателството за българска литература \"Лексикон\" ще обяви победителя в ежегодния си конкурс за исторически роман. Победителят ще стане ясен по време на коктейл в галерия \"Средец\" в сградата на Министерство на културата. Водещ на събитието ще бъде Руси Чанев.Участниците трябваше да изпратят непубликуван ръкопис до издателството, а романът трябваше да обхваща период от основаването на българската държава до 10.11.1989 г.Журито, което ще определи победителя, който ще получи награда от 10 хиляди лева, е в състав Младен Влашки, нашият автор Здравка Евтимова, Деян Енев, Алек Попов и Недялко Славов. Авторът, освен паричната награда, ще получи договор и издаване на произведението му от издателството. Ако журито не излъчи победител, ще бъдат дадени 3 поощрителни награди от по 3 333, 33 лв.", "date": "2018.03.03", "title": "На 7 март обявяват победителя в конкурса за исторически роман на издателство 'Лексикон'"}
{"url": "https://offnews.bg/futbol/chovekat-dovel-venger-v-arsenal-vreme-e-da-si-hodi-675997.html", "text": "Времето на Арсен Венгер начело на Арсенал изтича. За смяната му се изказа дори и бившият президент на \"артилеристите\" Питър Хил-Уууд, който го довежда в Северен Лондон през далечната 1996 година.Оттогава Венгер е неизменно начело на Арсенал, като след обещаващото начало се заредиха години на посредственост, а вече израсна и цяло поколение фенове, които не са виждали тима шампион.\"Очевидно не се радвам на това, което виждам. Настана време за смяна на мениджъра. Арсен се справяше с работата удивително добре, но той престоя дълго в клуба\", казва бившият шеф.В момента Арсенал върви шести в класирането, а в последния си мач загуби с 0:3 от Манчестър Сити.", "date": "2018.03.03", "title": "Човекът довел Венгер в Арсенал: Време е да си ходи!"}
{"url": "https://offnews.bg/bojni/tervel-pulev-s-pobeda-8-pred-stoichkov-675995.html", "text": "Тервел Пулев продължава с победния си ход, откакто стъпи на професионалния ринг. Българският боксьор постигна осми пореден успех, при това отново с нокаут, както и предишните седем.Този път по-малкият от братята Пулеви отказа още в първия рунд американеца Скот Фютрел. Това се случи в Чикаго, а в залата да подкрепи Пулев беше и легендарният №8 Христо Стоичков, който остана доволен от видяното.Съперникът на Тервел се оказа напълно неподготвен за ударите на българина и бързо стана ясно, че мачът ще е кратък. Фютрел беше свален три пъти и не можа да продължи, а реферът вдигна ръката на Пулев.Това беше първи двубой на Тервел на американска земя.Пулев трябваше да се бие с Тристан Джеймс, но в последния момент съперникът му беше сменен. Причината бе забрана от страна на Илинойската боксова федерация Джеймс да излезе на ринга, защото има незачетен мач в друг щат.Така се стигна до двубоя с Фютрел, който до този момент имаше 4 срещи като професионалист.\"Огромни благодарности към всички вас за това, че дойдохте и ме подкрепихте! Вие показахте любовта си към България! Искам колкото по-далеч сме от родината, толкова по-задружни да сме\", бяха първите думи на Пулев след победата. Неговият брат Кубрат Пулев също взе микрофона и се обърна към българите в залата. \"Радвам се, че едно такова събитие, макар и неголямо, може да ни обедини. Хубава е да видя толкова много български знамена. Важното е да милеем за България, независимо къде се намираме\", заяви Кобрата.\"Помните, че първата ни победа на световното първенство през 1994 година беше тук, в Чикаго, срещу Гърция. Сега и Тервел победи. Нека продължим да подкрепяме него и Кубрат, защото те ще ни радват още много\", каза пък Христо Стоичков.След това всички присъстващи получиха възможност да се качат на ринга и да се снимат с братя Пулеви.", "date": "2018.03.03", "title": "Тервел Пулев с победа №8 пред Стоичков"}
{"url": "https://offnews.bg/112/tir-katastrofira-na-metri-ot-zhp-linia-do-ruse-676002.html", "text": "Тежка катастрофа с гръцки ТИР е станала тази нощ на пътя Русе-Бяла. Камионът е изгубил управление заради несъобразена скорост и заледен участък и се е завъртял на платното. Спрял е буквално на метър от жп линията, преди да падне върху релсите. Двамата шофьори са пострадали леко, предаде БГНЕС.Инцидентът е станал в малките часове на нощта. Тирът е превозвал безалкохолни и е пътувал към Солун. При катастрофата по чудо не е имало други автомобили в насрещното платно. Късмет е също, че тирът се е разминал с удар в стълб от жп мрежата, което щеше да прекъсне трафика на влаковете.Тази сутрин е направен опит да се издърпа превозното средство, но безуспешно. Вчера всички пътища в Русе и областта бяха затворени за няколко часа заради поледица.", "date": "2018.03.03", "title": "ТИР катастрофира на метри от жп линия до Русе"}
{"url": "https://offnews.bg/volejbol/po-niski-tceni-na-biletite-za-svetovnoto-po-volejbol-zaradi-natcionaln-676004.html", "text": "По случай Националния празник на България, 3 март, всички билети за мачовете на мъжкия национален отбор по волейбол от предварителна група \"D\" на световното първенство са с допълнителни 10 процента намаление от вече обявената специална цена, валидна до 31 май. Допълнителната отстъпка е в сила от 00.01 до 23.59 часа на 3 март 2018 година.На 15 февруари стартира продажбата на билети за Мондиал 2018, като се забелязва особено силен интерес на фенове от Финландия и Полша. Откриващият мач на първенството във Варна е между отборите на България и Финландия, а световният шампион Полша също е един от съперниците на \"трикольорите\".\"Сега е моментът да се възползвате от това специално намаление, за да се сдобиете с ценните пропуски и така да осигурим на \"българските лъвове\" зала, пълна предимно с български знамена! Нека бъдем седмия играч в отбора!\", се казва в съобщение на БФВолейбол.Билетите вече се продават от Eventim (eventim.bg), на билетната каса при Двореца на културата и спорта във Варна, както и в \"Арена Армеец\" в София.", "date": "2018.03.03", "title": "По-ниски цени на билетите за Световното по волейбол заради националния празник"}
{"url": "https://offnews.bg/kultura/120-udara-v-minuta-e-golemiat-pobeditel-na-nagradite-sezar-676007.html", "text": "Френската Академия за филмово изкуство раздаде снощи в Париж наградите \"Сезар\" за 43-и път, предадоха информационните агенции.Драмата \"120 удара в минута\" на режисьора Робен Кампийо спечели шест награди \"Сезар\", включително за най-добър филм и най-добър сценарий. Лентата се фокусира върху група активисти в Париж през 90-те години в разгара на епидемия от СПИН. \"120 удара в минута\" спечели също Голямата награда на кинофестивала в Кан през 2017 г.\"Нелюбов\" на руския режисьор Андрей Звягинцев за двойка, преживяваща тежък развод, когато детето им изчезва, получи награда за най-добър чуждестранен филм. 54-годишният Звягинцев не присъства на церемонията, за да получи наградата. \"Нелюбов\" спечели наградата на журито в Кан миналата година и е номиниран за \"Оскар\" за най-добър чуждестранен филм.Наградата за най-добър режисьор взе Албер Дюпонтел за неговата трагикомедия \"Ще се видим там горе\", базирана на отличената с \"Гонкур\" книга на Пиер Льометр.Жана Балибар спечели наградата за най-добра актриса за ролята си в \"Барбара\", а Суон Арло - за най-добър актьор за ролята на млад фермер в \"Кърваво мляко\".Испанката Пенелопе Крус спечели почетна награда \"Сезар\" за постижения в киното.Наградите \"Сезар\" се връчват от френската филмова академия от 1976 г. и са наречени на автора на статуетката - скулптора-авангардист Сезар Балдачини, пише БТА.", "date": "2018.03.03", "title": "'120 удара в минута' e големият победител на наградите 'Сезар'"}
{"url": "https://offnews.bg/bojni/kubrat-pulev-patriotichniat-duh-e-edno-tcialostno-vazpitanie-676012.html", "text": "Звездата ни в профибокса Кубрат Пулев говори навръх националния празник 3 март и пожела хората да обичат повече родината. Дни преди да замине за Чикаго, Кобрата даде интервю за bTV по случай 140 години от Освобождението на България.\"\", каза Пулев.", "date": "2018.03.03", "title": "Кубрат Пулев: Патриотичният дух е едно цялостно възпитание"}
