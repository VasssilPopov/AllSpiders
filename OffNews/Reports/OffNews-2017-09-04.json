{"url": "https://offnews.bg/sviat/v-skopie-oskverniha-mozajka-s-obraza-na-majka-tereza-664381.html", "text": "Мозайка с образа на Майка Тереза е осквернена в македонската столица Скопие.Образът на Майка Тереза на стена на площад Скендербег е залят с черна боя. Така са го открили в понеделник сутринта жители на община Чаир.Към момента полицията не е разкрила кой е осквернил образа на светицата.Етническата албанка Анеза Гондже Бояджиу, известна в целия свят с монашеското си име Майка Тереза, е родена в Скопие на 26 август 1910 г.Известна е със своята благотворителност, служене на бедните и болните. Лауреат на Нобелова награда за мир през 1979 г. На 4 септември 2016 г. бе канонизирана за светица от католическата църква.", "date": "2017.09.04", "title": "В Скопие оскверниха мозайка с образа на Майка Тереза"}
{"url": "https://offnews.bg/ikonomika/tcvetan-vasilev-v-prajmtajma-dnes-utre-i-v-sriada-prokuraturata-me-r-664358.html", "text": "Ново супернапоително интервю даде банкерът изгнаник Цветан Василев заедно със съпругата си Антоанета от белградския си офис. Разговорът ще бъде излъчен от 19,30 часа днес, утре и вдругиден в ефира на Би Ай Ти.Бившият мажоритарен акционер на фалиралата КТБ обяснява по време на интервюто, че от прокуратурата са му искали 15 милиона евро, за да си реши проблемите у нас след като той вече се е установил в Белград.Василев не посочва имената на прокурорите, които са го рекетирали, но се заканва да ги извади на светло при следващо интервю.Пред Кулезич той обяснява, че не е бил част от мафията, но бил рекетиран от нея непрекъснато от 2009 г. насам. Годината съвпада с началото на управление на първото правителство на Бойко Борисов.", "date": "2017.09.04", "title": "Цветан Василев в праймтайма днес, утре и в сряда: Прокуратурата ме рекетира за 15 млн. евро"}
{"url": "https://offnews.bg/izvan-terena/v-rusia-blago-georgiev-e-biseksualen-664378.html", "text": "Благой Георгиев отново влезе в устата на хората, но не с футболни умения. В Русия се заеха да нищят неговата сексуална ориентация.Половинката му Есмер отприщи съмненията. Тя направи любопитен коментар относно сексуалната ориентация на българския футболист.В интерю за руски сайт за лайфстайл красавицата бе попитана директно дали Благо е гей, но тя не даде еднозначен отговор. “Мъжествеността не определя дали си лягаш с жени или мъже, а щедростта, искреността и характера”, каза половинката на Благо Джизъса-В материала на изданието се коментира, че този отговор означава: че Георгиев е бисексуален. Но пък Есмер не го смята за проблем.У нас юношата на Славия е известен като един от най-големите плейбои. Точно заради изневери се разведе с бившата гимнастичка Христина Витанова. Двамата имат две деца.", "date": "2017.09.04", "title": "В Русия: Благо Георгиев е бисексуален"}
{"url": "https://offnews.bg/izvan-terena/pernik-vazpia-v-stihove-svoia-nov-geroj-pesho-bufero-664368.html", "text": "Перник има от няколко дни своя нов герой - Пешо Буферо. Тарторът на агитката на Миньор събра невероятна популярност от кадрите в Пазарджик, където настана як бой с ултраси на Хебър.Петър Илиев, както е името на Буферо, обърна зловещата атака, като извади отнякъде римска свещ и подпука с изстрели агресорите. Той обаче причини средна телесна повреда и беше арестуван.Общо петима са задържаните за невижданите ексцесии в най-истинската родна футболна група - \"В\" Югозападна. Двама са от Перник, а трима - от Пазарджик.Във фейсбук вече се разпространява карикатура на Пешо Буферо с пушка в ръка, съобщава \"За Перник\". Има и шарж с пострадалият фен на „Хебър“, представен като миньон.Върхът е цяло стихотворение, посветено на епичния отпор на Буферо, който защитава с фойерверки момчетата си, като стряска подивелите нападатели. Все пак се извиняваме предварително за някои нецензурни думи в него.", "date": "2017.09.04", "title": "Перник възпя в стихове своя нов герой Пешо Буферо"}
{"url": "https://offnews.bg/snukar/krasivi-balgarki-shte-sa-sadii-na-sblasaka-roni-o-salivan-stivan-h-664363.html", "text": "България излъчи нежни и красиви създания за съдии на очаквания с огромен интерес сблъсък в снукъра между Рони О’Съливан и Стивън Хендри. Десислава Божилова и Пролетина Величкова ще реферират на четирите сблъсъка в Пловдив, София, Варна и Бургас.Главен рефер на двубоите в София (6 септември) и Бургас (8 септември) ще бъде Божилова, а в Пловдив (5 септември) и Варна (7 септември) - Величкова. И за двете това ще бъде първа възможност да съдийстват на легендарния седемкратен световен шампион Хендри.Божилова е била на мач на Рони О’Съливан миналата година в ранкинг турнира Откритото първенство на Уелс. Тогава по скандален начин Ракетата нарочно не направи максимален брейк от 147 точки.Пролетина Величкова е съдийствала на Гения от Чигуел в предишните му визити в България за демонстративни мачове.Срещите у нас не носят точки на двамата, но съперничеството им е легендарно и се очакват истински зрелища за верните фенове на снукъра.", "date": "2017.09.04", "title": "Красиви българки ще са съдии на сблъсъка Рони О’Съливан - Стивън Хендри"}
{"url": "https://offnews.bg/futbol/germania-i-anglia-rezerviraha-biletite-za-mondial-2018-664382.html", "text": "Германия и Англия постигнаха задължителни и безценни победи по пътя към Мондиал 2018. И двата европейски гранда още не са на теория класирани в Русия, но водят с по 5 точки два кръга преди края и само чудо може да ги свали от самолета.Германия показа плашеща форма и разби 6:0 Норвегия на стадион \"Мерцедес-Бенц Арена\" в Щутгарт. Момчетата на Йоахим Льов започнаха с четири гола за половин час.Месут Йозил даде началото, а Юлиан Дракслер удвои след удар със завъртане. Последваха две попадения на Тимо Вернер, като и в двата случая асистенции записа Томас Мюлер.Веднага след почивката резервата Леон Горецка вкара пето попадение за световните шампиони, а в 79-ата минута Марио Гомес оформи крайния резултат.След осмата си победа в осем мача Германия събра 24 точки на върха, но все още трябва да почака за класиране на Мондиал 2018. Причината е, че Северна Ирландия победи Чехия с 2:0 и има 19 точки.Англия постигна изключително важна победа след обрат с 2:1 при домакинството си на Словакия насред \"Уембли\" в  Група F.След този успех \"Трите лъва\" са лидери в класирането, след като се разправиха с прекия си конкурент за първото място. Британците имат 20 точки в актива си, а словаците са втори с пет по-малко.Гостите откриха чрез Лоботка в 3-ата минута, но домакините обърнаха с голове на Дайър и Рашфорд в 37-ата и 59-ата минути.", "date": "2017.09.04", "title": "Германия и Англия резервираха билетите за Мондиал 2018"}
{"url": "https://offnews.bg/112/dete-se-izmakna-nevredimo-ot-goriasht-apartament-v-manastirski-livadi-664367.html", "text": "12-годишно дете се измъкна невредимо, след като пламна пожар в дома му в столичния квартал \"Манастирски ливади\".Сигналът за пожар, възникнал в апартамент на петия етаж на жилищна кооперация на ул. “Шарл Шампо“, бил подаден в 15.20 часа.Детето си е играело на терасата и за щастие е успяло да излезе невредимо, предаде пресцентъра на МВР.Превантивно са били евакуирани хората, които по това време са били в кооперацията.Огънят е потушен за кратко време, по първоначална информация няма засегнати други апартаменти, а тепърва ще се установяват и причините за възникналия инцидент. ", "date": "2017.09.04", "title": "Дете се измъкна невредимо от горящ апартамент в Манастирски ливади"}
{"url": "https://offnews.bg/obshtestvo/absurd-v-smg-dokato-napishem-tazi-dopiska-konkursat-za-direktor-izte-664361.html", "text": "Искате да кандидатствате за директор на Софийската математическа гимназия?Отговаряте на всички условия?Съжаляваме, не може. Закъсняхте. Периодът за кандидатстване беше час и 57 минути. Току-що изтече.Не, това не е несполучлив опит за шега с престижното училище, разтърсвано напоследък от скандали. Това е срокът, определен в обява на началничката на Регионалното управление на образованието към МОН Ваня Кастрева. Тя е за свободно място за временно изпълняващ длъжността директор на СМГ. Публикувана е днес в 15.03 ч., 30-ина минути преди Кастрева да обяви на пресконференция, че е уволнила директора на СМГ Антони Стоянов.В обявата е посочен и крайният срок за подаване на документи - днес, 17 ч.Полюбопитствахме да разберем кой е подал документи и звъннахме на посочения телефон. Уви, там минути след 17 не отговаряше никой. Утре в работно време ще попитаме и началниците на Ваня Кастрева - МОН, дали 117 минути са предпоставка за честен подбор на временно изпълняващия длъжността директор на едно от най-престижните училища в България.", "date": "2017.09.04", "title": "Абсурд в СМГ: Докато напишем тази дописка, конкурсът за директор изтече"}
{"url": "https://offnews.bg/futbol/ispania-poiska-razsledvane-na-pszh-i-manchestar-siti-664365.html", "text": "Испанската Ла Лига поиска разследване и на Манчестър Сити, след като стори това с ПСЖ. Организацията, която обединява клубовете от горните две дивизии, вижда тотално нарушение на правилника за финансов феърплей.Хавиер Тебас, президент на Ла Лига, посочи държавното финансиране на някои клубове като лоша практика, която вреди на спорта, позволявайки им да харчат повече. Според него точно Ман Сити и ПСЖ са в основата на чудовищната футболна инфлация това лято.Ман Сити би рекорда за един трансферен прозорец. Това лято \"сините\" пръснаха над 240 милиона евро за трансфери. ПСЖ е на второ място по една причина - договорът на Мбапе е за наем, а сумата от 180 милиона евро ще бъде платена после.Иначе парижани прескачат сумата от 400 милиона евро само за едни трансферен прозорец. Само 222 милиона евро отидоха за Неймар.От Ла Лига вече са пратили две писма до УЕФА на 22 август - едно заради ПСЖ и едно заради Манчестър Сити. В тях е посочено, че и двата клуба печелят от спонсорски договори, при които инвестиращата страна няма шанс за възвръщане на вложеното.Испанската футболна призова УЕФА да проведе разследване. Европейската централа се зае с парижани. В официално съобщение обаче се уточнява, че няма такова за Манчестър Сити.", "date": "2017.09.04", "title": "Испания поиска разследване на ПСЖ и Манчестър Сити"}
{"url": "https://offnews.bg/offtopic/kak-se-iziazhda-tcial-kaktus-video-664372.html", "text": "Как се изяжда цял кактус? Малко хора имат отговор на въпроса, но мъжът в следващото видео има. Страницата за забавни публикации \"Unilad\" публикува видео, което показва как млад мъж изяжда цял кактус, а лицето му казва всичко - определено не е приятно.", "date": "2017.09.04", "title": "Как се изяжда цял кактус (видео)"}
{"url": "https://offnews.bg/futbol/man-iunajted-zaiavi-ibrahimovich-za-shampionskata-liga-664374.html", "text": "Големият Златен се завръща! Манчестър Юнайтед заяви Ибрахимович пред УЕФА за битките в Шампионската лига. Припомняме, огромният швед скъса коленни връзки през април.Той обаче се възстановява с чудовищни темпове, особено като се има предвид, че не е първа младост. По-вероятно е Ибра да влезе в игра за последните срещи в групите, макар че някои прогнози го връщат на терена едва през пролетта.Феновете на Ливърпул също трябва да са доволни. \"Блудният син\" Филипе Коутиньо е обратно в състава след края на трансферната сага с Барселона.Бразилецът бойкотираше, защото искаше да потегли към Испания. Дори Барса отказа да плати исканите 200 милиона евро.Няма нищо изненадващо в отсъствието на Диего Коста от картотеките на Челси за Шампионската лига. Нападателят обаче беше призован да се появи най-после в Лондон и да започне тренировки. Диего иска твърдо в Атлетико Мадрид от зимата.Други изненади липсват, аут са неколцина от контузените трайно играчи. Сред тях и националът Клайн от Ливърпул.  ", "date": "2017.09.04", "title": "Ман Юнайтед заяви Ибрахимович за Шампионската лига"}
{"url": "https://offnews.bg/kultura/programa-na-teatar-sofia-za-mesetc-septemvri-664359.html", "text": "Новият сезон в театър \"София\" започва с програма на откритата сцена и премиера на спектакъла \"Франкенщайн\" от Ник Диър, от режисьора Стайко Мурджев. В ролята на Създанието ще бъде Калин Врачански, а Виктор Франкенщайн - Юлиян Рачков.09.09., събота, 10:30 часа, открита сцена - \"Планина от намаления за детски приключения\", благотворителна разпродажба /вход свободен/14.09., четвъртък, 21 часа, открита сцена - \"Апетит за череши\"17.09., неделя, 11 часа, открита сцена - \"Игра на театър\", събитие за деца17.09., неделя, 19 часа - \"Женитба\", „Сцена на кръстопът“, Пловдив21.09., четвъртък, 21 часа, открита сцена - Гостуват студенти по Актьорство за драматичен театър, клас доц. д-р Пенко Господинов, НАТФИЗ “Кр.Сарафов” - \"Илиада\"23.09., събота, 11 часа, открита сцена - \"В света на детските приказки\"27.09., сряда, 19 часа, голяма сцена - \"Франкенщайн\", премиера30.09., събота, 21 часа, открита сцена - концерт на група \"X-R@Y\" /вход свободен/", "date": "2017.09.04", "title": "Програма на театър \"София\" за месец септември"}
{"url": "https://offnews.bg/ikonomika/patnitcite-na-wizz-air-s-dublirani-bileti-mogat-da-poluchat-400-evro-o-664380.html", "text": "Пaсажерите на Wizz Air с дублирани билети ще бъдат обезщетени със средно по 400 евро, съобщи министърът на транспорта Ивайло Московски пред БНТ.Проверката на Гражданската въздухоплавателна администрация е показала, че Wizz Air е допуснала ситуация на \"овърбукинг\" - поемане на прекалено много заявки за пътуване и дублиране на места.Пътниците могат да получат обезщетение, ако подадат жалба към авиокомпанията.Ако авиокомпанията отхвърли жалбата, ощетените пътници могат да се обърнат към Гражданската въздухоплавателна администрация.Приключи проверката на България Еър и констатацията, която направи там агенцията, е, че се откриха определени слабости към този момент в планирането на полетите. Съответно 4 месеца мониторинг се наложи на компанията, той и към момента е валиден, съобщи още днес министър Ивайло Московски.", "date": "2017.09.04", "title": "Пътниците на Wizz Air с дублирани билети могат да получат 400 евро обезщетение"}
{"url": "https://offnews.bg/drugi/sezonat-v-kolezhanskia-futbol-zapochna-sas-zrelishten-boj-video-664376.html", "text": "Сезонът в американския футбол беше открит с нетипични за Америка гледки. Фенове се сбиха здраво на трибуните по време на мача между Алабама Кримсън и Флорида Стейт.Докато течеше мачът на терена, запалянковците се \"забавляваха\" с други мъжки страсти. Мъж в черно-бяла фланелка се сдърпа с привърженици на Алабама по незнайна причина. Фенове в съседство се опитаха да го успокоят. Уж всичко свърши, но бабанката нанесе два бързи удара на човек от Алабама, който почти не помръдна.Това обаче вбеси околните, които се опитаха да го линчуват. За капак агресорът беше полят с бира от главата до петите.Няколко чаши го праснаха право в главата. Дама отгоре пък махаше с нещо като ветрило. Охраната все пак удържа по-сериозен екшън и изведе буйния почитател на Флорида.", "date": "2017.09.04", "title": "Сезонът в колежанския футбол започна със зрелищен бой (видео)"}
{"url": "https://offnews.bg/futbol/levski-prodade-polovinata-stadion-za-bitkata-s-ludogoretc-664375.html", "text": "Трите поредни победи при новия треньор Делио Роси върнаха еуфорията сред левскарите. Феновете изкупиха близо 7000 билета за мача на 6 септември. Това прави половината капацитет на \"Георги Аспарухов\".Сигурно е, че до началото - 20,00 ч. в сряда, ще бъдат разпродадени и останалите места. Срещата от първия кръг беше отложена за празника, тъй като тогава и двата съперника имаха мачове в Европа. Е, поне на Левски това не помогна.Най-посетеният двубой до този момент в първенството бе ЦСКА-София - Лудогорец (0:1), когато на \"Армията\" се събраха около 7-8 хиляди зрители.\"Сините\" бяха лишени от публика в най-важния си мач дотук - реваншът срещу Хайдук Сплит. Клубът беше наказан за изцепки на ултраси.Този път \"сините\" се надяват, че с помощ от над 13 000 зрители ще победят хегемона у нас и така ще направят първа стъпка към шампионската титла.", "date": "2017.09.04", "title": "Левски продаде половината стадион за битката с Лудогорец"}
{"url": "https://offnews.bg/ikonomika/vasilev-ne-sam-chast-ot-mafiata-ot-2009-g-neprekasnato-me-reketirat-664379.html", "text": "Аз не съм бил част от мафията. На мен ми се е налагало да търся решения, за да предпазвам банката, да предпазвам инвестициите от тяхната алчност, от рекета. Защото аз съм рекетиран от 2009 г. непрекъснато, заяви в интервю пред BIT банкерът Цветан Василев.Дори тук не говорим за корупция. Тук говорим за откровен рекет. А върхът на този рекет бяха вече изискванията на Пеевски от май месец 2014 г., за което аз подадох надлежно сигнал през виенска полиция. Този сигнал беше разгледан и затворен като случай от същата тази прокуратура под ръководството на същия този главен прокурор през юли месец, след като са били разпитани - забележете - три лица: Делян Пеевски, неговият основен адвокат Александър Ангелов и Бисер Лазов, който пък е основният свидетел на прокуратурата и лицето, което е замесено в основните кражби на активи от банката след затварянето ѝ, каза Василев.И аз не искам да бъда сравняван със Сергей Магнитски, нито да бъда на неговото място, защото не бих могъл да продължа своята борба. Магнитски е адвокат, а аз съм предприемач. Аз съм банкер и по-скоро бих могъл да бъда в ролята на Бил Браудър, а не на Магнитски. Но Магнитски даде името на закона, който да даде възможност на американското правителство да санкционира корумпирани личности, които нарушават човешките права с цел лични облаги. Атаката срещу КТБ е точно такава – рейдърска атака с цел инкриминиране на действията на определени лица, твърди избягалият от България банкер.Неговата съпруга Антоанета Василева заяви в интервюто, че ще направи всичко възможно подробностите по делото \"КТБ\" и обвиненията към нея и дъщеря й Радосвета да достигнат до по-голям кръг хора по света:Това прилича на един театър на абсурда с лошо скалъпен сценарий и с лоши актьори. Аз питам президента, отговаря ми главния прокурор. В обръщението му към нас - през медиите - Сотир Цацаров казва: \"Няма лична вендета в Наказателния кодекс. Виновните биват обвинявани, това е целта на наказателния процес\". Кой доказа, че сме виновни? Дали сме виновни или не трябва да докаже българският съд, заяви Антоанета Василева.Подготвила съм писма и до други президенти в света. Може някой да ми отговори, каза съпругата на Василев.Тя е категорична, че обвиненията на прокуратурата срещу дъщеря й Радосвета са лична вендета:Как да не е лична вендета? На 21 и 22 ноември 2016 г. се излъчва интервюто на Сашо Диков с Цветан, на 2 декември на мен ми се повдига обвинение. На 11 август тази година се внасят документите в Държавния департамент на САЩ по закона „Магнитски“, на 14 август се повдига обвинение на дъщеря ми Радосвета. Това случайно ли е? - попита съпругата на Василев.Ние с Цветан сме спасили живота на много хора. Той е финансирал лечението на много деца. Нещо повече - той е финансирал лечението на съпруга на Юлия Илиева, която сега е един от основните кошаревски свидетели по делото \"КТБ\", твърди Антоанета Василева.", "date": "2017.09.04", "title": "Василев: Не съм част от мафията. От 2009 г. непрекъснато ме рекетират"}
{"url": "https://offnews.bg/politika/valeri-simeonov-pogna-i-barakite-v-slanchev-briag-darzhali-gi-mutri-664353.html", "text": "Преместваемите обекти, които са в националните курорти, да бъдат забранени. Такава законова инициатива анонсира на пресконференция в Бургас вицепремиерът Валери Симеонов.Всякакви бараки, в които се развиват разностранни видове търговия, трябва да бъдат затворени, посочи Валери Симеонов, давайки пример със „Слънчев бряг“.\"\", каза Симеонов.Централната алея на „Слънчев бряг“ била разделена на две от „:„“, посочи вицепремиерът. Някои от обектите или нямали касови апарати, или ги криели, каза още Валери Симеонов. Приходите ги получавали само тези, които ги отдават. За един от концесионерите на плаж в „Слънчев бряг“, Валери Симеонов посочи, че за една барака взимал по 15 000 лв. на сезон „“. Тези промени, които ще бъдат инициирани в ЗУЧК и Закона за туризма, трябвало да важат за седемте основни туристически обекта с национални значение – за летен и зимен туризъм. Изключение можело да се допусне за медицински пунктове, спасителни постове и водни атракциони, посочи Симеонов. Той подчерта и че ще иска ликвидирането на „Слънчев бряг“ АД, което е основно с държавно участие. Дружеството не отчитало приходи, само генерирало корупция, добави Валери Симеонов. Компромисен вариант бил да се прехвърли инфраструктурата, която сега е негова собственост, на Община Несебър.Симеонов отчете и добър резултат от продължаващите проверки за нарушение на нощната тишина по Южното Черноморие. В Община Несебър имало съставени 196 акта, сред рекордьорите по нарушения били и Царево (80) и Созопол (74). Сравнително тихо било в Поморие. Нарушенията, обаче, се извършвали от едни и същи заведения. 121 акта в Несебър са констатирани в шест заведения – „Оксижен“ (36 случая на нарушения), групата на Какао бийч, „Съни дриймс“. Ситуацията се повтаряла и на други места, в Созопол актовете били концентрирани само в четири заведения. Акциите на различни институции, според Валери Симеонов, давали ефект. С 200 млн. лв. скочили приходите за юли, в сравнение с миналата година, очаквало се числото да се повиши до 400 след края на сезона. ДНСК пък открила 12 нарушения при проверка на два хотела на председателя на Съюза на собствениците в „Слънчев бряг“ Елена Иванова, добави Симеонов. В разрез със закона били вдигнати стени, спортни игрища, паркинг. Някои от тях били построени на умишлено разрушени дюни. Предстои да бъдат съборени, посочи вицепремиерът.", "date": "2017.09.04", "title": "Валери Симеонов погна и бараките в Слънчев бряг, държали ги мутри"}
{"url": "https://offnews.bg/offtopic/chehi-se-gavriat-s-lidl-zaradi-zalichenite-krastove-video-664364.html", "text": "Чешки шегаджии организираха протестна акция срещу Lidl пред два магазина на търговската верига в град Оломоуц.Поводът за пародийната акция са на продукти от \"гръцката седмица\" на Lidl.В неделя активистът Мартин Заплетал, облечен като монах и с огромен кръст в ръце, придружен от \"монахиня\" в бяло, \"благославяха\" стоките пред входа на търговската верига.Управителят на един от магазините, сполетени от неочакваната благословия, извикал градската полиция.Той се оплакал, че Заплетал и неговата спътница притесняват клиентите на Lidl.Извинението на Lidl, че със заличаването на кръстовете от храмовете искат да запазят политически и религиозен неутралитет, е жалка измислица. Ако искат да бъдат аполитични, нямат никаква причина да заличават кръстовете, твърди Мартин Заплетал.Това не е първият път, в който активистът се прославя в чешките медии.През 2016 г. Заплетал получи условна присъда, защото при преминаването на американски военен конвой край Вишков си свалил гащите и марширувал по гол задник. Впоследствие условната му присъда беше отменена.", "date": "2017.09.04", "title": "Чехи се гаврят с Lidl заради заличените кръстове (видео)"}
{"url": "https://offnews.bg/nashite-avtori/iz-delnitcite-na-edin-lud-28-avgust-1-septemvri-664344.html", "text": "Понеделник, 28 августПрокуратурата предаде на съд бившите министри Симеон Дянков и Трайчо Трайков и издателя-бизнесмен Иво Прокопиев за ощетяване на държавата при продажбата на остатъчните 33% в \"ЕВН България\".Нищо няма да излезе от тая работа. Законът има два ръба – вътрешен и външен. Тарикатите вървят по вътрешния. И правят някои лоши работи, които обаче не са подсъдни.Та мисля, че от това дело ще има само репутационни щети. Които едва ли ще са големи, защото на малките работи не могат да се нанесат големи щети.Не разбрах Дянков ли е бил оня финансов министър, който е получавал по 100 хил. долара месечно, за да не тормози Пеефски. Сега ще си ги изплаща! Ще има „Цункай Джиджи…“Г-н Цацаров, г-н главен прокурор, моля да престанете да се занимавате с глупости и да се заемете с реалните проблеми, които интересуват хората, като например врачките, хороскопите, времето най-вече. Знаем ли какво ще бъде времето утре? И защо не знаем? Докога тия шарлатани ще ни обещават слънце, а ще идва дъжд? На това ограбване на мечтите и надеждите на обикновените хора трябва да се сложи край! И понеже съм убеден, че ще се измъкнете с обяснение, че не е ваша работа, веднага ще дам пример с Матушката. Там прокуратурата поиска да бъдат отстранени неточностите в прогнозите на синоптиците и препоръча на ресорното министерството да засили контрола върху дейността им. Тамошните хептен се оляха, проспаха цял ураган в Москва.Между другото, изследване на фонда \"Обществено мнение\" показва, че 53% от руснаците са идиоти в древногръцкия смисъл на думата. Някои твърдят, че не само в древногръцкия, но ние не сме от тях. Та тия 53% изобщо не се интересували от политика. Останалите 42% били патриоти и се интересували главно от отношенията с Украйна и събитията в Донбас. Което обяснява защо Путин може да си прави каквото си иска. При това положение, няма друго положение: Путин- Медведев, Медведев – Путин… Додето некой от тях гушне босилека.От няколко месеца плеймейтката Светлана Василева се залюбила със сина на Гущеров, ако го помните. Един от бизнесмените от първата червена вълна, който направи онези кинти, които Талеб нарича „пари тип е..л съм ви“, които му дадоха възможност да се оттегли от политическия и обществен живот и спокойно да се отдаде на научна дейност. И да може да си позволи да финансира сексуалните авантюри на сина си Християн. Та Светлана, която явно не си е взела поука от съдбата на Мара Отварачката, се размечтала за брак: „Ако Християн ми предложи брак, съм готова да приема… Тази година ще стана на 30 и мисля, че ми е време да създам семейство и да имам деца, да му родя не един, а двама наследници.”Жената е зажадняла за семейство, за дом, за деца… Имаше един такъв действителен случай на село. Една булка в първата брачна нощ рипнала в 5 часа и почнала да мете двора. Свекърът се опитал да й обясни, че първата брачна нощ е за милувки, за прегръдки, за секс. А тя му рекла: “Ох, тате, от секс до гуша ми е дошло. Къщна работа ми дай, къщна…”Не казваме нищо, да не си помислите нещо! Не, ние сме почитател на Волтер и знаем: „Онези жени, които понякога хората наричат безчестни, почти винаги имат достойнствата на най-честните мъже.“Понеже некои много се заикват по визията на Мелания и я сравняват с нашето Деси, за да ни уязвят, та вижте как се появила в Тексас по време на наводненията.Помните ли как, когато Емел Етем се появи с лачени ботуши, бяла ризка, разкопчана до трето копче, и къса поличка при наводнените в Цар Асен, медиите я направиха на трътка?! Но тамошните медии се изказаха много умерено и по-скоро я възпитават и напътстват, отколкото да я критикуват. Елизабет Бруинг от „Вашингтон пост“ написа: „Melania's shoes are impressive but perhaps not what I would wear to a city submerged in floodwaters.\"Имаме много да учим.Вторник, 29 августТази седмица ще се караме за черно-белите и цветните учебници. Фейсбук ври и кипи. И дали щото се случи баш на Секновение, но повечето граждани не се задоволяват с по-малко от главите на МОНтаджиите! Смърт! Напалм!В европейската история е имало периоди, когато всички болести са се лекували с пускане на кръв. А по-късно се добавила и клизмата. Същите мерки се прилагали и за лекуване на обществото. Времената обаче са други. Варварско е да призоваваме да се лее кръв. Е, ако се вземе решение да се направят по една-две клизми на некои лица, няма да възразим. Но пък, като се замисля, животът на бедните не е ли черно-бял? Кой беден може да си позволи цветен живот? И защо да лъжем децата? Вече и научно е доказано, че бедността се предава по наследство!И, освен това, не видях да пише, че бедните нямат право да си купят цветни учебници. И богатите на свой ред могат да икономисат някой лев, като купят черно-бели. И като крайно ще видите, че фукарията ще закупи цветните, бас слагам.Актьорът Владимир Пенев отказал да се включи във „ВИП Брадър“, въпреки че му било отправено финансово предложение, на което трудно се устоява: „Аз съм достоен човек и искам да си прекарам живота достойно. За мен думите чест и достойнство означават нещо. Виждам, че за хората навън те не означават нищо. По простата причина, че за съжаление това, сред което живеем, няма никаква памет. То не помни нищо.“Пък един, който обича да казва, че, ако оная ни работа била къса като паметта ни, отдавна сме щели да изчезнем като нация, приел и наесен ще се лигави със Сашка Васева, Майра Хилс (каката с най-големите тикви), фолкаджийката Емануела, Николета Лозанова, вратарчето Ники Михайлов, малолетната Сузанита и други вицове, пардон, випове.Казано е: Достойнството не могат да ти го отнемат, него сам си го даваш. По-точно продаваш…Ех, Македонски, Македонски, що не умря при Гредетин…Шефът на НИМ Божигаф Димитров решил да премести параклиса \"Св. Петър и Павел\" от драгоманското село Беренде в музея, тъй като се рушал, а в него имало ценни стенописи на цар Иван Асен II от XIII в. От в. „Дневник“ го попитали дали не се страхува, че така ще разруши ценния паметник. На което той любезно отговорил: \"Айде, опитвам се, ваш'та мама соросоидска, да ви хвана логиката как ще доведе до унищожение… \" И не пропуснал покрай това да комплиментира приятелите си Ивайло Дичев и Манол Глишев с изрази като „полуграмотни същества“.Много прост човек, обективно прост! Див селянин. Брилянтно доказателство, че национализацията на едрата умствена собственост, за която пишеше бай Мирон, вече се е състояла! Умствените кулаци са натикани в кьошето, нямат думата! Сега тече масовата приватизация на дребната собственост. След нея всички ще заприличаме на Бойко и Цецо. И най-тъжното е, че за една голяма част от българите това ще е израстване.Много тъжна вест за набор 55 и околните набори! Починала е Мирей Дарк, киноикона и сексимвол на няколко поколения.В казармата имахме един интелигент от Панагюрище, много се интересуваше от кино. Та си беше татуирал на лявата ръка (беше левичар) „Мирей“. И не беше единственият, който я обичаше по този полуплатоничен начин. Не знам дали хубавите жени си дават сметка, но заради Мирей специално, да не кажа голяма дума, но една малка нация е отишла на вятъра… По времето, когато отбивахме военната си служба, само Маргито Хранова ѝ съперничеше донякъде. Като изгасяха лампите в помещението и от всяко второ легло се чуваше: „Лека нощ, лека нощ, но за мен не е лека тя...“Сряда, 30 августПо телевизора показват как се харчат парите от европрограмите. Ами, меко казано, неправилно се харчат. А с малко повече кураж можем да кажем, че се харчат престъпно. В кърджалийското село Брезен, където доизживяват стотина старци, направили фитнес на открито в двора на училището. То училището отдавна е затворено по липса на деца, но това е дори по-добре, защото няма да се пречкат на спортуващите пенсии. Селяните, най-младият от които бил на 60 г., са много доволни от придобивката. Само един кусур намират - нямало пейка до уредите, та да седнат и да им се любуват.Областният управител на Кърджали Чанев вика, че селяните имали нужда от канализация, а не от фитнес. Според мен и от канализация толкова имат нужда. Могат ли стотина старци да натоварят цяла канализация? Не могат!Семейство търновци на около 40 г. седнали да се почерпят, както правят всички почтени български семейства, но за беда се скарали. И легнали да се сдобряват. Обаче като се съблекли, госпожата забелязала, че мискининът имал морава смучка в близост до ствола, която, тя била сигурна, не била нейно дело. И, естествено, се разярила. И с орловия си маникюр му раздрала перинеума и скротума. И му обелила яйцата дето се вика.Каква трагедия. Да ти разпори и перинеума, и мъдната торбичка, и всичко… Нали знаете какво е перинеум. Аз от музиката съм го научил. Един колега, виден политолог, голям почитател на руските градски песни, често пееше една, от която сме запомнил само тоя куплет:Та предполагам, че точно тоя промеждутък се нарича перинеум.Какво ли няма по света…Четвъртък, 31 августВ. „Сега“: „Полиция и прокуратура уверяват, че няма нови \"Нагли\".Главният секретар на МВР Младен Маринов, който без преувеличение може да бъде наречен най-талантливият ученик на Цецерон, вика: „Нямаме информация за структурирана, действаща група. Както виждате, няма и проявления в пространството…\"Струва ни се, и целият Философски факултет на СУ ще се съгласи с нас, че г-н Маринов съвсем необосновано разкъсва пространствено-времевия континуум. Няма как да има проявление във времето, без да има проявление в пространството. А, че имаше проявление във времето, съобщиха всички медии: 30 август, към 10 часа сутринта е отвлечен сина на собственика на автокъща \"Софавто\" Тони Златков. Но по принцип Маринов е прав. Тия не са „Нагли“. Тия засега са само „Нахални“. Все пак им е сефте. За да станат нагли, трябва да отвлекат баре 10 души, да режат пръсти, да вземат откупи…Сдружение \"Азбукари“ предлага да се избере лице на българското председателство - личност, \"направила много за доброто бъдеще на България“. И за късмет имали такава личност под ръка - тв водеща Цвета Кирилова - изявен общественик, журналист и хуманист. Обаче от ГД „БОЕЦ“ входирали в НС контрапредложение. След като трябва да е личност, допринесла много за бъдещето на България, това несъмнено трябва да е Пеефски. Бойците се възползвали от това, че изискуемият се принос е аксеологически неутрален, никъде не се посочва дали трябва да е положителен или отрицателен. Номиниращите посочват, че Пеефски е автор и вдъхновител на най-успешният управленски модел в България - модела \"КОЙ\", отбелязват огромния му принос в развитието на гражданското общество (главен вдъхновител на протестите през 2013 г.), а също и широките му международни контакти (Турция, Сирия, С. Арабия, Судан, Дубай и др.), изрично посочват чистото му минало и настояще, сертифицирано в множество проверки на прокуратурата.Да, трябва да покажем на света какво имаме, не можем да скромничим. Още повече, че светът се досеща. И в САЩ се досещат, и в Германия, и в Интерпол, турското разузнаване има цял ферман… Единственото ни съмнение е дали точно за лице трябва да го изберем. Които ни четат от началото знаят, че ние отдавна го имаме това съмнение, още от 2007 г. Тогава писахме, че лицето изглежда като правено в час по трудово. С което искахме да кажем, че има, по израза на нашата ФБ-приятелка Мария Пеева, малко нещо „противозачатъчна външност“.Та, ако ще го предлагаме за лице, трябва да го правим отново, ако ме разбирате. Но едва ли ще ме разберете. Това е прекалено суфистицирано и трябва да обясня. Една приятелка ми каза, че на хинди никога не се споменавала майката на лицето, тя е свещена и не се намесва в тия работи. В такива случай използвали един майконеутрален израз: Ша та правя наново!Вчера писахме за архиподлеците от Атака, които поискали от президента да се преименува в. Мусала на Св. Иван Рилски. Щото името Мусала било от турско-арабски произход. Същите атакисти, които предложиха човека на Пеевски Караниколов за министър.Лицемери! За Пеефски могат да се кажат много работи, но поне не е двуличник като атакистите. При него проблемът, както казахме, е с единственото му лице…Тоя Караниколов е най-доброто доказателство за това, което ви разправям от много време. Че Пеевски преминава от представителна към пряка демокрация.Г-н министърът вика, че основната цел на одържавяването на „Дунарит“ била заводът да бъде спасен и работните места запазени. И така ще стане. Държавата ще го купи, ще го даде на Караниколов да го управлява, а той ще го предостави на Пеефски за спасяване… И Пеевски ще го спасява на входа, като му подава скъпи материали и на изхода, като му изкупува продукцията евтино. Повтаря се историята на Илия Павлов и Мултигруп. Не сме против, стига да се повтори до края.Самият Пеефски заяви, че не е имал, няма и няма да има интереси в оръжейната индустрия. И на нас много ни се искаше да му повярваме, но нямахме желание…Знаете ли колко тежи сламката, която пречупва гръбнака на камилата? 9 грама! Е, има и по-тежки, но се смята, че 9 грама са напълно достатъчно, ако са адресирани точно.Петък, 1 септемвриНа откриването на новия парламентарен сезон лидерът на БСП Корнелия Нинова заяви приоритетите на партията: „Да се бори срещу бедността, неграмотността и лошия здравен статус на българите чрез политики на образование, икономика и борба срещу паралелната държава.“Щеше ми се да чуя Нинова най-после да ѝ каже името на тая паралелна държава. Така де, не е ли така? Ако я е страх, да го каже завоалирано. Например: „Паралелната държава е БПЦ!“ И всички ще си помислят, че има предвид Българска православна църква, а не Борисов, Пеефски и Цацаров. Може и ЦКБ или ПЦБ, както ѝ се харесва. Към момента това са трите ипостаси на паралелната държава. Ипостасите, грубо казано, са трите лица на Бога – Отца и Сина и Светия дух. Но в нашия случай не е много ясно кой баща, кой син и кой ще го духа…Драснахме вчера два реда във Фейсбук за черно-белите и цветните учебници. Опитахме се да обясним, че двата вида учебници не създават неравенството, а само регистрират наличието му. За създаването му трябва да се питат политиците от всички цветове и разцветки, които 27 г. ни пробутват черно-бялото равенство и тайно живеят цветно. И между другото споменахме пенсиите, на които утре, в името на равенството естествено, могат да им скрият евтиното кисело мляко. Та по повод на това една госпожа ни нарекла „популярен и четен доктор и изумително ограничен мироглед…“ Ще се стараем, госпожа, да го разширим. Четем много, но явно не е достатъчно. Или пък не е въпрос на четене, знае ли човек… Пък друга госпожа ни обвинила в далеч по-тежък грях – омраза към пенсиите! Нас, дето лягаме и ставаме с мисълта за техния черно-бял живот! „Г-н Филипов, \"евтиното\" кисело мляко струва над 1 лв. кофичката, горе-долу толкова струва и \"евтиният\" хляб. Вместо да размахвате сърпове и чукове, направете една проста сметка каква част от мизерната си пенсия трябва да отдели така искрено мразената от Вас \"пенсия\", за да яде само хляб и кисело мляко.“Смятал сме го, госпожа, много пъти сме го смятал. Януари, март, май, юли, август, октомври и декември по 93 лв. (1 хляб и две млека, надяваме се, че не лапате по два хляба дневно!) Април, юни, септември и ноември по 90 и февруари – 84 при редовен и 87 при високосен. И други са го смятали. Зер случайно пенсиите ви са на „валутен борд“, вързан с котировките на киселото мляко?За ограничения мироглед не се обиждаме. В края на краищата всеки съди за мирогледа на другите според собствения си мироглед и това е справедливо. Но дето уж искрено сме мразел пенсиите, направо ни потисна.По принцип рядко споделяме какво ни пишат благодарните читатели, но този път сме предизвикан. Ето едно писмо точно по темата: „Здравейте, Д-р Филипов! Позволих си да Ви изпратя един чат с 87-годишната ми майка Мария Аврамова, която Ви е голям почитател! Пратих ѝ линк към последната Ви статия \"Ало пенсиите!\" в Редута!С уважение, Кирил Аврамов Ето и въпросния разговор. (Моля г-н Аврамов да удостовери собственоръчно истинността на горното!)Та никога не ви е мразел докторът. Ако понякога си е позволявал да осмива някои ваши… Щях да кажа пороци, но пороците са скъпи работи и вие не можете да си ги позволите. Та иронизираме понякога слабостите ви, но то е само, за да ви направим по-добри. Както казваше незабравимият Карл Маркс, човечеството се разделя с пороците си, като им се смее. И когато дойдем във вашия анклав, което ще стане още през този век, да заварим една по-приятна обстановка.Борисов, който явно по цял ден причаква общественото мнение във Фейсбук, като видял каква пернишка драма се заформя с учебниците и не чакал повече. Нема после, нема утре – веднага: „Казах на министъра: Спираш в най-големия град и даваш пресконференция, че ги спираме!\"И друг път сме писал, че Борисов ще даде силен тласък в развитието на гражданското общество. Народът бавно и полека се учи, че като протестира, нещо постига. Много демократи се изредиха да ни управляват, но накрая един милиционер с тоталитарен рефлекс ще даде такъв тласък на гражданското общество, че и Костов да се върне, ще трябва да се съобразява с него. Историята обича да си прави такива иронии.Е, ще кажете, седем години вече е на власт, а още няма гражданско общество. Да, така е. Борисов си изпълни неговата част от сделката. Няма нещо, на което да се възпротивили трима души и той да не го е отменил. А това, че няма достатъчно граждани за цяло общество, не е негов проблем.Понеже по-горе казахме, че доста четем. Ето, вчера си препрочетохме набързо „Вълшебникът от ОЗ“. И си припомнихме нещо, което звучи гаче Франк Баум го е писал миналия четвъртък и точно за нас:А Плашилото през това време си мисли:С една дума идилия!To be continued", "date": "2017.09.04", "title": "Из делниците на един луд (28 август – 1 септември)"}
{"url": "https://offnews.bg/izvan-terena/grigor-dimitrov-priakorat-mi-e-g-force-664373.html", "text": "- Прякорът ти?- G Force.- В колко ставаш?- В 7,00 часа.- На колко години е Джон Макенроу?-Мили Боже! На 65? (Американската легенда едва ли ще е доволна, тъй като е със 7 по-млада).- Какво може да си купиш с един долар?- Няма да е много.- Издайте тайна? - Обичам сладолед.- Изпей песен?- О, човече. Да пея? Никакъв шанс!- Какво се получава от кръстоска между катерица и крава?- Това изобщо възможно ли е!- Кой е най-високият тенисист?- Джон Иснър.", "date": "2017.09.04", "title": "Григор Димитров: Прякорът ми е G Force"}
{"url": "https://offnews.bg/112/pretcedent-karakachanov-prati-voenni-za-aresta-na-zapodozrian-v-ubijs-664342.html", "text": "Вероятно за първи път в историята на МВР, откакто ведомството е девоенизирано, в ареста на заподозрян за убийство се включиха военни и техника на Министерството на отбраната. От ведомството съобщиха, че с тяхно съдействие е задържан 44-годишният Георги Генов, който бе уличен като заподозрян за .Генов беше обявен за общодържавно издирване за убийството на Катя Генова и след като избяга от местопрестъплението и се укри.По разпореждане на вицепремиера и министър на отбраната Красимир Каракачанов в помощ на полицейските екипи се включили екипи и високопроходима техника на 68-ма бригада „Специални сили“ при военното министерство.Генов е открит във вилна постройка край софийското планинско село Мухово, след което е неутрализиран и заловен, уточняват от ведомството. Любопитното е, че в близост до мястото е открит и семейният автомобил, с който извършителят е избягал. Това означава, че теренът е проходим за леки автомобили.От МО също така съобщават, че е открито и оръжието на престъплението.Работата по случая продължава, води се полицейско производство под наблюдението на прокурор от Окръжната прокуратура в Пазарджик.От МО цитират Каракачанов, който заявил, \"че проведената съвместна операция на екипи от МВР е изключително добър пример за ефективно институционално взаимодействие в обществен интерес\". Той изказал специална благодарност на всички екипи и ръководители в успешната операция, сред които командирът на 68-ма бригада „Специални сили“ бригаден генерал Явор Матеев, както и на цялото ръководство на МВР.", "date": "2017.09.04", "title": "Прецедент: Каракачанов прати военни за ареста на заподозрян в убийство"}
{"url": "https://offnews.bg/politika/borisov-dogodina-hemus-shte-podmine-sevlievo-gotvim-goliama-investit-664343.html", "text": "Убеден съм, че все повече инвеститори ще продължават да идват в Северозапада. Инвеститорите виждат, че и магистрала \"Хемус\" върви, убеден съм, че догодина вече ще подминем и Севлиево, защото проектите са готови, една част започва да се строи, това ни е приоритет. Има ли път, идват инвеститори, улеснява се транспортирането на готовата продукция. Това заяви премиерът Бойко Борисов в Червен бряг, където откри разширение на производствен корпус за заваряване на стоманени компоненти на завод, собственост на австрийската фирма \"Палфингер\".Стабилността, ниските данъци, изграждането на инфраструктурата дават възможност да се развива и този регион, подчерта Борисов и допълни, че от голямо значение е работата в синхрон на държавната и местната власти.\"Искам да поздравя директорите, австрийската компания, строителите, кмета за това, че на неговата територия се развива такъв голям завод. Близо 50 млн. лв. е инвестицията. След като те имат един завод в Ямболско, много са доволни от България, от работата на хората, сме ги упътвали насам и за радост вече е факт – не първа копка, а готов завод. В тази фирма работят около 100 човека в България. Да се надяваме, че това е и пътят за повишаване на доходите. С работа се повишават доходите\", каза той. По думите му се готви и голяма инвестиция в Плевен. \"Обичам, когато е готово, да го покажа. Като минат изборите в Германия, ще дойдем\", коментира премиерът. На въпрос за взаимодействието между местната власт и полицията и дали са необходими законодателни промени Борисов отговори, че са назначени 1000 нови служители. \"Закони много имаме, просто трябва да се изпълняват и всеки да работи с душа. Ето сега от София дотук на всеки 100 метра са помлени мантинелите. Какво ли не се изговори, какво ли не се направи? Кара се безобразно. И санкции, и коли изкарахме, снимки има, налагат се глоби, свалят се номера. Това, ако не го осъзнаем ние… Знаете ли колко паметници има по пътищата? Може всеки да не се прибере\", каза Борисов.\"Трябва просто да осъзнаваме като нация, че на пътя всеки иска да се придвижи до някъде, а не да загине. Не можем да сложим на всяка пресечка полицай. Не може във всяко нещо да сложиш полицай. Нали всички ние от джоба си плащаме за това като данъкоплатци. Просто дисциплина трябва, допълни той.", "date": "2017.09.04", "title": "Борисов: Догодина Хемус ще подмине Севлиево, готвим голяма инвестиция в Плевен"}
{"url": "https://offnews.bg/gimnastika/sachetanieto-shediovar-s-5-obracha-koeto-pleni-fenovete-no-ne-i-sadi-664341.html", "text": "Съчетанието с пет обръча на ансамбъла ни по художествена гимнастика плени публиката в залата и пред екраните по време на световното първенство в Пезаро, Италия.Още след изиграването му заваляха коментари, че то е шедьовър по сложността и артистичността, с които бе изиграно. Клипът със съчетанието, изградено върху \"Пролетен вятър\" на унгарския композитор Балаш Хаваси, бе споделен и гледан хиляди пъти в социалните мрежи. Брилянтното изпълнение е на подновения ни отбор в състав Симона Дянкова, Лаура Траатс, Елена Бинева, Мадлен Радуканова и Теодора Александрова.Не на същото мнение бяха съдиите, които му присъдиха четвърто място с оценка 18,250. Пред нашите момичета в тази дисциплина бяха класирани отборите на Италия (първо място), Русия и Япония.Българските взеха сребърен медал в многобоя и бронзов на финалите за съчетанието с три топки и две въжета. Нашият щаб подаде контестация за съдийската оценка за съчетанието на три топки и две въжета, но тя не бе уважена. За съчетанието с пет обръча контестация не бе подадена, защото в него бе допусната малка грешка. Въпреки нея много наблюдатели смятат, че санкцията на съдиите е била пресилена.", "date": "2017.09.04", "title": "Съчетанието шедьовър с 5 обръча, което плени феновете, но не и съдиите (видео)"}
{"url": "https://offnews.bg/zvezdi/mark-zukarbarg-pokaza-novorodenata-si-dashteria-664346.html", "text": "Основателят на \"Фейсбук\" Марк Зукърбърг публикува снимка на новородената си дъщеря в социалната мрежа. На снимката той е прегърнал малката Огъст, а под нея е написал: \"Бебешките прегръдки са най-хубави!\".Преди няколко дни Зукърбърг съобщи, че съпругата му Присила е родила втора дъщеря. Двамата родители публикуваха писмо, което са написали до нея - както направиха и при раждането на по-голямата сестричка Макс.Основателят на Фейсбук си взе отпуск по бащинство, за да може да бъде до семейството си. Компанията му се гордее с това, че е сред немногото работодатели в САЩ, които предлагат платен отпуск по бащинство.", "date": "2017.09.04", "title": "Марк Зукърбърг показа новородената си дъщеря"}
{"url": "https://offnews.bg/kultura/velikiat-sharl-aznavur-pristiga-u-nas-664338.html", "text": "Легендата на френския шансон и джаз и единственият французин със звезда на Алеята на славата в Холивуд - Шарл Азнавур, пристига в България за концерт на 30 ноември, в който ще представи най-доброто от 70-годишната си кариера. 93-годишният Азнавур ще превърне макар и за малко София в столица на френската изтънченост. Концертът му ще се проведе в \"Арена Армеец\", която ще претърпи тотална промяна и от спортна зала ще бъде преобразена в изискан френски театрален салон с драматичен декор и червен килим, който ще побере едва 5500 души, обещаха организаторите. Концертът на \"Френския Франк Синатра\", както често е наричан, е част от световното му турне, което включва дати в Сидни, Париж, Виена и Лондон, където ще изнесе част от грандиозния си репертоар от над 1300 песни, по-голямата част от тях посветени на любовта. Огромният му репертоар е побран в 294 албума, продадени в 100 млн. копия. В 70-годишната си кариера е зарадвал феновете си с хиляди концерти, изнесени в над 90 държави. Дългогодишният му неуморен труд в продължение на десетилетия му донесоха огромно признание - на 24 август той се превърна в първия френски артист със звезда на прословутата Алея на славата в Холивуд. Роденият през 1924 г. Азнавур е истинска сензация за световната артистична сцена. Освен с музика, откритието на Едит Пиаф се снима в над 70 филмови заглавия, а през 2009 г. става посланик на Армения в Швейцария. Въпреки преклонната си възраст, пее на 5 езика, поддържа безупречна форма, а енергията и страстта му към живота се усещат във всяко негово изпълнение. Тайната на неговата енергичност се крие в редовния спорт и страстта към отбраните вина, споделиха организаторите. Всъщност, самата личност на Азнавур напомня за хубавото червено вино. Всяка отбрана реколта носи своя неповторим вкус, а с годините става все по-хубаво, носейки духа на отминалите времена. Самият френски музикант е носител на духа на едни от най-хубавите и плодотворни епохи за френската култура, до които ще можем да се докоснем на 30 ноември в \"Арена Армеец\". ", "date": "2017.09.04", "title": "Великият Шарл Азнавур пристига у нас"}
{"url": "https://offnews.bg/temida/tcatcarov-se-usamni-che-6-godishnoto-dete-e-strelialo-mesti-sluchaia-664352.html", "text": "Разследването с убийството в с. Виноградец ще бъде прехвърлено в прокуратурата в Пловдив, след като се появиха съмнения, че собственикът на оръжието - Лазар Влайков, шеф на общинския съвет в град Септември, е имал разговори с местния районен прокурор минути след инцидента.Главният прокурор Сотир Цацаров заяви пред журналисти, че има две версии, по които разследващите работят. Едната е, че жертвата Наско Тонкев е прострелян от 6-годишно дете, а втората - че самият Влайков е произвел изстрела.За да се избегнат всякакви съмнения в обективността на разследването, Цацаров е разпоредил то да се ръководи от Окръжната прокуратура в Пловдив. Досега то бе под надзора на прокуратурата в Пазарджик.По случая Влайков беше задържан, а след това освободен. Той беше изключен от ГЕРБ, което се случва с него за втори път, след като през 2012 година намушка мъж при спречкване на пътя.В момента прокуратурата работи по две версии. Едната е, че фаталният изстрел е произведен от 6-годишното момченце, на чийто рожден ден е станал инцидентът. Роднините на убития обаче са категорични, че не е стреляло детето, а собственикът на оръжието - Лазар Влайков, съобщава bTV.Детето все още не е разпитано. Иззети са натривки за барутни частици от ръцете на убития, на детето и на Лазар Влайков.Разпитани са множество свидетели. Основно те се делят на две групи. Едните твърдят, че е стреляло детето, а другите, че Лазар Влайков е произвел фаталния изстрел. Кой е виновният, ще каже експертизата за барутни частици, която е изпратена в Националния институт по криминалистика в София.Районният прокурор на Пазарджик Георги Кацаров потвърдил пред Цацаров, че е в близки отношения с Лазар Влайков, но не се били чували от около месец.Главният прокурор нареди освен разпечатка на телефона на Влайков да бъде направена такава и за телефона на районния прокурор.", "date": "2017.09.04", "title": "Цацаров се усъмни, че 6-годишното дете е стреляло. Мести случая в друга прокуратура"}
{"url": "https://offnews.bg/vodni/palen-komplekt-medali-za-balgaria-ot-evropejskoto-po-grebane-za-mladez-664349.html", "text": "Борис Йотов и Десислава Георгиева донесоха слава на България, след като завоюваха съответно златен и сребърен медал на европейското първенство по гребане за младежи до 23 години, проведено в полския град Крушвица.Йотов грабна отличието във финала на 2 км скиф. Българинът закова хронометъра на 7:28.74 минути, което бе достатъчно за златото.В единичния скул при жените Десислава Георгиева спечели среброто, завършвайки на второ място във финалната серия с време 8:30 секунди. Златото бе за представителката на Швейцария, а борнзът – за Русия.Трети на финала в дисциплината двойка скул при мъжете пък завършиха Станимир Халаджов и Рангел Кацарски. Дуото се представи на едно постоянно ниво, задържайки третото място от началото на състезанието до неговия край. Златото завоюва двойката от Румъния, а среброто отиде при представителите на Австрия.Борис Йотов гребеше за Азербайджан на Олимпиадата в Рио 2016, но сега отново се състезава за родината си. На олимпийските игри той завърши на 12-о място на двойка скул заедно с Александър Александров.", "date": "2017.09.04", "title": "Пълен комплект медали за България от европейското по гребане за младежи"}
{"url": "https://offnews.bg/tenis/federer-veche-niamam-problemi-s-garba-fokusiram-varhu-tenisa-664345.html", "text": "Легендата в мъжкия тенис Роджър Федерер ще изиграе четвъртия си мач в турнира от Големия шлем US Open тази нощ, а негов съперник е германеца Филип Колшрайбер. Маестрото има отлична статистика от 11 победи в 11 мача срещу германеца, но Колшрайбер може да се надява да наруши лошата традицията, имайки предвид тежкото начало на турнира за Роджър.\"Трябваше да се справя с проблемите в гърба на старта. След това мисля, че проблемите във втори кръг бяха заради лошата ми подготовка. В момента мисля, че имам далеч повече вяра в движенията си.Сервисът ми е тук, психическата настройка също. Най-накрая мога да се фокусирам върху тениса, а не върху миналото\", каза швейцарецът, който изигра най-добрия си мач в трети кръг и победи категорично Фелисиано Лопес.Относно следващия си съперник в Ню Йорк, Федерер сподели: \"Познавам Филип много добре. Тренирали сме заедно много пъти, имали сме много добри мачове в миналото.Играх срещу него тук преди няколко години. Той е добър играч, играе с много топспин. Има отличен бекхенд с една ръка, което обичам да виждам, разбира се. Изглежда в добра форма, винаги е подготвен физически, работи много\", не спести похвалите си Федерер.\"Различно е да играеш срещу него в първи и в четвърти кръг. Убеден съм, че и той е натрупал самочувствие. Спечели мачовете си по прекрасен начин, така че ще видим какво ни очаква\", подчерта Маестрото, но призна, че не е имал възможност да наблюдава в детайли играта на Колшрайбер от началото на турнира.", "date": "2017.09.04", "title": "Федерер: Вече нямам проблеми с гърба, фокусирам върху тениса"}
{"url": "https://offnews.bg/futbol/vnuchkata-na-stoichkov-kato-diado-haresva-nomer-8-video-664370.html", "text": "Любопитно видео пусна Мика, дъщерята на футболната ни легенда Христо Стоичков. На страницата си тя постна клип с бебето си Миа. Може да го гледате тук:Малката няма и година, родена е на 27 септември, но вече ходи сама. Нещо повече.  На видеото Миа спринтира към няколко постелки с цифри. Случайно или не, тя избира номер 8 - любимият на Камата.Познати на фамилията се кълнат, че никога не са виждали Стоичков в подобна светлина. Когато край него е внучката, той спира тотално да комуникира с останалия свят. И не крие, че другите не го интересуват, докато си играе с малката.Пълното име на детето е Миа Кристина Айкут Стоичков. Малката е кръстено Миа на баба си Мариана, Кристина – на дядо си и на леля си, а освен името на татко си Айкут, тя ще носи и знаменитата фамилия Стоичков.Мика и мъжът ѝ Айкут Рамадан отглеждат Миа в Маями. Там живее и Камата, който коментира за мексиканска телевизия.", "date": "2017.09.04", "title": "Внучката на Стоичков като дядо - харесва номер 8 (видео)"}
{"url": "https://offnews.bg/temida/politciata-razsledva-intcident-s-dete-pochinalo-na-futbolno-igrishte-664347.html", "text": "Полицията в Тетевен е започнала разследване, след като 12-годишно момче от село Градежница е починало при инцидент на футболно игрище, съобщава БНР.По първоначална информация детето е пострадало на стадиона в селото при преместване на подвижна метална футболна врата. То е било откарано в тетевенската болница, където въпреки усилията на лекарите е починало.По случая в РУ Тетевен е образувано досъдебно производство.Извършен е оглед на трупа на момчето и на стадиона в Градежница. Разследването продължава.", "date": "2017.09.04", "title": "Полицията разследва инцидент с дете, починало на футболно игрище"}
{"url": "https://offnews.bg/tenis/zadarzhaha-mafiot-na-us-open-zarabotval-ot-zalozi-664315.html", "text": "Прочут естонски мошеник беше задържан на Откритото първенство на САЩ по тенис. Новината е на портала Postimees.33-годишният Райнер Пийриметс е заключен от полицията в Ню Йорк. Чрез специално оборудване той предавал директно развоя на мачовете на свои познати. Те залагали онлайн на различни събития от срещите. Телевизионният сигнал пристига със секунди закъснение, което позволява на мафиотите да измъкнат крупни суми от букмейкърите. Естонецът бил заловен със специалната техника на мача между Петра Квитова и Каролин Гарсия.Властите отбелязват, че Райнер се вмъкнал абсолютно незаконно на кортовете. Той е известен на полицията с подобни схеми, затова през 2016 година му е наложена 20-годишна забрана да посещава турнира.US Open продължава до 9 септември. Общият награден фонд е 50,4 милиона долара.", "date": "2017.09.04", "title": "Задържаха мафиот на US Open, заработвал от залози"}
{"url": "https://offnews.bg/obshtestvo/rapido-se-prisaediniava-kam-evropejskata-mrezha-na-dhl-parcel-664360.html", "text": "„Рапидо Експрес енд Лоджистикс“ ООД България подписа стратегическо споразумение за присъединяване към европейската мрежа на DHL Parcel.Продължаващото разширяване на мрежата на DHL Parcel в сътрудничество с местни партньори в нови четири държави – България, Ирландия, Румъния и Хърватия, е в съответствие със стратегията на компанията да продължи развитието на европейския пазар за електронна търговия и да предлага на клиентите си възможно най-широкообхватната инфраструктура. Конкретната цел е да се установи присъствие във всички ключови европейски пазари за електронна търговия до края на 2018 г.„Присъединяването ни като единствен партньор за България към тази паневропейска мрежа е висока оценка за всичко, което сме изградили в „Рапидо“. За нас като една от най-бързо растящите куриерски компании в България, оценката на лидер в бранша с опита и имиджа на DHL Parcel е най-добрият атестат за качеството на предоставяните от нас услуги. По-важното е, че българските ни клиенти реално ще се възползват от доказаните стандарти и от възможно най-широкообхватната куриерска структура в Европа, получавайки достъп до мрежа от над 50 000 офиса. Същевременно цената ще е достъпна и за онлайн търговците“, каза Радослав Крумов, управител на „Рапидо Експрес енд Лоджистикс“.„Ние вярваме в европейската идея и осъзнаваме, че хората на континента копнеят за общност“, каза Юрген Гердес, Изпълнителен директор, Пощенска и колетна електронна търговия в Deutsche Post DHL Group, добавяйки, че „Обединените чрез доставки държави на Европа“ са повече от само логистична мрежа. Те допринасят за създаването на по-силно чувство за общност сред европейските граждани.Днес около шест милиарда търговски електронни пратки се доставят в рамките на Европа всяка година, като Германия, Франция и Великобритания са най-обширните пазари за електронна търговия. И дори ако индустрията процъфтява като цяло, пълният потенциал далеч не е изчерпан в областта на трансграничната електронна търговия.Според Евростат 55% от интернет потребителите в Европа вече пазаруват онлайн, но само 32% от тях правят това и извън страната си. Чрез разширяване на мрежата си, DHL Parcel Europe ще предлага услуги, които отговарят на стандартите на DHL в 26 държави, като предлага на онлайн търговците предимствата на единна мрежова инфраструктура и разширен и стандартизиран набор от услуги на всички тези пазари.", "date": "2017.09.04", "title": "Рапидо се присъединява към европейската мрежа на DHL Parcel"}
{"url": "https://offnews.bg/sviat/severna-koreia-podgotviala-nov-iadren-opit-664316.html", "text": "Южна Корея е регистрирала признаци за готвен нов ракетен тест на Северна Корея, съобщиха от министерството на отбраната в Сеул, откъдето допълниха, че опитът може да включва междуконтинентална балистична ракета.От министерството заявиха, че знаци за готвеното от КНДР изпитание „последователно са били засичани след теста в неделя“, когато беше извършен ядрен опит с водородна бомба.От Сеул обаче не уточниха кога може да се очаква новият опит.Последният ядрен тест на Северна Корея е бил с приблизителна сила от 50 килотона. Данните на южнокорейските власти показват, че последното изпитание на режима в Пхенян е на бомба, три пъти по-мощна от тази, която американците са хвърлили над Хирошима през 1945 г.Южнокорейската агенция Йонхап съобщава, че Южна Корея и САЩ са обсъждали възможност за разполагане на стратегически бомбардировачи и самолетоносач на южнокорейска територия, предаде ТАСС. Министерството на отбраната на Южна Корея пък планира да извърши едностранни учения с крилати ракети Таурус въздух-земя, разположени на изтребители Еф-15К.Същевременно китайското Управление за ядрена безопасност каза днес, че не е открило радиоактивни материали по границата си със Северна Корея след севернокорейския ядрен тест, предаде Ройтерс. Управлението е анализирало данни от станции в 14 населени места в 4 провинции. Те не са показали признаци за радиоактивно въздействие върху околната среда или хората.", "date": "2017.09.04", "title": "Северна Корея подготвяла нов ядрен опит"}
{"url": "https://offnews.bg/sviat/premierat-na-polsha-obvini-es-v-shantazh-664320.html", "text": "Премиерът на Полша Беата Шидло определи като \"шантаж\" намерението на Брюксел да ореже еврофондовете за страната, ако тя не изпълни задължителните квоти за бежанци, дошли в Гърция и Италия.\"Няма да се подадем на шантажа на ЕС да ни бъдат орязани част от европейските фондове като наказание за това че не приемаме пренастаняването на мигранти от Северна Африка и от Близкия изток\", каза Шидло, съобщава БТА, като се позовава на Франс прес.В края на юли европейският комисар по въпросите на миграцията Димитрис Аврамопулос съобщи, че Брюксел е задействал втората фаза на процедура за нарушение, подета още през юни срещу Прага, Будапеща и Варшава заради отказа им да изпълнят задълженията, произтичащи от плана на ЕС за миграционните квоти. Трите страни може да бъдат глобени, което, според Варшава, ще се изразява в съкращаване на европейските средства.\"Европейските фондове и кохезионната политика са стълбовете на ЕС също както свободата на движение на стоки и услуги. Ние имаме право на това. Ние настояваме следователно европейските договори да бъдат спазвани и отхвърляме диктата на най-големите страни по въпроса за квотите\", каза Шидло.В сряда Европейският съд се произнася по жалбите на Унгария и Словакия срещу плана на ЕС за пренастаняване на мигрантите, чието начало бе поставено през 2015 г. Целта му е да се намали огромният миграционен натиск, тегнещ над Италия и Гърция.Европейският план предвиждаше пренастаняването на 160 000 души за 2 години от Италия и Гърция към други страни членки на ЕС. Той касаеше кандидати за убежище, на които е почти гарантирано предоставянето на такова убежище, като например сирийци или еритрейци. За близо 2 години само малко над 24 000 кандидати за убежище бяха пренастанени. Само през 2015 г. в двете южни страни членки на ЕС дойдоха над 1 милиона мигранти. Повечето от тях продължават пътя си към Северна Европа. Полша не е приела нито един кандидат за убежище според плана за квотите.", "date": "2017.09.04", "title": "Премиерът на Полша обвини ЕС в шантаж"}
{"url": "https://offnews.bg/sviat/agent-na-idil-opital-da-verbuva-zhurnalist-za-atentata-v-london-sluzh-664318.html", "text": "Агент на \"Ислямска държава\" опитал да вербува журналист под прикритие за нападение в Лондон. Джихадистът опитал да привлече журналиста за каузата, преди година, а терористичните похвати поразително приличали на използваните при нападението на Лондонския мост в началото на юни. За това съобщи британската информационна агенция Прес асосиейшън, цитирана от в. \"Гардиън\" и БТА. Журналистът работил по репортаж в продължение на две години и така се свързал в Туитър с родения в Бирмингам джихадист и вербовчик на \"Ислямска държава\" Джунаид Хусаин, който му обещал да го научи да прави бомби в домашни условия. Двамата общували в \"тъмната мрежа\", като агентът изпратил на журналиста подробни наръчници с терористични похвати за нападението в Лондон. Хусаин е умрял през 2015 г. при нападение на американски дрон в сирийския град Ракка. След това с журналиста се свързал друг вербовчик, който му представил план за убийството на полицай, включително с информация как да се сдобие с огнестрелни оръжия и патрони.Британските власти са знаели за разговорите, които журналистът е водил с терористичната организация в таен сайт за чат.При нападението на Лондонския мост в началото на юни загинаха 8 души, а близо 50 бяха ранени. Репортажът на предаването \"Инсайд аут Ландън\" ще бъде излъчено тази вечер по Би Би Си 1.", "date": "2017.09.04", "title": "Агент на ИДИЛ опитал да вербува журналист за атентата в Лондон, службите знаели за плана"}
{"url": "https://offnews.bg/112/mvr-pusna-snimka-na-georgi-genov-kojto-ubi-zhena-si-i-izchezna-664323.html", "text": "Полицията в Пазарджик разпространи снимка на Георги Генов, който на 1 септември намушка пред свидетели жена си и след това избяга. От МВР разпространиха и снимка на автомобила, с който 44-годишният мъж изчезна.Колата е сребрист металик  „Мазда“ с регистрационен номер PA 3115 KA.От Областната дирекция на МВР призовават, ако някой забележи издирваното лице, автомобила или разполага с информация за тяхното местонахождение, незабавно да съобщи за това на телефон 112 или в най-близкото полицейско управление.Към момента е известно, че инцидентът е станал след семеен скандал. Свидетели разказват, че Генов пресрещнал жена си Катя на автобусна спирка, ударил я и ѝ я намушкал с нож няколко пъти. Веднага след това се качил на колата и изчезнал.Съпругата му почина на път за болницата, а Генов е обявен за общодържавно издирване. Семейството има две деца.", "date": "2017.09.04", "title": "МВР пусна снимка на Георги Генов, който уби жена си и изчезна"}
{"url": "https://offnews.bg/tenis/sharapova-sled-otpadaneto-beshe-veliko-sastezanie-664321.html", "text": "Първият турнир от Големия шлем за Мария Шарапова след 19 месеца отсъствие завърши със загуба в 4 кръг. Рускинята допусна обрат 7:5, 4:6, 2:6 срещу латвийката Анастасия Севастова.Маша обаче изрази задоволство от представянето си на US Open. \"Наистина беше велико преживяване последната седмица\", каза 30-годишната рускиня.\"Беше ми предоставена страхотна възможност и аз съм благодарна. Мога да извлека доста положително от изминалата седмица. Направих най-доброто, мога да бъда горда\", оцени Шарапова.Шампионът от Ню Йорк за 2006 година имаше само един изигран мач от месец май насам заради поредица от контузии. Те я извадиха на практика от сезона на трева.Маша обаче получи покана от организаторите в Ню Йорк. Тя успя да елиминира три съпернички, сред които и световната номер 2 Симона Халеп.Освен Шарпова на осминафиналите тази нощ отпадна и актуалната шампионка от \"Уимбълдън\" Гарбине Мугуруса. Испанката загуби от чехкинята Петра Квитова с 6:7 (3), 3:6.", "date": "2017.09.04", "title": "Шарапова след отпадането: Беше велико състезание"}
{"url": "https://offnews.bg/politika/deputat-ot-gerb-nadiavam-se-iskreno-chas-po-skoro-lidal-da-falira-664324.html", "text": "Депутатът от ГЕРБ Тома Биков публикува гневен коментар във фейсбук във връзка с премахнатите кръстове от църквите в Санторини върху рекламните материали за \"Гръцката седмица\" на веригата хипермаркети Lidl. Първи от изтриването на религиозните символи се възмутиха гърците, а след това вълната от недоволство се разпростря и в други европейски държави.Чешкият министър нa земеделието Мариан Юречка дори призова за бойкот на тези магазините. След разрастването на скандала от германската верига се извиниха, че са засегнали религиозните чувства на християните.В социалната мрежа Тома Биков се е представил като православен християнин, българин, консерватор. А статуса му освен гневен към Lidl съдържа и нападки към либералната демокрация в Европа.", "date": "2017.09.04", "title": "Депутат от ГЕРБ: Надявам се искрено час по-скоро Лидъл да фалира"}
{"url": "https://offnews.bg/ikonomika/onlajn-depozitat-oshte-po-lesen-za-otkrivane-s-novia-sajt-na-bakb-664322.html", "text": "Българо-американска кредитна банка представи обновена версия на сайта си за дистанционно откриване на Онлайн депозит за граждани - . Сайтът е с променен дизайн и улеснена процедура, която отнема не повече от 10 минути.Депозантите могат да избират между 3, 6 или 12-месечен срок на договора. Лихвените проценти са атрактивни и достигат до 1,1% на година в зависимост от валутата и срока.Откриването на депозита е лесно и става изцяло онлайн: попълва се заявка, предоставят се изискваните данни и депозитът се захранва чрез превод от собствена сметка при банка в България или от държава-членка на ЕС. Всички депозити, както и натрупаните лихви по тях са гарантирани от Фонда за гарантиране на влоговете в банките в размер до 196 000 лв.Онлайн депозитът се предлага за нови клиенти на БАКБ – български граждани или граждани с постоянно пребиваване в България, които при подаването на първоначалната си заявка за депозит нямат активна разплащателна, депозитна или друга сметка в банката.Подробна информация за всички параметри на Онлайн депозита можете да намерите на .", "date": "2017.09.04", "title": "Онлайн депозитът - още по-лесен за откриване с новия сайт на БАКБ"}
{"url": "https://offnews.bg/temida/klasika-mazh-izbiaga-ot-zatvora-kato-izkrivi-reshetkite-na-kiliata-i-664329.html", "text": "Мъж избяга от затвора във Варна по възможно най-класическия начин - с метален крак на стол затворникът успял да раздалечи решетките на помещението, в което се намирал. За да слезе от втория до първия етаж затворникът се спуснал с чаршафи, които навързал един за друг. За бягството на Румен Асенов е уведомена Районната прокуратура във Варна, която образува досъдебно производство.На Асенов му оставали 11 месеца от присъдата, която излежавал. Във варненския затвор той бил доведен във връзка с явяването му на съдебно дело.Сутринта на 4 септември 2017 г., около 4 часа на разсъмване обаче, затворникът успял да се измъкне, като на филм. Започналото незабавно издирване открило беглеца в дома му във видимо неадекватно състояние. Асенов бил задържан и отведен отново във варненския затвор.", "date": "2017.09.04", "title": "Класика: Мъж избяга от затвора като изкриви решетките на килията и се спусна с чаршаф"}
{"url": "https://offnews.bg/futbol/i-berbatov-shte-uchastva-v-shouto-na-stoichkov-v-stara-zagora-664325.html", "text": "Звездата на българския футбол Димитър Бербатов ще се включи в звездния сблъсък между Дрийм тийма на Барселона и отбора на Христо Стоичков и приятели. Въпреки че наскоро подписа договор с индийския тим Керала Бластърс, нападателят потвърди участието си във впечатляващия футболен спектакъл, който ще се проведе на 20 септември в Стара Загора.Двукратният шампион на английската Висша лига с екипа на Манчестър Юнайтед ще бъде част от отбора на Камата и приятели, които ще се изправят срещу едни от най-големите имена на каталунския гранд.Така публиката на стадион \"Берое\" освен, че ще преживее уникалната емоция на най-грандиозното футболно шоу, ще има възможност отново да се наслади и на великолепната игра на едно от най-добрите български остриета за всички времена.Събитието \"Дрийм тиймът на Барселона срещу отбора на Стоичков\", част от \"Стара Загора – Европейски град на спорта\", е на 20 септември 2017 г. в Стара Загора. Начало 20:00 часа.Билети за звездния футболен мач търсете в мрежата на http://www.eventim.bg/bg/, както и на специалната каса пред Община Стара Загора. Пълен списък с локациите, от които може да се закупи пас за събитието.", "date": "2017.09.04", "title": "И Бербатов ще участва в шоуто на Стоичков в Стара Загора"}
{"url": "https://offnews.bg/bojni/kobrata-s-liuta-zakana-dzhoshua-niama-nikakvi-shansove-sreshtu-men-664328.html", "text": "Голямо самочувствие извади най-добрият ни боксьор Кубрат Пулев. Кобрата се изцепи, че британската машина Антъни Джошуа няма никакъв шанс в предстоящия мач за световната титла.Кобрата публикува мнението си в своята официална страница във Фейсбук, където и потвърди, че срещата ще бъде на 28 октомври в Кардиф.\"Антъни Джошуа е страхотен и опасен съперник. Но неговият стил пасва перфектно на моя\", споделя Кубрат Пулев преди битката за световната титла в тежка категория на 28 октомври в Кардиф.\"В бокса стиловете на боксьорите диктуват срещата между тях. В тази битка няма да има много прегръдки, ще има здрав бокс\", категоричен е българинът.\"Подготовката ми върви много интензивно, заради краткото време, с което разполагам. Ще бъда напълно готов, когато се кача на ринга. Така, че той да няма никакъв шанс срещу мен\", допълва Кобрата.", "date": "2017.09.04", "title": "Кобрата с люта закана: Джошуа няма никакви шансове срещу мен"}
{"url": "https://offnews.bg/futbol/venger-prizna-pregovori-s-pszh-nareche-mbape-nov-pele-664357.html", "text": "Интересно интервю даде Арсен Венгер за френското телевизионното предаване \"Telefoot\". Тай разкри, че е имал сериозни съмнения дали да остане в Арсенал, тъй като не е бил уверен, че ще успее да вдигне тима.Арсен не скри, че е имал и преговори с ПСЖ. Решението му да остане в Лондон има както личен мотив, така и крие амбиция да изведе \"топчиите\" до нови трофеи.Венгер не скри, че е дал сериозна оферта за Лемар от Монако. Футболистът обаче предпочел в последния момент да остане още малко във Франция. Мениджърът на Арсенал ще се пробва отново за национала.Той не скри и за оферта към Монако за Мбапе. Според Венгер обаче завъртяната сума от 180 милиона евро е далеч от възможностите на Арсенал. Венгер обаче похвали Мбапе и предлече, че от него може да излезе \"новият Пеле\".Според 67-годишния спец Арсенал има реални шансове за титлата тази година, въпреки че направи лош старт. Той не страда от комплекс, че така и няма трофей от Шампионската лига. И категорично отговори с \"не\" на въпрос дали би сменил всичките си отличия с Арсенал за един такъв. ", "date": "2017.09.04", "title": "Венгер призна преговори с ПСЖ, нарече Мбапе нов Пеле"}
{"url": "https://offnews.bg/futbol/mesi-otkaza-na-barsa-664337.html", "text": "Суперзвездата на Барселона Лионел Меси не поднови договора с каталунския тим заради сегашната ситуация с президента на клуба, пише \"AS\". Според източника аржентинецът не иска да подпише ново споразумение в момент, когато върви процедура по събирането на подписи за вот на недоверие към президента Джосеп Мария Бартомеу.Ако Меси не подпише договора през този период, това ще се отрази на броя на подписите срещу досегашния президент Бартомеу.За да има вот на недоверие е необходимо да се съберат 16 хиляди или 15% от членовете на клуба. През юли Жозеп Бартомеу заяви, че клубът е постигнал споразумение с аржентинеца за новия договор.Меси обаче не потвърди тази информация, а медиите в Испания твърдят, че това е последния сезон на футболиста на \"Камп Ноу\".", "date": "2017.09.04", "title": "Меси отказа на Барса"}
{"url": "https://offnews.bg/obshtestvo/protest-v-sofia-spria-dvizhenieto-na-tramvaite-po-skobelev-664317.html", "text": "Протест в София спря движението на трамваите по бул. „Ген. Михаил Д. Скобелев” преди НДК, съобщава bTV.Хора, които живеят в кооперациите в близост, недоволстват срещу временното преместване на трамвайните линии, което продължава вече близо 7 години.Те издигнаха плакати с надпис „Искаме да спим”.„Това трасе е незаконно от години и руши нашите жилища. Притеснително е, че това е игнорирано от общината толкова време”, коментира Михаил Марков, един от организаторите на протеста.Хора от кооперациите в близост недоволстват срещу временното преместване на трамвайните линии, което продължава вече близо 7 г., съобщава bTV.", "date": "2017.09.04", "title": "Протест в София спря движението на трамваите по Скобелев"}
{"url": "https://offnews.bg/obshtestvo/vremeto-dnes-slanchevo-utro-i-oblachen-sledobed-664305.html", "text": "Днес ще е преобладава слънчево време. След обяд ще има временни увеличения на облачността, но ще остане почти без валежи. Ще продължи да духа умерен, в Дунавската равнина и Източна България – до силен вятър от запад-северозапад и с него ще нахлува хладен въздух. Температурите ще се понижат и максималните ще са предимно между 21° и 26°, в София около 21° - това е прогнозата на Националния институт по метеорология и хидрология (НИМХ) при Българската академия на науките (БАН).Атмосферното налягане ще по-ниско от средното за месец септември и през деня ще се повишава. По Черноморието ще e предимно слънчево с временни увеличения на облачността, но валежи са малко вероятни. Ще духа умерен запад-северозападен вятър. Максималните температури ще са 24-27°. Температурата на морската вода е 23-25°. Вълнението на морето ще бъде 2-3 бала. В планините облачността ще е значителна. Ще духа силен, по високите и открити части – до бурен вятър от запад-северозапад. Максималната температура на височина 1200 метра ще е около 15°, на 2000 метра – около 9°.", "date": "2017.09.04", "title": "Времето днес: Слънчево утро и облачен следобед"}
{"url": "https://offnews.bg/futbol/frantcia-idva-raziarena-v-sofia-664307.html", "text": "Франция допусна една от бомбите на годината, след като не успя да победи Люксембург в Тулуза. Лидерът в нашата група завъртя 0:0 срещу абсолютния аутсайдер, макар че последното вече изглежда остаряло клише. Люксембург има победа и две равенства в нашата група,  расте страхотно в игрови план.\"Петлите\" са със 17 точки, само на една пред Швеция. Те идва ли ще искат бараж, така че пристигат след месец в София ранени и разярени. Няма съмнение, гостите на \"Васил Левски\" ще излязат с цялата си мощ срещу загубилия вече шансове наш тим. За капак Чочев и Ивелин Попов горят заради картони.Французите пропуснаха доста положения чрез Пол Погба, Килиан Мбапе и Антоан Гризман. Веднъж и гредата спаси гостите след удар на нападателя на Атлетико Мадрид.През втората част обаче Люксембург събра кураж. Жерсон Родригес удари гредата зад Юго Лорис, след като изпревари Лоран Кошчелни.Издънката стана водеща новина по цял свят, а в Англия направо умряха от кеф. На Острова изчислиха, че титулярите на Франция са стрували 406 милиона паунда на клубовете си. За сравнение - за всички титуляри на гостите са платени точно 27 720 паунда.Група А, класиране1. Франция - 17 точки2. Швеция - 16 точки3. Холандия - 13 точки4. БЪЛГАРИЯ - 12 точки5. Люксембург - 5 точки6. Беларус - 5 точки", "date": "2017.09.04", "title": "Франция идва разярена в София"}
{"url": "https://offnews.bg/drugi/strahotni-sastezania-v-efira-dnes-664310.html", "text": " 18,00 Тенис: US Open, Eurosport/Eurosport 221,00 Баскетбол: Сърбия - Турция, БНТ HD21,45 Футбол: Германия - Норвегия, Диема спорт21,45 Футбол: Англия - Словакия, Диема спорт 202,15 Тенис: US Open, Eurosport", "date": "2017.09.04", "title": "Страхотни състезания в ефира днес"}
{"url": "https://offnews.bg/obshtestvo/video-fermata-za-norki-kraj-stara-zagora-otvatre-664309.html", "text": "Защитната организация \"Кампании и Активизъм за Животните в Индустрията\" (КАЖИ) пуснаха видеоклип във Фейсбук от фермата за норки край Стара Загора.\"Това видео показва как българската индустрия за отглеждане на животни заради кожите им изглежда отвътре. Неспазени изисквания, лоши условия за животните, ужасно здравословно състояние, риск за околната среда\", пишат еколозите във Фейсбук.Миналият месец КАЖИ организира и протест срещу кожодерството у нас, специално срещу фермата за норки в Стара Загора.100 хил. норки биват отглеждани в тази ферма, твърди гласът зад кадър. На видео се виждат и условията, в които живеят те - в тесни клетки, сред мръсотия и трупове на вече умрели животни.Напомняме, че фермата в Маджерито функционира повече от две години.През този период към МЗХ, БАБХ и МОСВ, многократно са изпращани жалби и сигнали за нередности във фермата, както и с искания за нейното затваряне, казват еколозите.Кадрите от фермата идват точно в момент, когато се дискутират промени в Наредба 2/2009 г на МЗХ за условията за отглеждане на пернат и космат дивеч в животинските обекти, съобразени с неговите физиологически и поведенчески особености.Приемането на промените, би допуснало отглеждането на американски норки, за които се счита, че имат инвазивен характер и представляват риск за биоразнообразието.Преди няколко дни, по повод протестите срещу промените в Наредба 2, председателя на Съюза на норковъдите - Павлина Кузманова, в интервю за БНР Стара Загора, увери, че фермите отговарят на всички европейски изисквания, а по повод опасността от бягство на животните извън фермите, тя убедително посочи, че е това е невъзможно.", "date": "2017.09.04", "title": "Видео: Фермата за норки край Стара Загора отвътре"}
{"url": "https://offnews.bg/112/katastrofa-blokira-prohoda-na-republikata-664308.html", "text": "Временно е ограничено движението през Прохода на Република. Товарните автомобили изчакват на място, леките биват пренасочвани през Шипка. Пътни полицаи подпомагат и движението през първия тунел на АМ „Люлин“, в посока София, а преминаването е забавено заради катастрофа между лек автомобил и бус. Причина за въведеното временно ограничение през Прохода на Републиката е възникнал пътен инцидент на територията на Великотърновска област. Сигналът за удар между два ТИР-а и товарен автомобил е постъпил в полицията тази сутрин, към 6.35 часа. За преглед в болница са откарани тримата водачи. След удара товарните превозни средства са се завъртели и препречват пътното. До изтеглянето им ще бъде ограничено движението, като товарните автомобили изчакват на място, а леките биват пренасочвани през Шипка. От двете страни на прохода са разположени екипи на „Пътна полиция“, които подпомагат движението и насочват водачите по обходния маршрут.Забавено е преминаването през първия тунел на автомагистрала „Люлин“, в посока София, заради възникнал инцидент. Според първоначалната информация са се ударили лек автомобил и бус, няма данни за пострадали. Пътни полицаи подпомагат преминаването в района на катастрофата. Водачите да шофират с повишено внимание и да се съобразяват с разпорежданията на органите на реда.", "date": "2017.09.04", "title": "Катастрофа блокира Прохода на Републиката"}
{"url": "https://offnews.bg/sviat/pismoto-na-obama-do-tramp-664312.html", "text": "Tрадиция в Белия дом е отиващият си президент да оставя на своя приемник писмо, което новият президент намира в Овалния кабинет, пише агенция Франс прес, цитирана от БТА.Писмото на Барак Обама до Доналд Тръмп, за чието съдържание се съобщава седем месеца след излизането му от Белия дом, съдържа един основен съвет: отвъд суровостта на политическите битки никога да не забравя важността на демократичните институции.Писмото на 44-ия до 45-ия президент на САЩ се състои от около 300 думи и придобива особено значение след хаотичните седмици в управленито на Тръмп, критикуван в собствени си лагер за неяснотата на позициите му след расовото насилие в Шарлотсвил.Писмото започва с обръщението: \"Скъпи господен президент\" и с поздравления за началото на великолепното приключение - президентското управление. \"Милиони хора заложиха надеждите си на вас, и всички ние, независимо от партиите, се надяваме на по-голямо процъфтяване и сигурност при вашето управление\". Обама изтъква, че президентският пост в САЩ е уникален и за него няма \"проста рецепта\". Той подчертава важността на американското водачество в света: \"На нас, с действията ни и примера, който даваме, е поверено да поддържаме международния ред, който бе създаден след края на Студената война и от който зависи нашето процъфтяване и сигурността ни\".\"Ние сме временно на този пост и това ни прави пазители на демократичните институции и традиции, каквито са правовата държава, разделението на властите, защитата на гражданските права, за които са се сражавали предците ни. Каквито и да са напреженията във всекидневната политика, трябва да оставим тези инструменти на нашата демокрация поне толкова силни, колкото сме ги заварили\".Последният съвет на Обама към Тръмп е в динамиката на събитията и под натиска на отговорностите да отделя време с приятелите и семейството си. \"Те ще Ви помагат да преодолявате трудните моменти, които са неизбежни\", пише Обама.Франс прес напомня за президентското писмо, оставено на 20 януари 1993 г. от Джордж Буш баща на приемника му Бил Клинтън: \"Вшият успех е успехът на вашата страна. Изцяло ви подкрепям. Ще има много трудни моменти. Не допускайте критиците да Ви обезсърчат\", е съветът, който дава Буш на Клинтън. ", "date": "2017.09.04", "title": "Писмото на Обама до Тръмп"}
{"url": "https://offnews.bg/sviat/shultc-atakuva-merkel-za-bezhantcite-v-tv-debat-tia-vse-pak-go-pobedi-664306.html", "text": "Германската канцлерка Ангела Меркел бе победител в снощния телевизионен дебат със съперника й социалдемократ Мартин Шулц, който я атакува за политиката към бежанците, отношенията с Турция и с президента на САЩ Доналд Тръмп, предадоха Ройтерс и ДПА.Дебатът бе единственият между двамата основни кандидати за канцлерския пост преди парламентарните избори в Германия на 24 септември.Преди дебата Меркел, която се бори за четвърти мандат, имаше 14 пункта преднина пред Мартин Шулц в социологическите проучвания. Анкета на агенция Инфратест Димап, поръчана за телевизия А Ер Де показа, че Меркел е била по-убедителна в дебата за 55 на сто от зрителите, които смятат, че тя е по-подходяща за лидер на Германия в сегашните глобални кризи. За 35 на сто по-убедителен е бил Шулц. Кандидатът на социалдемократите възприе агресивен подход срещу канцлерката от самото начало на 97-минутния дебат. В отговор на атаката на Шулц, че ако бъде избран за канцлер, ще спре преговорите на Турция за присъединяване към ЕС, Меркел заяви, че според нея Турция никога няма да стане член на ЕС. \"Винаги съм била сигурна, че Турция няма да стане член на Европейския съюз. Ще разговарям с колегите си от ЕС, за да видя можем ли да постигнем обща позиция по този въпрос и да прекратим преговорите\", каза канцлерката. Тя се върна на проблема за Турция дори след като модераторите преминаха към въпрос за политиката на президента Доналд Тръмп към Северна Корея, отбелязва Ройтерс.Шулц обвини американския президент, че тласка света към ръба на криза със своите туитове и каза, че Германия трябва да работи с европейските си партньори, с Канада, Мексико и вътрешните опоненти на Тръмп, който според него е твърде непредвидим. В отговор Меркел каза, че е разговаряла вчера с президента на Франция Еманюел Макрон за Северна Корея и ще говори и с Тръмп, както и с лидерите на Русия, Китай, Япония и Южна Корея в близките дни. \"Не мисля, че някой може да реши този конфликт без американския президент. Но според мен трябва да се заяви възможно най-ясно, че за нас е възможно единствено мирно дипломатическо решение\", каза Меркел.Държавническият й опит изглежда оказа влияние върху избирателите, отбелязва Ройтерс. Анкетата на А Ер Де показа, че за 49 процента от зрителите на дебата тя се е представила като по-надеждна, а 29 на сто са харесали повече Шулц. Социалдемократът я атакува и по въпроса за бежанците. Той я упрекна, че не е съгласувала с европейските страни по-добри ответни действия на бежанската криза през 2015 г., когато решението й да отвори границите на Германия за стотици хиляди мигранти, мнозина бягащи от войните в Близкия изток, предизвика силен спад на подкрепата за нея.\"Щеше да е по-добре, ако тогава се бяха включили нашите европейски съседи\", каза Шулц. Отговорът на Меркел бе: \"Тогава имахме много драматична ситуация. В живота на канцлера има моменти, в които трябва да взима решения. Взимала съм решения в много драматични ситуации - за еврото и бежанската криза и продължавам да стоя зад тези решения\", каза Ангела Меркел.Единият от четиримата модератори упрекна канцлерката за неохотата й да критикува автомобилната индустрия заради скандала с дизеловите двигатели на Фолксваген. Меркел реагира остро: \"Напротив, потресена съм и съм изключително много разгневена\".Въпреки, че бе нападателен, Шулц не успя да нанесе на Меркел никакъв тежък политически удар, отбелязва ДПА. Малко е вероятно дебатът да помогне на социалдемократите да обърнат тенденцията в електоралните нагласи, посочва Франс прес.Наред с това около 50 на сто от избирателите все още не са решили за кого ще гласуват, добавя ДПА.", "date": "2017.09.04", "title": "Шулц атакува Меркел за бежанците в тв дебат, тя все пак го победи"}
{"url": "https://offnews.bg/volejbol/rusia-e-shampionat-na-evropa-po-volejbol-nashite-gi-niama-na-kartata-664313.html", "text": "Русия стана трудно, но заслужено европейски шампион по волейбол при мъжете. \"Сборная\" надви 3:2 (25:19, 20:25, 25:22, 17:25, 15:13) сензацията Германия във финала в Краков (Полша). Това е общо 14-а титла за Русия от европейски първенства, последната беше преди 4 години.Сребърният медал е исторически за Германия, а селекционерът Андреа Джани направи нещо велико. Италианската легенда стига за втори път до второто място на европейско първенство след 2015-а година, когато беше начело на Словения. Тогава тимът му падна на финала в София от Франция.Най-резултатен за Русия бе диагоналът Максим Михайлов с 15 точки (1 блокада), а Дмитрий Волков завърши с 12 точки (3 аса, 4 блокади). За Германия Грозер отново бе над всички с 23 точки (4 аса, 2 блокади), макар че в началото руснаците го отчаяха на блок.Нито един наш национал не попадна в идеалния отбор на европейско първенство. Нашите завършиха шести, след като не успяха да прескочат четвъртфиналите срещу Сърбия. Така България упорито върви към втората група при разпределението на силите в европейския волейбол.Закономерно за най-полезен играч беше избран волейболист от шампиона Русия. Това е опитният Максим Михайлов, който отбеляза последната точка при победата след тайбрек над Германия.", "date": "2017.09.04", "title": "Русия е шампионът на Европа по волейбол, нашите ги няма на картата"}
{"url": "https://offnews.bg/liubov-i-seks/uiliam-i-kejt-ochakvat-treti-naslednik-664330.html", "text": "Херцогът и Херцогинята на Кеймбридж Уилям и Кейт очакват третото си дете, обявиха от двореца Кенсингтън.Според съобщението кралицата и семейството й са щастливи от новината.От двореца допълват, че Кейт страда от силно гадене както и при първите си две бременности. Тогава тя постъпи в болница за наблюдение. Това налага и сега херцогинята да отмени някои от публичните си ангажименти.Кейт и Уилям имат две деца – принц Джорж Луис Алекзандър, който се роди на 22 юли 2013 година и е пряк наследник на трона, и принцеса Шарлот Елизабет Даяна – родена на 2 май 2015.", "date": "2017.09.04", "title": "Уилям и Кейт очакват трети наследник"}
{"url": "https://offnews.bg/obshtestvo/pet-sela-sa-bez-tok-sled-buriata-v-rusensko-664335.html", "text": "Разрушителна буря вилня снощи в Русенско. В целия регион падна проливен дъжд, на места придружен с градушка, има сериозни поражения по реколтата. Селата в повече от половината област са без ток, съобщава БНТ.В град Борово силният вятър е отнесъл керемиди, унищожена е земеделска реколта. Там градушка тази година пада за втори път.Пет населени места в Община Русе, селата Басарбово, Николово, Хотанца, Ново село и квартал Средна кула, са без ток. В кварталите ДЗС и Образцов чифлик градушката е била с размерите на грахово зърно, изпочупени са прозорци.Екипи на електроразпределителното дружество работят по отстраняване на паднали електрически стълбове. В Русе проблемите са свързани с паднали дървета и ламарини. Близо 30 литра на квадратен метър се изсипаха снощи след 22:00 часа над региона.", "date": "2017.09.04", "title": "Пет села са без ток след бурята в Русенско"}
{"url": "https://offnews.bg/112/zatvoriha-vremenno-trakia-zaradi-katastrofa-664333.html", "text": "Временно е ограничено движението по автомагистрала „Тракия“, посока София, в района на 68-69 км, съобщиха от МВР.Причината е – тежък пътен инцидент, при който е загинал мъж. Обходният маршрут е през пътен възел Церово – Виноградец – Септември – път I-8 /старият път за София/.Полицаи се отзовали на сигнал, постъпил около 11.15 часа, за лека катастрофа между два леки автомобила, само с материални щети, в района на 68 км на магистрала „Тракия“, в посока София. Докато извършвали оглед на местопроизшествието, в близост се ударили други два леки автомобила.Според първоначалните данни, при втория инцидент е загинал водачът на една от колите, негова спътничка е откарана за преглед в болница. Към мястото на тежкия инцидент незабавно са насочени екипи на полицията, пожарната и на Бърза помощ.Пътни полицаи подпомагат преминаващите в участъка и ги насочват по обходен маршрут: пътен възел Церово – Виноградец – Септември – път I-8 /старият път за София/.", "date": "2017.09.04", "title": "Затвориха временно Тракия заради катастрофа"}
{"url": "https://offnews.bg/analizi/dostovernost-na-sotciologicheskite-agentcii-2009-2017-664167.html", "text": "1) 3) _________________________________________________________________________", "date": "2017.09.04", "title": "Достоверност на социологическите агенции 2009-2017"}
{"url": "https://offnews.bg/futbol/nenuzhen-v-levski-pred-transfer-v-loko-plovdiv-664334.html", "text": "Локомотив Пловдив може да направи услуга на Левски и в същото време да се сдобие със заместник на Мартин Камбуров. \"Черно-белите\" са си харесали нигериеца Бабатунде Адениджи, пише в. \"Марица\".21-годишният нападател се оказа ненужен на \"Герена\" и беше отстранен от първия тим. Преди броени дни пропадна негов трансфер в Скендербеу. Албанците даваха 150 000 евро за правата му.До 6 септември, когато затваря трансферният прозорец в България, в Локо разчитат, че ще успеят да уредят привличането му. От Лаута нямат намерение да го купуват.Затова вариантите са два – Левски да им го даде под наем, или до ден-два нигериецът да склони да прекрати договора си със столичани по взаимно съгласие, след което да акостира в Пловдив като свободен агент. Той има действащ контракт със \"сините\" до началото на 2019 г.От Локо признаха пред \"Марица\", че имат интерес към един от тримата офанзивни футболисти на Левски, които са нарочени за гонене, но не пожелаха да уточнят кой е приоритетната им цел.Другите двама са Амаду Сукуна и Франсис Нар. Според запознати, ако ударят на камък за Адениджи, черно-белите ще се пробват за французина.\"Имаме и друг вариант за нов нападател. Става въпрос за българин”, коментира треньорът на Локомотив Пловдив Войн Войнов.", "date": "2017.09.04", "title": "Ненужен в Левски пред трансфер в Локо Пловдив"}
{"url": "https://offnews.bg/obshtestvo/za-parvi-pat-balgarski-folkloren-ansambal-shte-uchastva-na-festivala-v-664336.html", "text": "За първи път български танцов ансамбъл ще участва на престижния Международен фестивал по изкуствата в Шанхай. Столичният ансамбъл „Пламъче“ ще представи българския фолклор на десетото издание на фестивала, който ще се проведе от 13 до 18 септември 2017 година, съобщават от ансамбъла.Шанхайският фестивал на изкуствата е единственият държавен международен фестивал по изкуствата и водещо културно събитие в Китай. Ансамбъл „Пламъче“ е първата българска група, която получава покана и ще вземе участие във фестивала от неговото създаване през 1999 година.Вече 10 години ансамбълът издирва, съхранява и популяризира българския танцов, музикален, песенен и обреден фолклор. Работи с екип от специалисти – хореографи, етнолози, педагози и музиканти, чиято цел е вярното и точно предаване на традициите и творчеството. От 2011 г. „Пламъче“ представя страната ни на международната сцена, а от 2014 г. е представителен танцов ансамбъл за CIOFF България – българския клон на Международния съвет на организаторите на фестивали за фолклор и традиционни изкуства към ЮНЕСКО. В своята история съставът има стотици участия в България и в редица престижни международни фолклорни фестивали в Сърбия, Румъния, Босна и Херцеговина, Чехия, Полша, Италия, Франция, Германия и други.Ансамбълът дава начало на редица европейски и световни спортни първенства, на които България е домакин. Има и редица представителни изяви.Танцьорите на ансамбъл „Пламъче“ са носители на високи отличия от национални и международни конкурси. Преди месец ансамбълът се завърна с приз за най-добро сценично представяне на традиционни ритуали от фестивала „Дни на Бескидската култура“ 2017 г. в Република Полша.Танцьорите със сърце и отдаденост подкрепят благотворителни инициативи, сред които са традиционният абитуриентски бал за младежи в неравностойно положение и благотворителната инициатива „Българската Коледа“ под егидата на президента.", "date": "2017.09.04", "title": "За първи път български фолклорен ансамбъл ще участва на фестивала в Шанхай"}
{"url": "https://offnews.bg/112/mazh-strelia-po-detca-v-dupnitca-arestuvaha-go-664340.html", "text": "56-годишен мъж беше арестуван, след като стреля по играещи си деца в Дупница, съобщи bTV.Стрелбата е станала на ул. \"Орлинска\" в града. Няма пострадали. В дома на извършителя полицията е открила 9 пистолета, 400 бойни патрона, 300 газови боеприпаса и въздушна пушка.Оръжието и боеприпасите са незаконно притежавани.По случая е образувано досъдебно производство.", "date": "2017.09.04", "title": "Мъж стреля по деца в Дупница, арестуваха го"}
{"url": "https://offnews.bg/lajfstajl/vladimir-karolev-vav-fermata-664355.html", "text": "Икономистът и анализатор Владимир Каролев ще бъде един от участниците в риалити предаването \"Фермата\" по bTV. Каролев, който пише анализи и за OFFNews, ще бъде ментор на участниците в новия сезон и ще разпределя задачите във фермата. Той няма да се бори за голямата награда или да участва в дуели за оцеляване.„Фермата“ е първото риалити шоу, в което Каролев приема да участва, тъй като вярва и подкрепя идеите, на които е изградено шоуто – възраждането на българския дух и връзката на градския човек с природата, сред която самият обича да прекарва голяма част от времето си.„Аз по принцип съм екипен играч. Моята роля ще бъде да стимулирам екипите да работят по-добре. Този сезон ще е по-различен от предишните, защото ще има повече връщане към природа и към природосъобразния начин на живот“, обясни той в сутрешния блок на bTV.", "date": "2017.09.04", "title": "Владимир Каролев във Фермата"}
{"url": "https://offnews.bg/obshtestvo/mazhat-ot-peshtera-namushkal-zhena-si-vsashtnost-e-terorist-664354.html", "text": "Задържаният по-рано днес с  от състава на Въоръжените сили 44-годишен Георги Генов всъщност е терорист. Това става ясно от обяснението, което Министерството на отбраната дава по случая.Според ведомството основанието, на което е включена военна техника, е чл. 57 от Закона за отбраната и Въоръжените сили.Текстът се отнася за оказване на съдействие на органите за сигурност срещу разпространението на оръжие за масово унищожение, незаконен трафик на оръжие и тероризъм. Той касае също и охраната на стратегически обекти от критичната инфраструктура, както и провеждане на специални операции за противодействие на тероризма. Той урежда и охраната на държавната граница.МО поясниха за OFFNews, че военните са се включили, тъй като са познавали високопланинския район и са дали своя анализ. От ведомството допълниха, че това не е първата операция, в която военни съдействат на МВР, като дадоха пример с охраната на държавната граница. Всъщност операцията по залавяне на обявен за общодържавно издирване е изцяло в правомощията на МВР. От Вътрешното министерство не успяха да обяснят защо се е наложило армията да се включи в залавянето на \"опасния терорист\", който бил въоръжен с нож. Още повече, че той се качил до вилата на родителите си със семейната „Мазда“ и очевидно не е имало необходимост от високопроходима техника. По-рано днес директорът на ОДМВР-Пазарджик Йордан Рогачев каза, че армията се включила в \"оперативно-издирвателните мероприятия\", каквито правомощия на практика военните нямат.  \"Организирахме оперативно-издирвателни мероприятия, в които по разпореждане на вицепремиера Красимир Каракачанов се включиха и сили от военно подразделение, които много помогнаха и при откриването на извършителя на убийството. Първоначално открихме автомобила му. В последствие бе задържан във вила, собственост на баща му, в село Мухово, Софийска област. Намерено е и оръжието на престъплението. До момента разполагаме с достатъчно доказателства, които го уличават, че е извършител на това престъпление\", уточни Рогачев, като в изявлението му не се споменава за подозрения в тероризъм и трафик на оръжие.По думи на директора на ОДМВР-Пазарджик мотив за убийството, което Генов извърши, вероятно е ревност. ", "date": "2017.09.04", "title": "Мъжът от Пещера, намушкал жена си, всъщност е терорист"}
{"url": "https://offnews.bg/obshtestvo/uvolniha-direktora-na-smg-664356.html", "text": "Директорът на Софийската математическа гимназия е уволнен.Антони Стоянов си отива 10-ина дни преди първия учебен ден заради скандала с . Тя бе отстранена дисциплинарно през юли с мотив, че като член на националната комисия на математическото състезание  е ощетила именно учениците от СМГ. Тогава заради спор между съорганизаторите - Съюзът на математиците в България и сдружението \"Европейско кенгуру\", явилите се при СМБ не бяха допуснати до националния кръг независимо от резултатите си. , но Стоянов не бе съгласен - тя е подписала протокола, защо, недоумяваше той.Решението раздели родители, учители, ученици на два лагера. И едните, и другите протестираха, даваха пресконференции. МОН неуспешно се опита да потуши скандала, като посредничи. Заповедта за уволнението му е на началничката на Регионалното управление на образованието в София Ваня Кастрева. Тя вече е публикувала и обява в сайта на РУО, че се търси нов директор на СМГ. Тя е качена в 15.03 ч. в системата. В 15.30 ч. Кастрева даде пресконференция, за да съобщи решението си. А в 17 ч. срокът за кандидатстване за директорското място изтече. Още за конкурса - вижте .", "date": "2017.09.04", "title": "Уволниха директора на СМГ"}
{"url": "https://offnews.bg/kultura/magiosnikat-na-eksperimentalnia-dnb-arkaik-s-kontcert-v-sofia-664319.html", "text": "На 16 септември по покана на Future Sounds Of Sofia клуб *Mixtape 5* ще бъде домакин на едно от редките европейски участия на диджея и продуцент Arkaik, който пристига чак от далечния Шанхай, за да зарадва феновете на експериментания drum&bass. За силния локален съпорт ще се погрижат момчета от Future Sounds of Sofia, добре познати на българската drum&bass сцена. Arkaik отдавна се е доказал като име на световната музикална сцена, сред проектите му изпъкват релийзи за лейбъли като Different, Flexout и Dispatch и колаборации със Sense MC, Coma, Fearful, а на скоро и със Signal (който също беше в София по покана на FSS),  Кариерата на Arkaik започва преди около 10 години, когато повлиян от артисти като Bad Company, Dilinja и Roni Size, започва да миксира по аглийските ъндърграунд клубове. Не след дълго вече е резидент на Bassment в Reading, където миксирана на една сцена с култови диджеи като Break, Icicle, Jubei, John B и Shy Fx. Желанието му да допринесе към развитието на по-изчистения drum & bass обаче, го мотивира да започне продуциране на собствена музика. През 2010 на бял свят се появява и първият му релийз за Different Music - “Stress Relief / Second Base”, който получава всеобщо одобрение. Това дава старт на едно дългогодишно партньорство с лейбъла, за което свидетелстват още няколо EP-та и релийзи. През 2012 Arkaik печели Octane & DLR remix competition, което насочва вниманието на Dispatch към продуцента, a парчето победител е издаден заедно с Octane & DLR. За нарастващата популярност на артиста говори и проектът му за Flexout “My love” през 2015, което е своеобразен крайъгълен камък за Arkaik, тъй като по това време той се мести в Шанхай и до известна степен, Този проект е стремеж да бъде внесено едно по-различно звучене в китайската drum & bass сцена. През 2016 пък излиза дебютният му релиз за Dispatch „Shapes”, който е определен от критиците за един от най-успешните му проекти. Към днешна дата музикалното бъдеще на Arkaik изглежда доста обещаващо. С участия на фестивали като Outlook и Boomtown и клубове във всички краища на света, кариерата на артиста се е насочила към високи върхове.", "date": "2017.09.04", "title": "Магьосникът на експерименталния DnB Arkaik с концерт в София"}
{"url": "https://offnews.bg/kultura/pokazvat-andargraund-kulturata-na-prehoda-v-izlozhba-vav-vodnata-kula-664351.html", "text": "Творящата в Австрия художничка от Боряна Венциславова ще представи изложба, посветена на годините на прехода и тогавашната ъндерграунд култура у нас. „Ние сме част от колекция“ ще бъде изложена в най-новото галерийно пространство в София – галерия \"+359\", която ще отвори вратите на водната кула за годишната изложба за съвременно изкуство на Посолство на Австрия в България.Изложбата може да бъде посетена от 14 септември до 22 октомври.В своята самостоятелна изложба Боряна Венциславова прави своеобразна равносметка. Тя живее и работи в Австрия и има многобройни международни участия, но никога не губи връзка с времето и мястото, които са оказали силно влияние върху личността и практиката и на артист. Нейните инсталации, фотографии, обекти и видeа, които се сливат с пространството на водната кула са своеобразен личен разказ за 80-те и 90-те години на миналия век. Периодът съвпада за поне две поколения с прехода от детството към юношеството, към емоционалната нестабилност на тинейджърството.Преходът у нас има всички белези на своеобраен исторически пуберитет: анализиран е от политолозите и социолозите като период на незрялост в публичната сфера, деформиран от политически мутации и икономическа нестабилност. Промените обявиха нови идоли и събудиха младежкия ентусиазъм, който накара мнозина да излязат на улицата, а после донесе и икономическа депресия.Противоречията и контрастите на периода имаха своята хибридна и самоделна естетика. Фетишите на младежката култура миксираха петолъчката заедно с ярките символи на консуматорския рефлекс, старите кубинки на пънковете с навлизащите лъскави предмети от “чужбина”. 90-те оформиха и символична топография, начератана от многобройните обувки изтъркани между кино Дружба, Кравай, Аптека или “Калното”.Личният прочит на Боряна Венциславова - поетичен и фрагментарен като самата епоха, се разтваря в колективните спомени на мнозина. Редуващите се ентусиазъм и апатия, уейв музиката, приватизация, крилати фрази и драсканици - образи вплетени в тъканта на дългия и опърпан преход до настоящето.Плавно завръщане назад в годините прави и умишлено заимстваното име на изложбата от песента на иконичнитe за българския ню уейв - група \"Нова генерация\" – „Част от колекция“.За самото откриване акомпанимент на създадените от Боряна Венциславова произведения ще направи също прословутият от годините на уейва у нас - Виолетов Генерал – Джули, с псевдонима му на DJ Schnorchel Mechaniker. Откриването ще продължи с тематично уейв парти в бар Tell Me на ул. Иван Вазов 12.А на 30-ти септември от 18:30 ч. посетителите могат да се срещнат с автора на изложбата и да участват в кураторска обиколка и дискусия върху произведенията. Това ще бъде последвано от първия от много години насам концерт на група Виолетов Генерал, които ще застанат отново заедно пред публика и ще изпеят емблематичните си парчета в двора на галерията.", "date": "2017.09.04", "title": "Показват ъндърграунд културата на прехода в изложба във водната кула в Лозенец"}
{"url": "https://offnews.bg/obshtestvo/sastoianieto-na-onkobolnia-vazrasten-mazh-ot-elshitca-se-vloshava-664366.html", "text": "Състоянието на 64-годишния Стоян Рабаджийски от Елшица, Пазарджишко, който е болен от рак на белия дроб, се влошава. Възрастният мъж страда от няколко различни заболявани, сред които глаукома, съдово-мозъчно заболяване, проблеми със ставите и простатата, но през февруари му откриват и онкологичното заболяване. Резултатите от последните изследвания показват, че състоянието му продължава да се влошава. Мъжът получава 208 лева инвалидна пенсия и има нужда от помощ, за да преживява.Стоян Рабаджийски живее сам, не се е женил. Живее бедно. За да се изкъпе, се налага да затопля вода на печка, защото няма бойлер.Работил е в продължение на 23 години в \"Панагюрски мини\" в село Елшица.Ако желаете да помогнете на Стоян, можете да направите това на сметката му:Стоян Пенков РабаджийскиПощенска банкаIBAN: BG74BPBI79304030143702BIC BPBIBGSF", "date": "2017.09.04", "title": "Състоянието на онкоболния възрастен мъж от Елшица се влошава"}
{"url": "https://offnews.bg/tehnologii/otkriha-naj-goliamoto-iztichane-na-paroli-za-imejli-dosega-664339.html", "text": "Вероятно най-голямото изтичане на пароли за електронни пощи е открито от френския експерт по киберсигурност Бенков (Benkow), който откри списък със 711 милиона имейл адреси и паролите за тях. Въпросният списък не е бил публичен и е \"отключен\" от Бенков чрез специален софтуер, съобщава . Друг експерт по компютърна сигурност Трой Хънт също попаднал на списъка и за целта направил сайт , в който всеки потребител може да провери дали в набора от данни не фигурират и неговия мейл с парола. Това е най-големият единен набор от данни, на който се е натъквал, пише специалистът в сайта си. По думите му \"това са адресите на почти всеки мъж, жена и дете в цяла Европа\".Данните са събрани с помощта на машина, известен само като \"Onliner Spambot\", която сочи към IP адрес в Холандия, но Хънт подчертава, че няма да го публикува, опасявайки се от по-нататъшното разпространение на данните..", "date": "2017.09.04", "title": "Откриха най-голямото изтичане на пароли за имейли досега"}
{"url": "https://offnews.bg/izvan-terena/ruuni-pred-razvod-sled-kato-go-hvanaha-s-chuzhdo-664311.html", "text": "Бурните дни и нощи на Уейн Рууни продължават. Нападателят на Евертън беше хванат да кара пиян, а сега е пред развод със съпругата си Колийн, негова ученическа любов.Оказва се, че във фаталното алкохолно родео футболистът не е бил сам. Той карал 29-годишната Лаура Симпсън. Майка на едно дете, служител във фирма за недвижими имоти.Двамата с Рууни се натискали и целували в клуб в баровско предградие на Манчестър. После тръгнали с джипа на звездата, когато полицаите ги заловили.Уейн се заклел, че карал дамата до нейния пикап, който обаче бил паркиран на по-малко от миля! Бил по-малко пилият, затова се качил зад волана. Кой какво и къде е тръгнал да качва, ще оставим настрана.По това време Колийн карала почивка с тримата им синове на Майорка. Припомняме, госпожа Рууни е бременна за четвърти път.Колийн вече се е изнесла с децата в дома на родителите си в Ливърпул. Рууни размишлява над живота сам самичък в имението за над 6 милиона паунда. Според негови приятели този път е решено - ще има развод.Колийн вече прости една изневяра на Уейн. Преди време той беше хванат с жрица на любовта, която може да му бъде баба. Е, поне е свалил вече възрастта на чуждите бройки. ", "date": "2017.09.04", "title": "Рууни пред развод, след като го хванаха с чуждо"}
{"url": "https://offnews.bg/obshtestvo/sofijskiat-universitet-s-nova-programa-za-ezikovo-obuchenie-na-uchenit-664350.html", "text": "Софийският университет “Св. Климент Охридски” стартира програма за целогодишно езиково обучение на ученици от 1-ви до 7-ми клас. През учебната 2017-2018 г. езиковите курсове ще обхванат освен английски и обучение по немски език и ще се провеждат в Департамента за езиково обучение към Университета.Целта на инициативата е СУ да предостави чрез базата и университетските си преподаватели високо квалифицирано и ефективно обучение за ученици по два от най-търсените чужди езици. Цената на езиковите курсове е безпрецедентно ниска, за да бъде достъпна за максимално широк кръг ученици – 5 лева на час и за двата езика. Таксата за обучение за един семестър на курсисти от 1-ви до 4-ти клас е 300 лв. за 60 учебни часа, а от 5-ти до 7-ми клас – 350 лв. за 65 часа. Курсовете ще бъдат водени от одобрени и високо квалифицирани преподаватели на СУ “Климент Охридски”, които ще подобрят не само езиковото ниво на учениците, но и ще им помогнат за успешното справяне с бъдещи изпити.По последни проучвания на Евростат България трайно заема незавидното предпоследно място по владеене на чужди езици в ЕС. Тревожен е фактът, че българите учат чужди езици повече от всички други в ЕС, но научават най-малко.Едва 39% от хората в страната говорят чужд език, като това е далеч под нивото за Европа. Сред причините за лошия резултат на чуждоезиковото ни обучение са липса на квалифицирани преподаватели, големи учебни групи и недостатъчна системност на преподаването, което води и до лоша ефективност на учебните процеси и в крайна сметка – много висока цена на езиковото обучение за родителите. Записването за езиковите курсове в ДЕО-ИЧС вече е отворено и ще продължи до 25 септември, а входящите тестове за ниво са на 26 септември. Уроците се провеждат 2 пъти в седмицата, като са предложени гъвкави възможности на учениците в зависимост от училищните им смени.Родителите могат да се възползват и от 10% отстъпка, ако закупят учебниците от книжарницата на ДЕО-ИЧС.Иновативните методи, съчетани с дългогодишни традиции на преподаване в Департамента, са предпоставка за високата ефективност на чуждоезиковото обучение за ученици. Водещо при обучението е индивидуалният подход и персоналното внимание към нуждите на всеки един от тях. Специално разработената за ученици програма ще им помогне не само да развият своите езикови умения, но и да придобият повече увереност в способностите си, както и любознателност към изучаването на езика.Повече информация за записването и провеждането на курсове по английски и немски език, може да получите на:  или на телефон +359 2 872 3748; +359 2 872 20 41.", "date": "2017.09.04", "title": "Софийският университет с нова програма за езиково обучение на ученици"}
{"url": "https://offnews.bg/na-tozi-den/nikolina-chakardakova-i-krasimir-zhivkov-663954.html", "text": "Елена Атанасова, актрисаКрасимир Живков, зам.-министър на околната среда и водитеД-р Людмил Върляков, началник-отделение по ОАИЛ в УМБАЛ “Софиямед”Николина Чакърдъкова, народна певицаВероника Пунчева, директор на \"МЕТРО Кеш енд Кери\"", "date": "2017.09.04", "title": "Николина Чакърдъкова и Красимир Живков"}
{"url": "https://offnews.bg/futbol/natcional-dari-1200-bileta-za-germania-norvegia-664348.html", "text": "Националът на Германия Сами Кедира купи 1200 билети за днешната квалификация за Мондиал 2018 срещу Норвегия, която ще се играе в родния му град Щутгарт.30-годишният халф дари пропуските за благотворителност и те ще бъдат разпределени за деца в неравностойно положение от региона и такива, които са болни от рак.\"За мен беше важно да направя нещо за тези деца. Националният отбор ще играе в родния ми град и исках да им дам шанс да гледат своите футболни герои на стадиона.Повечето от тях може никога повече да нямат шанс да гледат Германия поради различни причини\", коментира бившият футболист на Реал Мадрид.Световният шампион Германия още днес може да си гарантира класиране на Мондиал 2018. Това ще се случи ако тимът на Йоахим Льов победи Норвегия, а Северна Ирландия не успее да се наложи над Чехия в Белфаст.", "date": "2017.09.04", "title": "Национал дари 1200 билета за Германия - Норвегия"}
