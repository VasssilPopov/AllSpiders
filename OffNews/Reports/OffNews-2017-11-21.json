{"url": "https://offnews.bg/drugi/handbalna-zvezda-v-depresia-zaradi-otkradnati-intimni-snimki-669759.html", "text": "Откраднати от хакери снимки с интимен характер могат да станат причина за преждевременен край на кариерата на една от най-талантливите норвежки хандбалистки Нора Мьорк.Актът на кражбата е станал преди два месеца, след което кадрите са станали публично достояние. Случилото се довежда Мьорк до депресия, а играта й също страда. Самата състезателка признава, че нивото определено не е същото в навечерието на световното първенство, на което Норвегия ще защитава титлата си.За размера на загубата за Норвегия от една непълноценна Мьорк е достатъчно да споменем, че тя е неизменен национален състезател от шест години насам, ставала е три пъти европейски и веднъж световен шампион, а през 2016 година грабна и бронзовите медали от олимпийските игри в Рио де Жанейро.\"Животът ми се промени. Бях свикнала с публичното внимание, но то беше заради играта ми, а не заради личния живот. Започнах да се чувствам неуверена и упрашена, загубих съня си и формата си. Опитвам се да игнорирам случилото се, но ще ми трябва време\", казва състезателката на унгарския Дьор.", "date": "2017.11.21", "title": "Хандбална звезда в депресия заради откраднати интимни снимки"}
{"url": "https://offnews.bg/112/dvama-rabotnitci-sa-s-opasnost-za-zhivota-sled-padane-ot-vishka-v-kaza-669767.html", "text": "Двама работници са с опасност за живота след падане от вишка в Казанлък, съобщава БНР.Инцидентът е станал около 15.00 ч. в центъра на града.Работниците са подменяли уличното осветление с вишка. Тя обаче се е счупила и двамата са паднали на земята от около 5 метра височина.Пострадалите са в болница с опасност за живота.Директорът на общинското комунално дружество Николай Чалъков твърди, че вишката, която се е счупила, е преминала буквално преди две седмици специализиран технически преглед в София.По информация на Нова телевизия двамата пострадали са били без каски.", "date": "2017.11.21", "title": "Двама работници са с опасност за живота след падане от вишка в Казанлък"}
{"url": "https://offnews.bg/sviat/mugabe-podade-ostavka-video-669763.html", "text": "Президентът на Зимбабве Робърт Мугабе подаде оставка, съобщи говорителят на парламента Джейкъб Муденда. В писмо Мугабе посочва, че е взел решението доброволно, а причината е, че иска плавно предаване на властта, съобщи Reuters. Оставката на Мугабе дойде изненадващо, след като срещу него вече започна процедура по импийчмънт. Военни завзеха властта в Зимбабве преди дни, а 93-годишният Мугабе беше поставен под домашен арест. Управляващата партия му даде срок до понеделник на обяд да подаде оставка, като в противен случай обяви, че ще започне процедура по импийчмънт. Президентът не спази указания срок, макар че се появиха твърдения от източници на CNN, че Мугабе е подготвил вече оставката си, като са договорени и условията на оставката, според които той и съпругата му Грейс получават пълен имунитет.Заради това двете камари на зимбабвийския парламент се събраха на съвместно заседание, за да задвижат процедура по импийчмънт на президента. Говорителят Муденда прекъсна дебатите по въпроса, за да съобщи новината за оттеглянето на Мугабе.93-годишният Робърт Мугабе управлява държавата от 37 години. В неделя управляващата партия ЗАНУ-ПФ го отстрани от лидерския пост и отстрани като член съпругата му Грейс. От партията обвиниха Мугабе, че е разрешил на съпругата си да узурпира властта и че вече не е във физическо състояние да изпълнява своите задължения, като тези формулировки фигурираха и в разглежданата днес резолюция за импийчмънт. След новината за оставката на Мугабе хиляди хора излязоха по улиците на столицата на Зимбабве Хараре, за да отпразнуват случилото се. Във вторник вечерта секретарят на управляващата партия ЗАНУ-ПФ по правните въпроси Патрик Чинамаса съобщи пред агенция Ройтерс, че бившият вицепрезидент на Зимбабве Емерсън Мнангагва ще положи клетва като президент утре или в четвъртък.Емерсън Мнангагва ще отслужи остатъка от мандата на Мугабе до следващите общи избори, които трябва да се състоят не по-късно от септември 2018 г.", "date": "2017.11.21", "title": "Мугабе подаде оставка (видео)"}
{"url": "https://offnews.bg/politika/obedinenite-patrioti-dps-se-opita-da-ni-zlepostavi-pred-taiani-669769.html", "text": "\"В разгара на официалното посещение на Председателския съвет на Европейския парламент ДПС направиха поредния опит за очерняне на името на България чрез лъжи и инсинуации. В кулоарите на парламента активисти на младежката организация на движението причакаха председателя на ЕП Антонио Таяни в опит да му връчат провокативна книга със заглавие Това се посочва в позиция на Обединени патриоти, разпространена от пресцентъра на ВМРО във вторник вечерта.По информация на ВМРО, на корицата на книгата \"Национализмът в България\" стои гербът на Движението за права и свободи, а автор и издател не са обозначени.\"Правилата на парламентаризма в България не позволяват разпространението на такива материали без изричното разрешение на ръководството на институцията. В рамките на днешния ден такова няма. Активистите на ДПС, които държаха тези брошури, стояха в очакване на Таяни, което ни навява на мисълта, че тяхната цел е била да му подарят екземпляр от книгата. В нея има снимки и коментари, които са извадени от контекста, използват се за манипулация, очерняне на лидерите на Обединени патриоти и патриотичните формации като цяло и носят изцяло невярна информация\" - пише още в позицията.\"Антидържавното и антибългарско поведение на ДПС не е изключение. Това е поредният опит за провокация, за насаждане на нетърпимост и разделение на българското общество. Това е и поредният опит за открито очерняне на страната ни в навечерието на Европредседателството. Цел, която очевидно се преследва с цената на всичко, и е част от стратегията за „демонтаж“ на правителството.\" - твърдят от Обединени патриоти.", "date": "2017.11.21", "title": "Обединените патриоти: ДПС се опита да ни злепостави пред Таяни"}
{"url": "https://offnews.bg/kultura/tcigulari-ot-tri-kontinenta-v-iv-mezhdunaroden-konkurs-za-tcigulari-v-669760.html", "text": "Рекордните 28 участници от 18 държави и 3 континента – Европа, Азия и Америка, ще участват в четвъртото издание на Международния конкурс за цигулари „Васко Абаджиев“.Конкурсът ще се проведе от 23 до 26 ноември 2017 г. в залата на Музикалното училище „Любомир Пипков“ в София. Прослушванията ще бъдат в три тура, като последният ще е с оркестър. Гала концертът на лауреатите е от 18 часа на 26 ноември (неделя) в залата на Музикалното училище.Организаторите от Клуб ЮНЕСКО „Леонардо да Винчи“ София се гордеят и със значителното родно присъствие сред цигуларите – трима българи, както и един наш музикант с белгийски паспорт. Престижното международно жури е с председател проф. Ангел Станков, а в него влизат още проф. Елизабет Кроффич от Университета по музика и сценични изкуства във Виена, проф. Хабиб Каялех (Швейц), проф. Йосиф Радионов, проф. Недялчо Тодоров и д-р Лауритс Ларсен (Дания). По традиция д-р Ларсен ще предостави най-новия модел струни за всички участници и членове на журито от компанията си Larsen Strings. Той ще осигури и награда от 500 евро за най-добро изпълнение на Kаприз на Паганини, изсвирен на най-новия модел струни Larsen Strings.Проектът е финансиран от Столична програма „Култура“ на Столична община за 2017 г. Основна банка на конкурса е „Уникредит Булбанк“, които за четвърти път осигуряват наградния фонд в размер 3300 евро. Допълнителна награда от 500 евро на името на Стефан Балкански осигурява Антония Балканска-Ливайн за най-добро изпълнение на Бетовен.Целта на конкурса, който се провежда веднъж на две години, е възраждането на националната и международна памет за големия цигулар Васко Абаджиев (1926-1978) и поощряването на развитието на младите цигулкови таланти – своеобразни наследници на духа на Абаджиев. Лауреат на първото издание през 2011 г. беше изключителният германски талант Щефан Тарара, във второто победата си поделиха Даичи Накамура (Яп) и Любов Стеколщикова (Рус), а третото издание беше спечелено от украинката Мария Краснюк.", "date": "2017.11.21", "title": "Цигулари от три континента в IV Международен конкурс за цигулари 'Васко Абаджиев'"}
{"url": "https://offnews.bg/obshtestvo/kam-momenta-niama-danni-za-prenos-na-rutenij-106-nad-balgaria-669766.html", "text": "Няма опасност за здравето на гражданите, тъй като към момента няма данни за пренос на радионуклиди на територията на България.Това съобщават от пресцентъра на здравното министерство, като ведомството се позовава на становище на Националния център по радиобиология и радиационна защита.По-рано днес Русия  който е преминал над Европа, но отрича да е имало инциденти на нейна територия, които да са източник на замърсяването.Френският институт за ядрена безопасност съобщи, че облак с ниска радиоактивност е преминал над Европа, като според тях в облака се е съдържал радиоактивния радионуклид рутений-106.Предположението на института беше, че причината за радиоактивността е резултат от инцидент в ядрен обект в Русия или Казахстан, станал в края на септември.Днес експертите на Националния център по радиобиология и радиационна защита обявиха, че стойностите, публикувани на страницата на не налагат предприемане на никакви радиационно-защитни мерки на територията на България.Измерените от ИАОС стойности са ниски и нито една от тях не превишава нормативно установената граница на средногодишната обемна активност във въздуха.Компетентните институции осъществяват необходимия контрол на въздуха и своевременно информират обществеността при наличие на рискови фактори, имащи отношение към здравето на населението, съобщават още от пресцентъра на българското здравно министерство.", "date": "2017.11.21", "title": "Към момента няма данни за пренос на рутений-106 над България"}
{"url": "https://offnews.bg/sviat/vaorazheni-uniformeni-blokiraha-tcentara-na-lugansk-video-669755.html", "text": "Центърът на украинския град Луганск беше отцепен от въоръжени униформени мъже и танк. Предполага се, че става въпрос за опит лидерът на самопровъзгласената република ЛНР Игор Плотницки да бъде арестуван, като опитът за преврат е дело на бившия вътрешен министър на ЛНР Игор Корнет.Корнет е уволнен с указ на Плотницки в понеделник. Той обаче отказал да се подчини. Блокиран е достъпът до административните сгради, служителите са напуснали работните си места. През нощта на сайта на вътрешното министерство на ЛНР е публикувано отворено писмо до Игор Плотницки, в което полицията обявява, че ще работи само под началството на Игор Корнет, съобщи агенция УНИАН. Самият Корнет заяви, че блокирането на центъра на Луганск е операция за пресичане на дейността на украинска разузнавателна група, като в същото време отрече да е отстранен от поста. Лидерът на ЛНР също коментира ситуацията, като отрече да става дума за опит за преврат. Според него причината за блокирането на центъра на Луганск от въоръжени мъже е \"продължение на кадрови промени след отстраняването в понеделник на министъра на вътрешните работи\".Плотницки увери, че \"всичко е под контрол\" и ситуацията скоро ще бъде напълно разрешена.  ", "date": "2017.11.21", "title": "Въоръжени униформени блокираха центъра на Луганск (видео)"}
{"url": "https://offnews.bg/politika/valentin-zlatev-vnasiame-zhalba-v-kzk-sreshtu-mareshki-za-damping-pri-669762.html", "text": "Утре фирми от Българската петролна и газова асоциация ще внесем жалба в КЗК, защото по информацията, с която разполагаме, двете фирми на Веселин Марешки, които се занимават с горива, са на загуба - едната с 1,8 млн. лв., а другата - с 13,3 млн. лв. Това е чист, класически дъмпинг.Това обяви пред БТА генералният директор на \"Лукойл България\" Валентин Златев, след като беше разпитан от спецзвеното за борба с корупцията към Софийска градска прокуратура за думите му, че над Веселин Марешки има разпънат политически чадър.Марешки е проблем на българската държава и общество, твърди Златев.Утре някой ще направи хляба по 0,10 ст. и ще иска да стане президент, каза шефът на \"Лукойл България\". Той настоява \"да се установи платил ли си е всички данъци Марешки.\"Златев каза още, че поддържа думите, че над Веселин Марешки има разпънат политически чадър. На въпрос от кого е разпънат, той отговори, че \"звездата на Веселин Марешки изгрява много странно 2011-2012 г. при финансовия министър Симеон Дянков\" - оттогава досега Марешки нямал нито една приключила финансова ревизия, както и нито една приключила проверка на НАП и митниците.Марешки пък сигнализирал ЕП за \"картела в бизнеса с горива\"Пред журналисти в парламента зам.-председателят на НС Веселин Марешки отговори, че над него няма нито политически, още по-малко прокурорски чадър, а политическа и прокурорска бухалка, която виси над главата му.Лидерът на \"Воля\" съобщи, че заради твърденията на Златев е пуснал жалба до прокуратурата.Радвам се, че Златев продължава да повтаря, че съм проблем. Когато отварях първата бензиностанция, международната цена на дизела беше 447 долара, преди няколко дни - 566 долара, със 120 долара по-висока, а днес продават с 20 стотинки по-евтино, отколкото тогава. Всичко е благодарение на това, че съм ги осветил, дисциплинирал съм ги и мисля, че голяма част от българските граждани палят свещичка и се молят да не ми съсипят бизнеса, за да могат да живеят по-добре, твърди Марешки.Лидерът на \"Воля\" е сигнализирал днес председателя и членовете на Председателския съвет на Европейския парламент \"за картела в бизнеса с горива\".\"Според различни източници (включително и от средите на управляващите), над 1 милиард евро годишно се ограбват от българския народ чрез нереалистично високите цени на горивата.\" - пише в прессъобщението на \"Воля\".Българският народ и без това е най-бедният в ЕС. Скъпите горива засягат всички, защото участват в ценообразуването на широк набор стоки. Очевидно сами не можем да се справим с този картел - имаме нужда от подкрепата на европейските институции. В Румъния имаше политическа воля и картелът беше осветен и осъден. У нас той има политически пипала от много години и битката с него е особено тежка, коментира Марешки.", "date": "2017.11.21", "title": "Валентин Златев: Внасяме жалба в КЗК срещу Марешки за дъмпинг при горивата"}
{"url": "https://offnews.bg/sviat/germanskiat-prezident-zapochva-konsultatcii-s-partiite-sled-provala-na-669744.html", "text": "Германският президент Франк-Валтер Щайнмайер започва консултации с водещите политически партии след провала на преговорите за коалиция начело с Ангела Меркел. Преговорите на Меркел с либералите и \"Зелените\" за общ кабинет приключиха без успех, а канцлерът обяви, че предпочита нови избори пред това да оглави правителство на малцинството. \"Моята гледна точка е, че нови избори са по-добрият път\", каза Меркел в интервю за телевизиите А Ер Де и Цет Де Еф, като допълни, че Германия се нуждае от стабилно правителство, което да не търси мнозинство за всяко решение.\"Уверена съм, че моят консервативен блок ще се яви на едни нови избори по-единен отпреди\", подчерта тя.На въпрос дали вижда като възможност коалиция, която да включва социалдемократите, тя отговори, че ще изчака да види отговора им след преговорите при президента Щайнмайер. Самият президент оцени ситуацията в Германия като безпрецедентна и призова партиите да постигнат компромис, за да бъде възможно съставянето на правителство и да не се стига до нови избори. Провалът на преговорите за коалиция е най-сериозната заплаха за канцлерския пост за Меркел, откакто го зае преди повече от 10 години, отбелязва \"Гардиън\". Възможността за нови избори в Германия води до несигурност по отношение на преговорите за Брекзит и предизвиква притеснения във Франция, тъй като Макрон се надяваше на подкрепа от страна на силна германска коалиция за реформите в еврозоната, отбелязва британското издание. \"Ще има неразбиране и голяма загриженост вътре в страната и извън нея и особено сред нашите европейски съседи, ако политическите сили в най-голямата и икономически силна страна в Европа не изпълнят техните задължения\", заяви Щайнмайер.Според германската конституция президентът трябва да номинира канцлер и след това номинацията се гласува в парламента. Ако не може да се сформира стабилно правителство след три гласувания, се отива на нови избори. ", "date": "2017.11.21", "title": "Германският президент започва консултации с партиите след провала на преговорите за коалиция"}
{"url": "https://offnews.bg/112/arestuvaha-telefonni-izmamnitci-otmaknali-70-000-leva-669765.html", "text": "Криминалисти от ГД „Национална полиция“, СДВР и ОДМВР-Плевен заловиха извършителите на голяма телефонна измама на стойност 70 000 лева. Освен парите, ощетените майка и син от София са дали и златните си накити.Специализираната полицейска операция е проведена днес на територията на София и Плевен.Задържани са двама мъже - И. И. (на 31 г.) от гр. Левски, криминално проявен и осъждан за измами, и Я. М., (на 50 г.) от София, криминално проявен и осъждан за кражби.Телефонната измама е извършена на 25 октомври, а майката и синът съобщили в полицията на 14 ноември.На два адреса в София и в Левски са открити вещи, които посочват съпричастност към измамата. Иззети са и множество СИМ карти, мобилни телефони, пластики за мобилни карти.", "date": "2017.11.21", "title": "Арестуваха телефонни измамници, отмъкнали 70 000 лева"}
{"url": "https://offnews.bg/offtopic/sajtat-9gag-kolko-korumpirana-e-balgaria-eto-tolkova-669753.html", "text": "Забавен колаж на новата Мис България Тамара Георгиева и Мисис България от 2014 г. Анита Мейзер се появи в популярната платформа за споделяне 9GAG.Заглавието на колажа е \"Колко корумпирана е България? Ето толкова. Коя ви е фаворит?\". Постът в 9GAG вече има 49 коментара. Те са предимно снимки на красиви българки в народна носия, показателни за красотата на българските жени.Мненията за двете лауреатки пък са меко казано неласкави.Изборът на новата Мис България Тамара Георгиева се превърна в основна медийна дъвка през последните три дни. Днес младата дама заяви в сутрешния блок на Нова тв, че не смята, че е грозна и че хората не могат да знаят какви са сърцето и душата й само от няколко снимки.  ", "date": "2017.11.21", "title": "Сайтът 9GAG: Колко корумпирана е България? Ето толкова"}
{"url": "https://offnews.bg/obshtestvo/pasarelka-i-kragovo-praviat-na-krastovishteto-ubietc-kraj-atia-669754.html", "text": "Кръгово движение и пешеходен надлез ще бъдат изградени в района на кръстовището на пътя Бургас–Созопол при с. Атия, обеща председателят на УС на Агенция „Пътна инфраструктура“ Дончо Атанасов, който днес пристигна на място.Първоначално ще бъде направен одит по пътна безопасност и допълнителна маркировка преди кръстовището. Започва проектирането на пасарелка и на кръгово кръстовище, за да бъде решен въпросът, посочи Атанасов. Той отрече агенцията да е бездействала:“, каза Атанасов и поднесе съболезнования към близките му.Той бе категоричен, че до пътната агенция досега не са отправяни искания за изграждане на кръгово кръстовище или пасарелка. Имало е внесено искане само за острови, които не отговаряли на изискванията. По-рано днес, на протест на местните жители, те посочиха, че от години са писали писма до институциите, но реакция не е имало. Пасарелката ще бъде готова до летния сезон, обеща Атанасов. Тя ще струва около 500 000 лв. От Община Созопол се ангажираха междуградските автобуси да влизат в село Атия, а да не спират на пътя, за което ще бъдат проведени разговори с транспортните фирми. Трябва да се обособи и терен за обратен завой в населеното място.", "date": "2017.11.21", "title": "Пасарелка и кръгово правят на кръстовището убиец край Атия"}
{"url": "https://offnews.bg/stil/vizhte-grandioznoto-reviu-na-victoria-s-secret-v-shanhaj-galeria-vide-669741.html", "text": "Моделите на Victoria's Secret дефилираха на грандиозно ревю в Шанхай. Британският певец Хари Стайлс откри шоуто, което се проведе в препълнен футболен стадион.В дефилето участваха Адриана Лима, Алесандра Амброзио, Лили Олдридж, Стела Максуел, Тейлър Хил, Джасмин Тукс, Бела Хадид, Грейс Бол, Ванеса Мууди, Марта Хънт, Даниела Брага и т.н.За първи път модното ревю на марката премина без някои от най-емблематичните ангели. Джиджи Хадид отсъстваше заради негативните нагласи спрямо нея в Китай след публикувана снимка в Инстаграм, Бехати Принслоу - заради бременност, а Кендал Дженър подписа договор с конкурентна марка. Лаис Либейро представи тазгодишния модел на сутиена за милиони - „Фантастичния сутиен“, който е обсипан със злато, диаманти и сапфири на стойност 2 милиона долара.Както всяка година, програмата беше изключително цветна, пищна, с много танци и музика.", "date": "2017.11.21", "title": "Вижте грандиозното ревю на Victоria's Secret в Шанхай (галерия/видео)"}
{"url": "https://offnews.bg/obshtestvo/pisa-2015-balgarskite-uchenitci-iskat-no-mnogo-malko-ot-tiah-mogat-d-669722.html", "text": "Българските ученици декларират ясно готовност за работа в екип за разрешаването на проблем, но малка част от тях показват умения действително да си сътрудничат с останалите в групата и така да постигнат крайната цел. Само 2% от 15-годишните могат да се справят с най-високото ниво на тези задачи, а 15% не могат да решат в сътрудничество и най-лесните задачи.Това показват публикуваните днес данни от модула от изследването PISA () 2015 за решаване на проблеми в сътрудничество. PISA се провежда от Организацията за икономическо сътрудничество и развитие и в изданието му през 2015 година участваха 72 страни и региони. Тестовете поверяват уменията на 15-годишните да прилагат знанията си по четене, математика и природни науки. Докато резултатите от тези три области бяха представени през декември 2016, най-новият и последен модул в изследването - за социалните умения на тийнейджърите - бе анализиран впоследствие и представен днес, включително на пресконференция на Министерството на образованието и науката от координатора за България - Центъра за оценяване в предучилищното и училищното образование. Резултатите коментираха ръководителят му Неда Кристанова и националният координатор за PISA 2015 д-р Светла Петрова, началник на отдел \"Международни изследвания в образованието и анализи\" в Центъра.РезултатитеСтраната ни не е сред първенците, резултатът ѝ е под средния за ОИСР по отношение на работа в екип (в този модул са участвали ученици от 51 държави и региони). Докато при нас 49% се справят само с най-лесните задачи, средният процент за ОИСР тук е 28%. Средно трудните задачи у нас решават 49%, а в ОИСР - средно 64%. Най-високото ниво у нас се покрива от 2% от 15-годишните, а в ОИСР - средно от 8%.Не е изненада, че тези, които се представят най-добре в останалите области, демонстрират и отлични умения за решаване на проблеми в екип. Двете страни, които превъзхождат много всички останали са Сингапур (средно 561 точки) и Япония (552 т.). От скалата между 0 и 1000 точки, в която средата за ОИСР е 500 т., България постига средно 444 точки на участниците си - над 6000 15-годишни, над 90% от които са били деветокласници през 2015 г. Резултатите ни поставят в една група с Кипър, Уругвай, Коста Рика, Тайланд и ОАЕ, които имат същия или приблизително същия брой точки.Последната в списъка - Тунис - има среден резултат от 382 точки.Среден брой точки по държави1. Сингапур - 561 т.2. Япония - 552 т.3. Хонконг - 541 т.4. Южна Корея - 538 т.5. Канада - 535 т.5. Естония - 535 т.6. Финландия - 534 т.6. Макао (Китай) - 534 т.7. Нова Зеландия - 533 т.8. Австралия - 531 т.9. Тайпе (Тайван) - 527 т.10. Германия - 525 т.11. САЩ - 520 т.11. Дания - 520 т.12. Великобритания - 519 т.13. Нидерландия - 518 т.14. Швеция - 510 т.15. Австрия - 509 т.16. Норвегия - 502 т.16. Словения - 502 т.17. Белгия - 501 т.18. Исландия - 499 т.18. Чехия - 499 т.19. Португалия - 498 т.20. Испания - 496 т.20. Китай (Пекин, Шанхай, Янгсу, Гуандун) - 496 т.21. Франция - 494 т.22. Люксембург - 491 т.23. Латвия - 485 т.24. Италия - 478 т.25. Русия - 473 т.26. Хърватия - 473 т.27. Унгария - 472 т.28. Израел - 469 т.29. Литва - 467 т.30. Словакия - 463 т.31. Гърция - 459 т.32. Чили - 457 т.33. Кипър - 444 т.33. БЪЛГАРИЯ - 444 т.34. Уругвай - 443 т.35. Коста Рика - 441 т.36. Тайланд - 436 т.37. ОАЕ - 435 т.38. Мексико - 433 т.39. Колумбия - 429 т.40. Турция - 422 т.41. Перу - 418 т.42. Черна гора - 416 т.43. Бразилия - 412 т.44. Тунис - 382 т.", "date": "2017.11.21", "title": "PISA 2015: Българските ученици искат, но много малко от тях могат да работят в екип"}
{"url": "https://offnews.bg/112/15-godishno-momiche-e-v-neizvestnost-ot-9-noemvri-669737.html", "text": "Непълнолетно момиче от град Девня е в неизвестност от 9 ноември, съобщиха от ОДМВР-Варна.Микаела Джабарска е на 15 години, висока е около 150 см, със слабо телосложение. Очите й са кафяви, а косата й е дълга, тъмно кестенява, често прибрана в кок.На 9 ноември 2017 година е напуснала дома си в гр. Девня. Била е облечена с черно шушляково яке и черни ботуши.За последно Микаела е видяна в ж.к. \"Владислав Варненчик\" в гр. Варна, близо до блок 402.От полицията молят гражданите, които имат информация по случая, да позвънят на телефон 112 или да подадат сигнал в най-близкото поделение на МВР.", "date": "2017.11.21", "title": "15-годишно момиче е в неизвестност от 9 ноември"}
{"url": "https://offnews.bg/ikonomika/firma-na-rosatom-nie-ne-zamarsiavame-s-rutenij-106-669757.html", "text": "Производствено обединение „Маяк“, което е част от корпорацията \"Росатом\", отрече то да е източникът на увеличеното съдържание на рутений-106 в атмосферата.Съобщените от „Росгидромет“ данни за замърсяване с изотопа на рутений-106 позволяват да се направи извода, че дозата, която би могла да бъде получена от човека, е 20 000 пъти по-малка от допустимата годишна доза и не представлява никаква опасност за здравето и живота на хората, посочват от \"Маяк\".От производственото обединение внасят и допълнителни уточнения по темата: Първите данни за повишени стойности на обемната активност на Ru-106 в атмосферата са регистрирани едновременно в страни от Западна Европа, Татарстан, Волгоград и в Южен Урал с едни и същи нива (10-20 mBq / m3). Изключително високи концентрации на Ru-106 в атмосферата са регистрирани в Словакия (29-30.09.2017 г.) и в Румъния (30.09.2017 г.), които са на около 3000 км разстояние от ФГУП „ПО „Маяк“.Замърсяването на атмосферата с изотопа на рутений-106, посочено в съобщението на „Росгидромет“, не е свързано с дейността на ФГУП „ПО „Маяк“.Рутений-106 може да попадне в атмосферата в следните случаи1. Нарушаване на херметичността на обвивката на твела в ядрения реактор или при радохимична преработка на ядрено гориво. Този вариант в случая не е възможен, защото при това в атмосферата неизбежно трябва да постъпят десетки други остатъчни радионуклиди, които биха били зафиксирани от службите за радиационен контрол.2. При изработване на нови, използване на съществуващите или утилизиране на отработили своя срок източници на йонизиращо лъчение на основата на рутений-106. Типичният източник на рутений-106 има активност около 1-10 Ci. При пълно разрушаване на такъв източник измерените концентрации на рутений-106 в атмосферата биха могли да бъдат регистрирани на разстояние от 500 км, а непосредствено на мястото на разхерметизирането на източника би се наблюдавал повишен радиационен фон и силно радиоактивно замърсяване на атмосферата.Във ФГУП „ПО „Маяк“ през 2017 г. източници от рутений-106 не са се произвеждали, увеличаване на попадането на радионуклиди в атмосферата от страна на предприятието не е регистрирано. Радиационният фон е в норма.Допълнително съобщаваме, че дейностите по отделяне на Ru-106 от отработено ядрено гориво (и изработването на неговата основа на източници от йонизиращо лъчение) в нашето предприятие не се извършва от много години.Така, ФГУП „ПО „Маяк“ не е източник на повишеното съдържание на рутений-106 в атмосферата.По-рано днес Русия призна за облак с ниска радиоактивност, който е преминал над Европа, но отрича да е имало инциденти на нейна територия, които да са източник на замърсяването.", "date": "2017.11.21", "title": "Фирма на Росатом: Ние не замърсяваме с рутений-106"}
{"url": "https://offnews.bg/politika/taiani-pred-deputatite-nasheto-badeshte-e-zaedno-669758.html", "text": "Председателят на Европейския парламент Антонио Таяни призова Народното събрание да участва активно в дебата за бъдещето на Европейския съюз. Антонио Таяни направи обръщение към българските депутати. Той, заедно с членовете председателския съвет на Европейския парламент, е на работно посещение в България.Сигурен съм, че така, както винаги се е случвало в трудни моменти, Европа може да разчита на вас и на стойността, интелигентността и ентусиазма на този древен европейски народ, на който вие сте представители, подчерта Антонио Таяни. Нашето бъдеще е заедно, „Съединението прави силата”, завърши обръщението си пред Народното събрание председателят на Европейския парламент.Въпреки стройната организация в началото на речта на Таяни техническа неизправност при превода прекъсна Таяни за 3-4 минути, но това бе прието с усмивка от италианецаТова, което ни събира днес, е общата ни отговорност към европейските граждани – заедно да начертаем пътя към една сигурна, справедлива и просперираща Европа, заяви в началото на пленарното заседание председателят на Народното събрание Цвета Караянчева. Тя представи гостите и подчерта, че за успеха на българското председателство ще е необходима подкрепата на Европейския парламент. Важно е да се постигне консенсус по актуалните теми на ЕС, посочи председателят на Народното събрание.Гости на пленарното заседание бяха посланици на държавите-членки на ЕС и на страните от Западните Балкани, членовете на Председателския съвет на Европейския парламент.Преди изказването си в пленарната зала Антонио Таяни разговаря с председателя на Народното събрание Цвета Караянчева.", "date": "2017.11.21", "title": "Таяни пред депутатите: Нашето бъдеще е заедно"}
{"url": "https://offnews.bg/ikonomika/es-shte-premahva-geoblokiraneto-v-internet-669752.html", "text": "Eвропейският парламент, Съветът на ЕС и Европейската комисия постигнаха тристранно политическо споразумение за премахването на неоправданото блокиране на географски принцип за потребителите в интернет, което е важна част от изграждането на единния цифров пазар за Европа, съобщиха от пресслужбата на ЕК.\"Премахването на неоправданото блокиране на географски принцип е огромна стъпка напред за потребителите и за изграждането на истински цифров единен пазар, работещ за всички. След премахването на таксите за роуминг и преносимостта на съдържанието сега гражданите на ЕС ще могат да купуват онлайн новите си мебели, да резервират хотел или да използват кредитната си карта зад граница сякаш са у дома\", коментира еврокомисарят по цифровата икономика и цифровото общество Мария Габриел.Географското блокиране е дискриминационна практика, използвана с търговска цел, при която онлайн продавачите отказват на потребителите достъп до даден уебсайт въз основа на тяхното местоположение или ги препращат към местен магазин с различаващи се цени. Например клиентите, които наемат автомобил в определена държава членка, могат да заплатят повече за една и съща услуга по наемане на автомобил в една и съща дестинация.Регламентът за премахването на неоправданото блокиране на географски принцип беше предложен през май 2016г. и беше посочен като законодателен приоритет в съвместната декларация на трите европейски институции през тази година.Новите правила трябва да бъдат одобрени от Съвета и Европейския парламент, като ще влязат в сила 9 месеца след публикуването им в Официалния вестник на ЕС.", "date": "2017.11.21", "title": "ЕС ще премахва геоблокирането в интернет"}
{"url": "https://offnews.bg/112/dve-detca-zaginaha-sled-vzriv-v-selo-shuma-669771.html", "text": "Две деца загинаха след взрив в къща в село Шума, община Годеч. По първоначална информация става дума за гръмнала газова бутилка.Децата са момченце на 1 година и 6 месеца и момиченце на 2 години и 3 месеца.Сигнал за инцидента е подаден на телефон 112 към 20.38 ч.По време на инцидента родителите на децата са били на двора, съобщава bTV.Линейката е стигнала на адреса за 20 минути, но децата вече са били починали.", "date": "2017.11.21", "title": "Две деца загинаха след взрив в село Шума"}
{"url": "https://offnews.bg/zvezdi/viktoria-bekam-kategorichno-otkaza-da-se-varne-v-spice-girls-669749.html", "text": "Само няколко дни след обявяването на официалното събиране на най-успешната дамска група Spice girls, Виктория Бекъм (Пош Спайс) категорично отказа да участва в новия албум и турне на поп групата, съобщи Би Би Си.„Това няма да се случи. В един момент човек трябва да знае кога да спре“, обясни госпожа Бекъм пред медиите.Бившата спайска добави, че Spice girls са били символ на женската сила и че до днес вярва в нея, но сега я представя по друг начин.Според анонимен източник Мел Би е подела инициативата за събиране на групата и е успяла да убеди своите колежки да възродят Spice Girls. Групата трябваше да се събере в началото на 2018 година, да запише нов албум и да организира турне.„Не мисля, че скоро бих облякла PVC костюм“, заяви Пош Спайс в края на своето обръщение.", "date": "2017.11.21", "title": "Виктория Бекъм категорично отказа да се върне в Spice Girls"}
{"url": "https://offnews.bg/obshtestvo/fotograf-na-sad-za-pornografski-snimki-na-varnenski-plazh-669742.html", "text": "50-годишен фотограф отива на съд за порнографски снимки, които правил на плаж във Варна.Мъжът е задържан и е съдействал на властите, става ясно от съобщение на прокуратурата. Той се занимавал с актова фотография от около 10 години. Чрез различни сайтове, в които момичета публикували обяви за фотомодели, той се свързвал с тях. Предлагал им срещу хонорар от 150–200 лева да заснемат еротични сесии. Фотосесиите се снимали на плажната ивица във Варна и трябвало да изглеждат все едно са правени от воайор.След получаване на съгласието на фотомоделите да бъдат снимани, фотографът предоставял снимките и видеоматериалите в интернет сайт, където се провеждало класиране. Според натрупания рейтинг подсъдимият получавал заплащане в долари.В средата на юни 2016 год. домът на фотографа бил претърсен. Полицията иззела видеофайлове и снимки с открито сексуално поведение, похотливо показване на половите органи в предизвикателни пози, мастурбация, фелацио и полово сношение, допълват разследващите.Делото срещу 50-годишния фотограф предстои да бъде насрочено за разглеждане във Варненския районен съд.", "date": "2017.11.21", "title": "Фотограф на съд за порнографски снимки на варненски плаж"}
{"url": "https://offnews.bg/kultura/volen-siderov-otkriva-svoia-galeria-za-modernizam-669740.html", "text": "Лидерът на „Атака” Волен Сидеров се оказа неочакван ценител на модернизма. Пресцентърът на партията му обяви, че Сидеров ще открие своя галерия в центъра на столицата заедно съдружника си и приятел Светлин Гугов.Галерията е наречена \"Стил\" и ще е на адрес ул. Граф Игнатиев 31. Изложените картини в нея ще са под надслов  „Художници без граници”, а идеята на Сидеров е на обществеността да се покажат творби на български класици-модернисти от световна величина, се уточнява в съобщението. Сред тях са Жорж Папазов, Жул Паскин, Борис Георгиев, Христо Явашев, Иван Милев и Сирак Скитник. В изложбата са включени и картини от личната колекция на Сидеров.", "date": "2017.11.21", "title": "Волен Сидеров открива своя галерия за модернизъм"}
{"url": "https://offnews.bg/ikonomika/ryanair-pusna-bileti-po-4-99-evro-za-ianuari-669738.html", "text": "Най-голямата авиокомпания в Европа Ryanair днес обяви специални отстъпки за резервацията на самолетни билети за януари 2018 г.Инициативата е в рамките на промоцията на превозвача Black Friday-цяла седмица, която стартира в понеделник.Днес Ryanair пусна 100 000 места по €4.99 евро за пътувания през януари догодина. Те трябва да бъдат резервирани до края на днешния ден.Вчера авиокомпанията обяви 500 000 билета с 15% отстъпка за пътувания през декември.През цялата седмица на Black Friday промоцията тарифите за чекиран багаж са намалени с 20 на сто.", "date": "2017.11.21", "title": "Ryanair пусна билети по 4,99 евро за януари"}
{"url": "https://offnews.bg/ikonomika/balgarite-patuvat-po-chesto-s-tcel-turizam-no-osnovno-v-stranata-669731.html", "text": "През третото тримесечие на 2017 г. 1,99 милиона българи граждани са пътували с цел туризъм, сочат предварителните данни на Националния статистически институт. Броят им се е увеличил с цели 31,2% в сравнение със същия период за 2016 г.Преобладаващата част от тях - 82,3%, са пътували само в страната, 14,5% - само в чужбина, а 3,2% са пътували както в страната, така и в чужбина. Пътувалите само в страната се увеличават с 32,8% спрямо 2016, пътувалите само в чужбина - с 43,3%, докато пътувалите в страната и чужбина намаляват с 21,6%.През третото тримесечие на 2017 г. най-много са пътували българите на възраст 25-44 години - 948,6 хил., или 47,7% от всички туристи. Във всички възрастови групи преобладава относителният дял на пътуванията в страната, като най-висок е този дял при лицата на възраст 25-44 години - 83,3% от пътувалите в тази възрастова група.Средният разход при пътуване с лична цел на човек е 353,36 лв. в страната и 645,33 лв. в чужбина. ", "date": "2017.11.21", "title": "Българите пътуват по-често с цел туризъм, но основно в страната"}
{"url": "https://offnews.bg/drugi/v-rusia-zatiagat-borbata-s-dopinga-669732.html", "text": "Правителството на Русия предложи да бъде приета нова законова мярка, която да дава възможност за забрана за работа в сферата на физическата култура и спорта на нарушителите на антидопинговите правила.Законодателната инициатива идва на фона на многобройните допинг скандали, разтърсили руския спорт. Официално страната отрича съществуването на държавна система за употреба на забранени вещества, но предприетите мерки показват, че няма дим без огън.\"Законопроектът предлага да се допълни федералния закон за \"Физическата култура и спорта в Руската федерация\" с нова точка.Тя ще дава възможност за ограничаване на трудовата дейност в сферата на физическата култура и спорта на лица, нарушили съответстващите антидопингови правила\", се казва в официално съобщение от Кремъл.Поправката също така ще засегне и Трудовия кодекс и ще дава възможност за прекратяване на трудовите взаимоотношения с треньори и лица, които са съдействали на спортистите за нарушаване на антидопинговия код.", "date": "2017.11.21", "title": "В Русия затягат борбата с допинга"}
{"url": "https://offnews.bg/tehnologii/vr-tcentar-v-balgaria-chast-ot-svetovnata-tarsachka-vrnish-669743.html", "text": "Най-новата B2B търсачка VRNISH дава актуална информация за бизнеса, локацията на центрове и клубове в избрана от вас държава, най-новите и търсени заглавия, проекти в областта на VR, HARDWARE, свързани с най-бързо развиващата се технологична област в IT индустрията днес.Създателите на VRNISH планират в най-скоро време да заработи и онлайн VR резервационна система. Най-новият член на VRNISH е българският VR център – , намиращ се в София. Амбицията на българския център е да се превърне в технологичен инкубатор/“хъб“ за създаване на успешни VR проекти и заглавия и в България.Най-новата бързо развиваща се технология в света – VR (виртуална реалност) набира все по-широко приложение във всички сфери на човешката дейност. Все по-често VR технологии се използват в областта на градското планиране, интериорен дизайн, индустриална симулация, машиностроене, самолетостроене, възстановяване и социализиране на културно-историческо наследство, проектиране на големи инфраструктурни проекти, продажба на недвижими имоти, обучение по туризъм, опазване на природата и биоразнообразието, симулационни професионални обучения, особено в областта на военната и аерокосмическата индустрия, медицината. VR технологиите подпомагат развитието на всички области, като изместват или допълват традиционните методи на представяне и обучение с нови възможности за интерпретация и решаване на професионални предизвикателства, предимно в области, в които се изискват отлични специални или професионални умения.Какво всъщност е VR?Спомняте ли си филма „Матрицата“, в който светът е представен като огромна виртуална реалност - един нереален свят, но изключително правдоподобен, интерактивен, 3D (триизмерен), който физически не съществува, но можете да го разгледате, така че да се почувствате наистина там, както психически, така и физически.Вие сте буквално потопени в него, съпреживявате го и той ви отговаря - ако завъртите главата си, това, което виждате и чувате, ще се промени, така че да отговаря на новата перспектива във виртуалната реалност. Едно незабравимо виртуално приключение, където чрез магията на анимираната виртуална реалност получаваш усещането, че си там и от теб зависи всичко… Не, това вече не е част от научна фантастика, а най-бързо развиващата се технологична ниша в компютърната индустрия в момента. Толкова бързо, че всеки ден те предизвиква с нещо ново и изключително любопитно. Нови заглавия, нови виртуални предизвикателства и преживявания, VR escape room, защо не и escape reality. Експертите вече говорят не само за виртуална, но и за добавена реалност.Учените смятат, че до 2020 г. виртуалната реалност ще бъде част от ежедневието на всеки от нас, както в момента са мобилните ни телефони. Виртуалната и добавената реалност не са поредната фантастична и безсмислена технология, която група учени са разработили, а нещо, което много скоро ще се превърне в част от ежедневието ни.Но да се върнем към реалността...Вашето VR приключение в София е повече от постижимо и напълно възможно. Изберете един от нашите виртуални маршрути и игри, за да се забавлявате с приятели, колеги, близки. Резервирайте Вашите очила и се откъснете поне за миг от реалността. Ако имате свои предпочитания, можете да ги споделите с нас, за да се забавлявате с най-модерната ни техника и възможности на залите в teamplay.zone.", "date": "2017.11.21", "title": "VR център в България част от световната търсачка VRNISH"}
{"url": "https://offnews.bg/obshtestvo/81-ot-balgarite-smiatat-che-zhenata-triabva-da-e-domakinia-669730.html", "text": "Българите са на първо място в Европа по споделяне на мнението, че най-важната роля на жената е да си стои вкъщи. Цели 81% от хората у нас смятат, че жената основно трябва да бъде домакиня и да се грижи за семейството. В другия край на класацията са шведите, от които едва 11% са съгласни с това виждане. Това сочи ново проучване на \"Евробарометър\" за половото равенство в Европейския съюз.Средният европейски показател по въпроса е 44% в полза на твърдението и 54% против.Страната ни оглавява европейската класация и по патриархално възприятие на ролята на мъжете - отново 81% от българите смятат, че най-важната задача на мъжа е да печели пари. Най-малко това мнение споделят отново скандинавските държави - Швеция и Дания.България е на първо място и по друг предразсъдък за мъжете - че не е приемливо те да плачат. От цяла Европа именно българите най-малко признават правото на мъжете да са слаби и да плачат- 32% намират това за неприемливо.България попада в непрестижния топ 5 на държавите, които са против мъжете да ползват отпуск по бащинство след раждането на дете. Голяма част от гражданите на Унгария (56%), Чехия (58%), Румъния и Словакия (62%), Хърватия (66%) и България (68%) не одобряват мъжете да взимат отпуск по бащинство. На противоположното мнение най-отчетливо са отново скандинавските страни - Швеция (96%), Финландия (95%) и Дания (93%).Българите са и едни от най-убедените в Европа, че е по-вероятно жените да взимат решения, базирани на емоции. Най-много с това схващане са съгласни унгарците (87%), както и чехите, словаците, българите и латвийците (83%).Така според изнесените данни България е на първо място по полови стереотипи в ЕС, следвана от Унгария и Литва. Противоположно на горните данни, голяма част от българите (64%) смятат, че в политиката у нас е постигнато полово равенство. Същото е масовото мнение и за половото равенство в работната среда у нас – 67% от българите са отговорили положително на този въпрос.", "date": "2017.11.21", "title": "81% от българите смятат, че жената трябва да е домакиня"}
{"url": "https://offnews.bg/futbol/otstraniha-prechkite-pred-provezhdaneto-na-konkursa-za-bazite-na-tcska-669733.html", "text": "Вече окончателно няма никакви пречки за провеждането на конкурса за базите на ЦСКА, пише \"Тема Спорт\".Дружеството \"Сердика спортни имоти\", което трябва да разпредели стадион \"Българска армия\" и базата в Панчарево за дългосрочно ползване, беше вписано официално в Търговския регистър (ТР) в късния следобед вчера.Първоначално от ТР бяха подали няколко указания за отстраняване до Министерството на спорта. Ставаше въпрос за 10 документа, които явно бяха забравени при първоначалното им входиране в регистъра.За броени часове обаче юристите на ведомството реагираха и изпратиха документите. Така дружеството \"Сердика спортни имоти\" беше регистрирано още вчера.Оттук насетне в кратки срокове се очаква спортното министерство да обяви официално конкурса за \"Армията\" и Панчарево.Поне на този етап се очертава базите да бъдат отдадени за 10 години, но след приемане на новия Закон за спорта ще се стигне до удължаването на този срок, вероятно до 3 десетилетия.", "date": "2017.11.21", "title": "Отстраниха пречките пред провеждането на конкурса за базите на ЦСКА"}
{"url": "https://offnews.bg/obshtestvo/shte-ni-zadarzhat-na-patia-za-previshena-skorost-da-ama-ne-669739.html", "text": "От неделя пътните полицаи са инструктирани, ако констатират тежко нарушение, веднага да изведат водача от движението и да го заведат в най-близкото районно управление на МВР.Екзотичната идея беше лансирана от главния секретар на МВР Младен Маринов с мълчаливото съгласие на вътрешния министър след спешна  заради зачестилите катастрофи с жертви.Защо обаче тази идея няма да сработи. На първо място, защото няма законово основание за задържане. Юристи са на мнение, че подобно отвеждане до най-близкото поделение на МВР е възможно единствено при извършено нарушение на пътя, което представлява престъпление по смисъла на Наказателния кодекс. Шофирането с превишена скорост и изпреварването в насрещното движение не са такива. Според бившия председател на Софийския районен съд Методи Лалов решението не е в прилагането на репресия. В коментар на страницата си във Фейсбук той написа, че, ако липсва установено престъпление по НК, то подобно задържане ще бъде незаконно:В същото време за подобно задържане трябва да бъдат спазени поредица от административни изисквания, едно от които е заповед за задържане, а задържаният има поредица от права, от които може да се възползва - да се свърже с адвокат или да поиска телефонно обаждане, за да съобщи на близките си.  Ако лицето е задържано без основания, то има право да обжалва пред съда, обясни за OFFNews юристът Николай Димитров, председател на Управителния съвет на Сдружение \"Център за законодателни оценки и законодателни инициативи\":Проблем при тази идея е и поглъщането на и без това оскъдния ресурс в МВР. На практика отвеждането на нарушител на пътя ще доведе до лишаване от един пътен патрул. Оттам и контролът на пътя ще бъде значително занижен, което пък е пълна противоположност на намеренията за овладяване войната по пътищата. Работещо решение е най-вече в увеличаването на техническия контрол. Експеримент показва, че за 6 месеца с 40% са спаднали нарушенията с линейки на Спешната помощ в София, след като са били оборудвани с видеорегистратори.Това е така, защото шофьорите усещат, че са контролирани. Това води до самодисциплина, при която шофьорът ще си помисли преди да мине на червено, коментира председателят на Асоциацията на пострадалите при катастрофи Владимир Тодоров.", "date": "2017.11.21", "title": "Ще ни задържат на пътя за превишена скорост - да, ама не"}
{"url": "https://offnews.bg/izvan-terena/iuzheni-bushar-ima-kakvo-da-pokazhe-i-izvan-korta-669746.html", "text": "Канадският секссимвол на женския тенис Южени Бушар определено има с какво да грабне вниманието на аудиторията и извън корта.Близката до Григор Димитров тенисистка не изпраща впечатляващ сезон, но победата й над завърналата се след изтърпяно наказание за употреба на допинг Мария Шарапова и последвалата словесна престрелка между двете, прикова вниманието на медиите. Бушар с готовност споделя тайните на добрата си форма, като качва любопитни видеа в профила си в Инстаграм.\"Прекарвам повечето си време на корта. Ставам в 8, ям яйца за протеин и сила, плодове и пия портокалов сок. След това отново отивам на корта, като работя два часа основно за техника. След това обядвам и отивам отново на корта, преди да вляза във фитнеса. Направете престоя си в залата още по-приятен с музика.Изберете любимите си парчета и ги подредете в плейлист. Моето любимо парче е Genie In A Bottle на Christina Aguilera. Обичам тази песен не само заради името. Излизам на корта винаги с тази песен. Настройте се положително, изчистете главата от негативни мисли. Аз лично практикувам йога\", споделя Бушар.", "date": "2017.11.21", "title": "Южени Бушар има какво да покаже и извън корта"}
{"url": "https://offnews.bg/futbol/real-madrid-hvarli-oko-na-mauro-ikardi-669748.html", "text": "Реал Мадрид може да има ново звездно попълнение в атака от следващия сезон. В това е убеден бившият футболист на Милан Даниеле Масаро, който в момента работи като телевизионен експерт.Според него в Мадрид са харесали изключително много нападателя на Интер Мауро Икарди и ще се опитат да го привлекат като заместник на неубедителния Карим Бензема.Договорът на 24-годишния футболист с \"нерадзурите\" е с действие до 2021 година. В миналото Реал е искал да привлече играча, но до сделка не се стига. Възможно е и сега да няма, тъй като в испанската столица Икарди ще е просто една от многото звезди, докато в Милано е със статут на мегазвезда, носи капитанската лента, а феновете го обожават.След изминалите 13 кръга в Серия А Икарди върви втори при голмайсторите с 13 попадения. Повече от него има единствено Чиро Имобиле - 15. В последния си мач Икарди наниза и двете попадения за успеха с 2:0 над Аталанта, а треньорът Лучано Спалети изпадна в еуфория от представянето му.“Интер има собствен стил. Играхме като зрял отбор, който знае да изчака своя шанс. Не позволихме на Аталанта да играе много, държахме ги в постоянно напрежение.Икарди е истински шампион, но аз съм от тези треньори, които поставят отборното над индивидуалностите и смятам, че победата е дело на целия тим. Икарди обаче е като истински хищник, който се нахвърля на жертвата си”, коментира Спалети.", "date": "2017.11.21", "title": "Реал Мадрид хвърли око на Мауро Икарди"}
{"url": "https://offnews.bg/medii/google-shte-buta-nazad-rezultatite-ot-ruskata-dezinformatcia-669727.html", "text": "Google ще изработи специален алгоритъм, който ще ограничи достъпа до новините на руските медии \"Спутник\" и RT, които често са обвинявани в разпространение на дезинформация от страна на Кремъл. Новината бе обявена от шефа на търсачката Ерик Шмит.\"В момента работим върху декласирането на тези уеб-страници. В основата става въпрос за \"Спутник\" и RT (Раша тудей)\", каза Шмит по време на Международния форум по сигурност в град Халифакс, в Канада.Според него в Google осъзнават влиянието на пропагандата и в момента се опитват да изградят система, която ще блокира подобни съдържания да достигат до широката публика. Той обаче се обяви срещу забраната на тези онлайн медии.RT официално осъди намеренията на Google. ", "date": "2017.11.21", "title": "Google ще бута назад резултатите от руската дезинформация"}
{"url": "https://offnews.bg/nashite-avtori/sezonat-na-maglite-669734.html", "text": "Клара знаеше как да махне предпазителя и да зареди пистолета. Знаеше точно къде иска да го насочи. Знаеше, че ще ѝ е достатъчен един-единствен прецизен изстрел. Трябваше само да се промъкне тихичко, на пръсти покрай спящия си съпруг и да извади неговия Люгер П06 от кожения му кобур. Фриц едва ли щеше да се събуди. Дишаше равномерно. Алкохолът и умората го бяха дарили с дълбок, невъзмутим сън. Голата му глава проблясваше ритмично в полумрака с всяко дълбоко вдишване. Да, Фриц нямаше да се събуди и тази нощ Клара Имервар – една от най-забележителните дъщери на велика Германия, щеше да стреля... Ръката ѝ нямаше дори да трепне.Това, далечни приятелю, е действителна история. Не мога да повярвам, че си решил да я прочетеш, и то точно днес, в епохата на гаснещото четене. Дано се добереш до самия ѝ край, защото тя е от онези своеволни притчи, които отказват да се впишат в сто и четиресет символа или в триминутно видео. Някак от само себе си това се превърна преди всичко в история за мъглата. Може би затова отлагах толкова дълго да ти я разкажа; просто думите изчакваха да дойде есента – сезонът на мъглите. И ето че сега съм седнал в кафенето „Хенри’с“ на Осма улица, на любимата си маса до прозореца. Сигурно ще пиша шест... седем… осем часа – цяла една събота. Няма значение – този разказ вече не търпи отлагане. Тротоарът, минувачите, дъждът са се настанили удобно в голямата мокра витрина – посърналите експонати на елегичния ноември. Нека ги оставим тук, а ние, ако нямаш нищо против, ще се качим в машината на времето. Така е – всяка история е машина на времето. Ако кафето е хубаво и ако успеем да я построим достатъчно надеждна и истинска, тя ще ни отнеме от настоящето и ще ни отнесе при себе си и своите герои, където и да се намират те. Някои разкази следват строга, линейна хронология. Други... други обичат хаоса и ни подхвърлят безцеремонно в различни точки на пространството и времето. Тази е от вторите – недисциплинираните, непредвидими, самозабравили се истории… историята на мъглата. Добре дошъл в нейната машина на времето.2 мaй 1915 г., квартал „Далем“, Берлин.Отново сме тук, сто и две години в миналото – в нощта, в която щеше да се случи нещо ужасно, нещо необратимо. Нощта, в която Клара Имервар (на снимката) сложи нежната си длан върху дръжката на пистолета. Ето, съпругът ѝ наистина не се събужда. Предпазителят е махнат, револверът е зареден. Клара се вглежда със свито сърце в спящия мъж – нима това наистина е Фриц? Нейният Фриц Хабер?Помнеше деня, в който се влюби в него – беше отдавна. Преди Фриц да се превърне в знаменитост. Преди да бъде оповестен за един от най-гениалните хора в историята на човечеството. Много преди да направи своето голямо откритие и да промени целия свят. Със сигурност, години преди да се нанесат в тази прелестна къща. Но какво стана с тяхната любов? Защо стиска дръжката на пистолет? Къде изчезнаха мечтите ѝ? Големите и красиви планове? Защо вече не можеше да разпознае човека, дишащ в тялото на съпруга ѝ? О, да – тя го обичаше... поне в началото. Още от деня, в който се срещнаха на онзи урок по бални танци в Бреслау. Носеше се из залата стегнат и толкова уверен – като опитен танцьор. Някак си... рационален. Помнеше двете остри рапири на сините му очи, момчешкото лице и непослушните, вълнисти коси. Но това, което я плени, бе интелектът му – енциклопедичната, омаломощаваща ерудиция. Можеше да говори с него в продължение на часове за наука, история, поезия и философия. Това бе най-важното за Клара, защото тя не беше обикновена жена.Искаш ли да замразим за малко окъпаната в лунна светлина сцена и да прескочим в миналото на тази забележителна личност, стискаща пистолет в дясната си ръка? Тя е човек, от когото се възхищавам, и според мен бе изпреварила времето си поне с едно столетие. 1877 година, Бреслау, Прусия.„Това дете е изумително!“ – възкликнала учителката ѝ още в първи клас. Невръстната Клара Имервар изумявала всички с шокиращи познания, феноменална памет и неограничено въображение. Но това не било всичко. Клара имала силен, независим характер и добро, съчувстващо сърце. Още от най-ранна възраст било ясно, че в нейно лице закостенeлите предразсъдъци на патриархалната ѝ епоха ще имат един всеотдаен опонент. Всичко ѝ се отдавало с лекота, но това, което омагьосало малката Клара повече от всичко, била химията – и как да не бъде? Та нали това е наука за шепата безценни елементи, от които сме направени самите ние, храната, въздухът, водата, светът около нас, цялата материя в Космоса. Ако ги разберем, ще разплетем дори най-големите и древни тайни на Вселената. Клара искрено вярвала, че единствено науката е пътят на човечеството към просветление – само тя би могла да му помогне да намери благородно място в собствената си история и най-после да сложи край на войните, кръвопролитията и варварщината. Пацифист до мозъка на костите си, Клара не искала да бъде наблюдател, а двигател в тази история. Искала не просто да чете, а да пише любимата си приказка. Но в края на XIX век от жените в Германия се очаквало да бъдат послушни съпруги и усърдни домакини, не учени и химици.Юни 2017, централната гара в Берн.Току-що, без да знам точно защо, реших да се отклоня от пътя си. Случвало ми се е и преди, така че не се изненадвам и реагирам с предсказуема покорност. Вече отдавна съм научил, че няма полза от това да се съпротивлявам на инстинкта си за отклонение от пътя. Трябва да се кача на влака за Цюрих в осем сутринта. Там ме очакват две срещи и преспиване, а на следващия ден излитам за София. Но проклетият ми, неконтролируем поглед се спира върху разписанието и си купувам импулсивно и крайно нелогично билет за... Базел. Влакът тръгва след десет минути, така че стигам с тичане до перона. Ако всичко се стече в моя полза, ще прекарам там осемдесет и четири минути и ще успея да хвана връзката за Цюрих. Вагонът ми е почти празен. Дори през юни сутрините тук са в състояние да хапят. Навън е мрачно и студено. Прочутите пейзажи липсват, погълнати от също толкова прочутата швейцарска мъгла. Базел. Отивам в Базел. Защо ли? Може би точно заради мъглата. Тя ме дърпа... дърпа ме към града, който няма да имам време дори да разгледам.Мъглата – едно от най-странните и мистериозни климатични явления. Безформена, настойчива въздушна маса, наситена с микроскопични капчици вода. Понякога се превръщат в кристали. Появява се сякаш от нищото, особено през есента, когато въздухът започне да изстива по-бързо от земята. Парадоксално, ако караш в мъгла и включиш на дълги, видимостта се понижава. Светлината на собствените ти фарове се отразява в милионите миниатюрни стъкълца и те заслепява. Да, мъглата е в състояние да прави странни неща. Тя може да се спуска, носи, покрива и поглъща. Да пълзи. Да лепне. Да се просмуква. Колко са нещата на този свят, които са в състояние да се просмукват? Течност, пушек, змия... мъгла. 7 май 1898 година, университета „Бреслау“.Напук на всички пречки и скептицизъм, Клара Имервар завърши висше образование с блестящ успех, а на този ден прояви нечувана дързост, появявайки се на всяващия ужас изпит „Bербандсекзамен“. Тестът е садистично творение на известната с изобретателните си изтезания немска академична инквизиция и е създаден с идеята да позволи само на най-надарените, всеотдайни и бих казал, луди студенти да бъдат записани в програмата за докторат по химия. Клара става първата жена в Германия, взела този изпит, при това без видимо усилие. На дванайсети декември 1900 година се превръща и в първия доктор по химия от женски пол в Германия – не с отличен... с феноменален успех! Дисертацията ѝ е на тема „Разтворимост на металните соли“. След като получи своята степен, Клара положи лична клетва. „Никога – каза младата доктор Имервар – няма да използвам позицията си, за да сторя каквото и да било в противовес на нещата, в които вярвам – преследването на истината и развитието на достойнството на науката – за да ѝ помогна да достигне до висините, които заслужава.“ Клара не взе докторат само за себе си – тя отвори вратата за хилядите потиснати до този момент мечтателки, които щяха да я последват в новото време.", "date": "2017.11.21", "title": "Сезонът на мъглите"}
{"url": "https://offnews.bg/tenis/poiskal-li-e-grigor-dimitrov-rakata-na-nikol-669750.html", "text": "Най-добрият ни тенисист Григор Димитров спечели уверено финалния турнир на АТР в Лондон, след като постигна пет победи и завърши годината като номер 3 в света.След победата във финала срещу Давид Гофен българинът не спести благодарности към всички, които са допринесли за големия успех - треньорския щаб и лично Дани Валверду, родителите Димитър и Мария и не на последно място - приятелката му Никол Шерцингер.Много фенове на тениса по света не знаеха до този момент, коя е жената, която вдъхновява българина за победите на корта.В интерес на истината Никол е под светлините на прожекторите дълго преди Димитров да добие световна известност.Тя е бивша водеща вокалистка на дамската група \"Пусикет Долс\", а от няколко сезона е ментор в британското издание на музикалното риалити Х Фактор.Никол не просто е певица, но и сама пише песните, измисля хореографията на танците си, продуцира млади изпълнители, снима се в киното и работи и като модел.Двамата с Григор са заедно вече от две години, като преди това прекъснаха продължителни връзки. Българинът се раздели с руската тенисистка Мария Шарапова, докато Шерцингер скъса с британския пилот от Формула 1 Люис Хамилтън след близо осем годишна връзка.Американката така и не получи предложение за брак от автомобилния ас и реши, че не иска повече да си губи времето. Тя е по-голяма от Григор с 13 години и затова не бяха малко скептиците, които не виждаха перспектива във връзката им.Определено обаче може да се отбележи положителният ефект от близостта им дори и чисто статистически погледнато. Когато стават двойка Григор е 28-и в света. Миналата година завърши като 17-и, а тази е трети. Според мнозина Григор неслучайно е споменал името на Никол след победата си над Гофен.Заговори се дори, че се задава звездна сватба. Това показва, че българинът все пак е решил да не изпитва търпението на любимата си, като си е взел поука от раздялата й с Хамилтън.В Русия отбелязват, че Григор изпитва някакво влечение към страната им и то не само заради Шарапова. Самата Шерцингер, колкото й невероятно да звучи е четвърт рускиня, а второто й име е Прасковя в чест на руската й баба по майчина линия. Григор и Никол са много дискретни за личния си живот. Те не афишират връзката си в социалните мрежи, като са си оставили достатъчно пространство. Все пак в публичните си изяви Шерцингер е отбелязвала, че й харесва да бъде с млад и красив мъж, който умее да побеждава.Последното Димитров вече го може. През 2017 година той участва в 23 турнира, като достигна до финалите на пет от тях. Най-доброто му представяне в Големия шлем беше полуфиналът на Аustralian Open, загубен от Рафаел Надал, а мачът беше определен за един от най-добрите през годината. На \"Уимбълдън\" българинът стигна до четвъртия кръг, където беше спрян от Роджър Федерер, който спечели след това и титлата. В другите два турнира от Шлема той допусна ранни отпадания.Спечелването на поне един от най-важните турнири е основна цел пред Димитров за новия сезон. Пожелаваме му да я сбъдне, а Никол Шерцингер все така добре да го вдъхновява и поощрява за постигане на все по-високите цели.", "date": "2017.11.21", "title": "Поискал ли е Григор Димитров ръката на Никол?"}
{"url": "https://offnews.bg/obshtestvo/elektronen-adresen-i-grazhdanski-registar-shte-zarabotiat-do-kraia-na-669736.html", "text": "Държавна агенция \"Електронно управление\" и регионалното министерство представиха проект за създаване на два нови електронни регистъра - \"Гражданска регистрация\" и \"Адресен регистър\".Първият ще надгради настоящата система на ГРАО (регистър на физическите лица), а вторият ще обедини за пръв път на едно място адресите като обекти, като им даде уникални идентификатори. Очаква се новият електронен масив \"Гражданска регистрация\" да включва регистър на населението, национален електронен регистър на актовете за гражданско състояние и регистър на ЕГН.В адресния е-регистър всеки адрес ще има свой идентификатор, който никога не се променя, дори например с промяна на името на улицата. Регистърът ще представлява централизирана база данни на адресите на всеки един адресируем обект на територията на България. Информацията от него ще се използва от всички информационни системи, в които ще се записва уникалният адресен идентификатор.Общата стойност на проекта е 2 049 999 лева, от които 1 742 499 лева са европейско съфинансиране.Проектът предвиждат изменение на нормативни актове за привеждане в съответствие с електронното управление. Документите ще се оформят по подразбиране във вид като за електронен регистър. Друга цел е автоматизиране на обработката на данните при запазване на сигурността и поверителността на информацията. Предвижда се още прехвърляне на данни от съществуващите системи и масиви към електронните такива.Предвижда се проектът да премине през няколко етапа, като на първо място ще се изготви анализ на съществуващата нормативна рамка, на базата на който ще се направят предложения за промени в нормативните актове. През следващите два етапа ще бъдат реализирани информационните системи \"Гражданска регистрация\" и \"Адресен регистър\" със заложените технически характеристики. След изготвянето им, служителите на администрацията ще бъдат обучени да работят с тях.Крайният срок за осъществяването на проекта е 31.12.2018 г.", "date": "2017.11.21", "title": "Електронен адресен и граждански регистър ще заработят до края на 2018"}
{"url": "https://offnews.bg/ikonomika/evropejskiat-bankov-organ-se-mesti-ot-london-v-parizh-669718.html", "text": "Страните членки на ЕС гласуваха снощи къде да е новото седалище Европейския банков орган. Той трябва да се премести от Лондон заради Брекзит.Гласуването премина в 3 кръга. След тях победител не бе определен, затова се наложи градът домакин да бъде изтеглен с жребий. Така бе определено, че банковият орган ще се премести в Париж.По-рано вчера бе гласувано Европейската агенция по лекарствата (ЕМА) да се премести в Амстердам. И двете агенции сега са в британската столица.От българска страна в заседанието участва зам.-министърът на външните работи Емилия Кралева, като гласуването премина в три кръга. България бе един от кандидатите за домакин на седалището на лекарствената агенция на ЕС, но кандидатурата ни, както повечето други, отпадна още в първия кръг.", "date": "2017.11.21", "title": "Европейският банков орган се мести от Лондон в Париж"}
{"url": "https://offnews.bg/kultura/jeremy-zavarshvat-turneto-si-s-goliam-kontcert-v-london-669719.html", "text": "Българската група  е в кулминацията на европейското си турне. Пред бандата е последната седмица от едномесечната обиколка, като последните три концерта са от особено значение.На 22 ноември, тази сряда, музикантите ще посетят за първи път шотландската столица , където ще свирят заедно с местните St. Providence в клуб Ivory Blacks.На 23-и, в четвъртък, JEREMY? се завръщат в Брайтън, откъдето пазят чудесни спомени от участието си в програмата на фестивала за нова музика The Grate Escape 2015, когато за първи път родна банда представи себе си на този голям форум, и то с цели два концерта. Този път те ще станат част от клубния афиш на града с лайв в Sticky Mike's Frog Bar. Там ще бъдат подкрепени от локална страна в лицето на дуото Atlas Wynd, както и от специалните гости - щатската изпълнителка Sonia Leigh и нейната банда. Тя ще се включи и в Лондон на следващия ден, плюс Leontas.Именно на 24 ноември, петък, в легендарния  ще бъде финалът на серията концерти на Острова. Според предварителни заявки, се очаква в клуба да присъстват представители на музикалната индустрия, които проявяват интерес към бъдеща съвместна дейност с JEREMY?.Билети и за трите дати се предлагат в мрежата на , както следва: В средата на месец декември с концерт в клуб  ще бъде представен новия видео-сингъл на JEREMY?, по чиято продукция работи голяма част същия екип, осъществил записите на дебютния им албум и клиповете.", "date": "2017.11.21", "title": "JEREMY? завършват турнето си с голям концерт в Лондон"}
{"url": "https://offnews.bg/ikonomika/vlastta-vze-ostro-zavoia-podnoviavat-stroitelstvoto-na-aetc-belene-pr-669724.html", "text": "От ден на ден проектът за АЕЦ \"Белене\" става все по-хубав, а рестартът на дострояването му - все по-реалистичен. Това се разбра и от днешното участие на министъра на енергетиката Теменужка Петкова в сутрешния блок на бТВ.Петкова коментира доклада на БАН за жизнеспособността на проекта „Белене”. Според учените Втората атомна би била изгодна, ако цената ѝ е под 10,5 млрд. евро, ако има държавно участие в партньорство с външен инвеститор и ако поне 70 процента от необходимите средства бъдат осигурени чрез дългосрочен кредит с лихва под 4,5%.Тя посочи и че според анализа на учените продажбата на оборудването трябва да бъде последната опция, която трябва да бъде разгледана.Според министъра няма да се наложи допълнителна инвестиция от страна на държавата в Белене.Според нея БАН определено казва, че има варианти, в които проектът е финансово жизнеспособен.Според нея не се изключва нито един вариант, а без „Росатом” този проект няма как да бъде реализиран.", "date": "2017.11.21", "title": "Властта взе остро завоя: Подновяват строителството на АЕЦ Белене през 2019 г."}
{"url": "https://offnews.bg/evropa/briuksel-naznachava-politcaj-kojto-da-sledi-sportnite-sabitia-669725.html", "text": "Полицията в Брюксел назначава служител, който ще следи занапред календара на спортните събития. Мярката е първата стъпка, която ще бъде предприета след безредиците в столицата, съпътствали класирането на Мароко за следващото световно първенство по футбол, съобщава БТА.Новоназначеният служител ще следи насрочените международни футболни срещи и ще преценява дали те биха имали отражение на сигурността в Брюксел. Уточнява се, че в града живеят представители на 180 народности и затова има \"опасни мачове\".В града по-рано този месец, в рамките на няколко дни, на два пъти станаха размирици - веднъж заради посочения мач, но и втори път - след призив за събиране на младежи в социалните мрежи. При двата случая имаше пострадали и значителни материални щети.Полицията и политиците влязоха в спор какъв е пропускът на службите - дали обстановката е била недооценена или униформените не разполагат с достатъчно средства. Поводът бе използван за пореден път за критика към многобройните марокански имигранти в белгийската столица, чиито представители в последните две години причиниха много главоболия, особено покрай атентатите в Брюксел и Париж.", "date": "2017.11.21", "title": "Брюксел назначава полицай, който да следи спортните събития"}
{"url": "https://offnews.bg/tcarkoven-kalendar/na-vavedenie-bogorodichno-tcialata-familia-otiva-na-tcarkva-668812.html", "text": "Въведение Богородично е обявено като ден на православната християнска младеж и семейство към края на третото десетилетие на миналия век, тогава празнуването е ставало и в училищата.Народната традицията изисква цялата фамилията да отиде на църква, а вечерта на масата всичко да е в по-тесен кръг.В миналото заедно са се молили родители и децата им, които още не са встъпили в брак, а трапезата не се вдигала цяла нощ – в очакване Богородица да дойде, да вземе залък и да благослови къщата.Така старите българи отреждали място и чакали Божата майка на най-светлите християнски празници. За Въведение се разрешава да се хапне ястие с риба, слагат се и много лакомства за малчуганите.", "date": "2017.11.21", "title": "На Въведение Богородично цялата фамилия отива на църква"}
{"url": "https://offnews.bg/tenis/grisho-pred-cnn-gord-sam-che-sam-balgarin-669720.html", "text": "Родният тенис шампион Григор Димитров е горд с факта, че е българин и че тази победа не е само лична, но и на България. Това заяви Гришо в интервю за световния информационен гигант CNN.Той гостува в студио на телевизията с купата, която спечели на финалния турнир за годината в Лондон.Гришо посочи, че се чувства приказно като вижда националния трибагреник след всеки мач.Той обясни на тв водещата, че страната ни има традиции в тениса и посочи приноса на сестрите Малееви за популярността на този спорт в България.", "date": "2017.11.21", "title": "Гришо пред CNN: Горд съм, че съм българин"}
{"url": "https://offnews.bg/politika/shefat-na-evropejskia-parlament-na-poseshtenie-u-nas-669692.html", "text": "Председателят на ЕП Антонио Таяни и председателите на 8-те политически групи в европарламента пристигат на работно посещение у нас днес. Поводът е предстоящото Българско председателство на Съвета на Европейския съюз. В делегацията са още Диего Канга Фано, началник на кабинета на председателя на ЕП, и Клаус Веле, генерален секретар на Европейския парламент.Днес Таяни ще направи обръщение към народните представители от 44-тото Народно събрание на извънредното заседание на парламента.След това ще се проведе и двустранна среща между председателя на Народното събрание Цвета Караянчева и Антонио Таяни. В пленарната зала ще бъдат и посланици на държавите-членки на ЕС и на страните от Западните Балкани.Също така в парламента ще се състои среща между Председателския съвет на ЕП, Председателския съвет на Народното събрание и комисиите, ангажирани с Парламентарното измерение на Българското председателство на Съвета на Европейския съюз.Преди срещата си с парламентаристите Таяни ще отиде на „Дондуков“ 2 за среща с държавният глава Румен Радев ще проведе.В срещата ще участват председателят на Европейския парламент Антонио Таяни, генералният секретар на ЕП Клаус Веле, председатели и представители на политическите групи в ЕП.По-късно след обяд Антонио Таяни ще участва и в дебат с млади хора на тема „Гласът на младите: Каква Европа искаме?\", който ще се проведе в зала 272 на Софийския университет „Св. Климент Охридски\". Дискусията ще даде възможност на българските студенти и академична общност да изразят своите виждания и очаквания, свързани с бъдещото развитие на европейския проект, както и да отправят въпросите си към лидерите на политическите партии в Европейския парламент.", "date": "2017.11.21", "title": "Шефът на Европейския парламент на посещение у нас"}
{"url": "https://offnews.bg/politika/glavchev-napravi-taka-che-mareshki-da-stane-shef-na-bojko-borisov-669723.html", "text": "Димитър Главчев направи така, че Веселин Марешки да стане шеф на Бойко Борисов, коментира социологът Андрей Райчев по повод политическия скандал около оставката на председателя на парламента.Миналата седмица Главчев  след кратък скандал с опозицията, след като изгони от пленарната зала лидера на БСП Корнелия Нинова. Червените решиха да бойкотират заседанията на парламента, докато той не подаде оставка.„Главчев извърши нещо без да съзнава. Първо е европейската реакция – няма парламент без опозиция. Второто, ако сте на мястото на Борисов, какво предпочитате – Нинова като колега или Марешки като началник? Защото Главчев постави Борисов пред този избор”, смята Райчев.По думите му по-добре е Борисов да има колега, който да бъде много активен и опозиционно страшен, отколкото БСП и ДПС да излязат от парламента и така Марешки да взима решение дали да заседава парламента или не.„Тук беше застрашено самото провеждане на заседанията. Те наистина бяха тръгнали да правят Марешки началник. Това Главчев му го сервира на своя премиер една сутрин – естествено, че ще го изгони”, допълни  Райчев.„Борисов разви една техника, за която може само да му завиждат – знае как да прави заден без да губи електорат”, коментира още социологът. Той намира избора на Цвета Караянчева за председател на Народното събрание е странен. „Този пост е трудно място и не толкова защото трябва да си много умен или културен, но защото там се иска да те уважава опозицията. Тя е драка, тя е боец.\"", "date": "2017.11.21", "title": "'Главчев направи така, че Марешки да стане шеф на Бойко Борисов'"}
{"url": "https://offnews.bg/medii/si-bi-es-otstrani-izvesten-vodesht-na-75-za-seksualen-tormoz-669714.html", "text": "Телевизия Си Би Ес реши да отстрани от ефира Чарли Роуз, един от най-известните американски телевизионни водещи, след появила се във в. \"Вашингтон пост\" информация, че осем жени го обвиняват в сексуален тормоз.\"Чарли Роуз беше незабавно отстранен, докато проучим ситуацията. Тези обвинения са изключително тревожни и ние ги приемаме много сериозно\", се казва в изявление на телевизията, поместено в сайта й.Телевизиите Пи Би Ес и Блумбърг също решиха да прекратят излъчването на шоуто на Роуз във връзка с твърденията за сексуален тормоз.Седемдесет и петгодишният Роуз постави под съмнение достоверността на обвиненията, поместени във \"Вашингтон пост\". В същото време той поднесе извиненията си за непристойно поведение и призна, че понякога се е държал безчувствено, съобщи БТА.Чарли Роуз от 2012 г. е втори водещ на сутрешното предаване на Си Би Ес, CBS This Morning и от десет години работи като кореспондент за шоуто CBS 60 Minutes.", "date": "2017.11.21", "title": "Си Би Ес отстрани известен водещ на 75 за сексуален тормоз"}
{"url": "https://offnews.bg/sviat/arestuvaha-balgari-v-turtcia-podozirat-gi-vav-vrazki-s-giulenisti-669751.html", "text": "Турските власти в Одрин са задържали петима души по подозрение във връзки с организацията на проповедника Фетуллах Гюлен - Фето, при опит да преминат нелегално в България с микробус, съобщават турски медии.Освен петимата са задържани и трима български граждани, които са заподозрени, че са им помагали за нелегалното прехвърляне в България, пише БТА.Екип на граничните власти за борба срещу терора и нелегалния трафик в Одрин спрял за проверка микробус в района на селището Йеникадън, след получен сигнал, че няколко души ще избягат в България. В микробуса пътували шестима души, сред които едно дете.При проверката се оказало, че срещу двама от групата е издадена съдебна заповед за задържане заради връзки с Фето и осуетения опит за преврат през миналата година, а останалите трима били в списъка на подозрителните лица за същото. Петимата били арестувани и предадени на съда, който постановил да бъдат изпратени в затвора. Детето било предадено на близки хора.Арестувани са и трима български граждани с инициали на латиница N.M.K, G.Y.M и S.H.V, които са заподозрени, че са организирали нелегалното прехвърляне на групата. При обиска у българските граждани е намерена голяма сума в евро, за която се предполага, че е била платена, за да прекарат групата в България, пишат турските медии.Генералното консулство на Република България в Одрин е получило информация от турските власти, че на 17 ноември са задържани трима български граждани, съобщиха тази вечер от българското министерство на външните работи.С решение на Втори наказателен съд – Одрин от 20 ноември на тях е наложена мярка „задържане под стража\" и тримата се намират в затвора от закрит тип „F\" в град Одрин. Тримата български граждани са обвинени в „нелегален трафик на мигранти и умишлено подпомагане на престъпна организация\", уточняват от българското МВнР.", "date": "2017.11.21", "title": "Арестуваха българи в Турция, подозират ги във връзки с гюленисти"}
{"url": "https://offnews.bg/obshtestvo/spirat-vodata-na-7-mesta-v-stolitcata-669687.html", "text": "„Софийска вода” временно ще прекъсне водоснабдяването в някои части на столицата днес, съобщиха от дружеството. Ремонт на уличен водопровод на бул. „Васил Левски“ налага спиране на водоподаването от 9:00 до 21:00 ч. в района на бул. „Васил Левски“ от ул. „Георги С. Раковски“ до ул. „Проф. Никола Михайлов“.Във връзка с подмяна на водопровод на ул. 253 в кв. „Орландовци“ се налага спиране на водоподаването от 9:00 до 21:00 ч. на ул. „Димитър Гущанов“, ул. „Железопътна“, ул. 252 и ул. 228. След възстановяване на водоснабдяването е възможно временно повишаване мътността на водата.Във връзка с подмяна на сградно водопроводно отклонение ул. „Златен век“, в.з. Симеоново - Драгалевци се налага спиране на водоподаването от 9:30 до 15:30 ч. на клиентите на „Софийска вода”, живеещи в района на ул. „Васил Попович“ от ул. „Златен век“ до ул. „Тодор Пеев“, ул. „Чичовци“ от ул. „Васил Попович“ до ул. „Анредей и Константин Петкович“.Подмяна на уличен водопроводно във в.з. „Кокалянски ханчета“ налага спиране на водоподаването от 10:00 до 22:00 ч. на ул. „Искър“, ул. „Тодорини кукли“, ул. „Тополите“, ул. „Зора“, ул. „Цар Иван Шишман“, ул. „Трудолюбие“, ул. „Родолюбие“, ул. „Пролет“, ул. „Латинка“, местност Свлачището, ул. „Михово блато“, ул. „Роса“, ул. „Малчика“. След възстановяване на водоснабдяването е възможно временно повишаване мътността на водата.Диагностика на уличен водопровод на ул. „Тричко Велев“ в жк „Връбница“ 2 налага спиране на водоподаването от 10:00 до 17:00 ч. на бл. 621, бл. 622, бл. 623, бл. 608 вх. А, ул. „Острова“, ул. „Тричко Велев“ от бул. „Ломско шосе“ до ул. „Златен Клас“, ул. „Гайдарче“.Изграждане на сградно водопроводно отклонение на ул. „Боянски водопад“ в кв. „Манастирски ливади“ налага спиране на водоподаването от 10:00 до 17:00 ч. в района между ул. „Тодор Каблешков“, ул. „Цанко Лавренов“, ул. „Иван Кирков“, ул. „Акад. Георги Наджаков“.Поради реконструкция на уличен водопровод на ул. „Стефан Стамболов“ в с. Бистрица се налага спиране на водоподаването от 9:00 до 21:00 ч. в района между ул. „Стефан Стамболов“, ул. „Просвета“, ул. „Бреза“, ул. „Никола Крушкин-Чолака“, Цонкина махала.", "date": "2017.11.21", "title": "Спират водата на 7 места в столицата"}
{"url": "https://offnews.bg/politika/mareshki-ne-glavchev-a-ivo-hristov-triabvashe-da-napusne-parlamenta-669715.html", "text": "„Цвета Караянчева е подготвен човек за този пост и смятам, че процедурно ще се справи доста добре. Дали ще и й издържат нервите, ако има много дразнители, не мога да прогнозирам. Това се случи с Главчев и считам, че това беше повод, за който не си струваше да подава оставка. Има много по-тежки провинения в парламента, за които хората нямат съвест и не си подават оставките.\"Това коментира в сутрешния блок на Нова телевизия ВОЛЯ Веселин Марешки, визирайки проф. Иво Христов, който нарече 80% от населението \"дебили\".\"Ако аз го бях казал това нещо, щяха да ме разкъсат. БСП щяха да ми искат оставката от сутрин до вечер. Тъй като обаче е от тях, дайте да го заметем с нескопосаното „Извинявай”. Иво Христов е пътник и колкото повече стои в парламента по този нелеп начин, толкова повече негативи ще има за БСП\", на мнение е Марешки.„Не може да допуснем на власт да се върнат тези, които преди три години ги изгониха хората. Когато се образува истинска алтернатива, тогава ще подкрепим вот на недоверие”, заяви лидерът на ВОЛЯ.„Към днешна дата ние сме единствената алтернатива. Не ни свързват с корупцията, с приватизацията. В края на мандата ще се окажем пак единствените, които не сме ограбвали българския народ. Хората обаче трябва да спрат да вярват на фалшивите новини, защото като дойдат изборите, ще започнат отново да говорят нелепости”, каза Веселин Марешки.", "date": "2017.11.21", "title": "Марешки: Не Главчев, а Иво Христов трябваше да напусне парламента"}
{"url": "https://offnews.bg/tehnologii/digitalna-evropa-patiat-e-dalag-posokata-viarna-669674.html", "text": "За последните пет години Европейската комисия и Европейската инвестиционна банка са инвестирали над 350 млн. евро в цифровизацията на Европа и в различни стартъп компании, както и в малки и средни дигитални фирми. Инвестицията е успешна, тъй като статистиката сочи, че приходите на тези компании възлизат на над 875 млн. евро. За последните години по дигитални европейски програми са създадени над 10 хил. фирми, над 25 хил. работни места, 210 са стартъп компаниите. И въпреки тази информация и големите суми, които се наливат, Европа има да гони САЩ и Китай по технологичен напредък още дълго. Първата крачка е направена, а превръщането на Европа в център на дигиталния свят е въпрос на време. Днес ще ви разкажем за малките, но сигурни стъпки, които с малко доверие и добра експертиза, вече се наричат успешни проекти и търсят своето скромно място под слънцето, за да направят Промяната. Първата спирка от медийната обиколка, организирана от ЕК, за отразяване на малките успешни дигитални проекти, спонсорирани от европейски институции, е във Вроцлав, Полша, а там ни води уникален по рода си софтуер за прецизно земеделие. SatAgro е иновативно интернет приложение в помощ на земеделеца. Използва сателитни снимки, позволявайки на фермерите да трупат нови познания за своите култури и да получават бързо информация, за която до днес е трябвало дни, дори седмици, за да бъде обработена. SatAgro е създадена през 2013-та година от Пжемислав Зелазовски, възпитаник на Варшавския университет и Оксфорд. За SatAgro казва, че му е бил като паспорт за връщане в Полша.Първата версия на приложението вижда бял свят през април 2015-та година. Оттогава компанията се радва на растеж и в момента има 11 служители. SatAgro може да бъде наречено приложение за \"земеделско разузнаване\". Информацията е изключително прецизна и ползва сателитни снимки от НАСА и Европейската космическа агенция. Картите на приложението се свързват със земеделските машини, като например пръскачки, и могат да служат като автоматична \"аларма\" за поливане, която дава и информация за промените в климата и вегетацията. Преди 2 години компании като SatAgro не са съществували. Днес, благодарение на достъпните сателитни снимки в интернет, подобни компании се появяват не само в Европа.Доверие на SatAgro са гласували от първата приватизирана компания в Полша след промените - земеделската Arenda. 20% от акциите ѝ са в работниците на компанията, другите 80 се държат от 6 души, споделиха по време на презентацията от Arenda. Те притежават 500 хектара земя - толкова позволява законът, а още стотици хектари управляват под наем, а всичко това се наблюдава и анализира от приложението SatAgro. Софтуерът вече е преминал границите на Полша, като в Чехия и Германия вече ползват приложението. Разбира се, излишно е да кажем, че сред плановете на SatAgro е световна доминация.Европа е разнообразна на култура, езици, пейзажи, традиции - списъкът продължава дълго. Разнообразни са и приложенията, на които ЕК иска журналистите да обърнем внимание.След Вроцлав и Полша, пътешествието ни води към Мерида, Испания и апликацията Odilo, която лесно се описва като детска (а и не само) социална мрежа за четене.Последните данни на PISA оценяват четивните умения и навици на испанските ученици с 496 точки от 1000 - резултат, който определено има нужда от подобрение.Именно в този контекст основателят на Odilo Родриго Родригез създава приложението - стартъп компания, която е по скоро услуга, отколкото продукт.Родригез и неговият екип работят за дигитализирането на библиотеките, което позволява достъп навсякъде и по всяко време. С помощта на Европейската комисия Odilo се превръща в образователен проект с огромно значение.Европа е инвестирала в Odilo 1 млн. евро в периода 2015-2017. Над 3000 образователни центъра в Испания, Перу, Уругвай и САЩ работят с приложението на Родригез.Освен бляскавият външен вид, софтуерът на Odilo изследва читателските навици и ги подобрява, разказва с плам за своя продукт Родригез пред журналистите.В едно малко испанско училище в Мерида видяхме как работи - учениците четат с удоволствие, а учителят може да наблюдава процеса на четене като \"админ\" и да дава съвети и насоки на четящия.Днес Odilo съдържа над милион книги като дигитално съдържание, преведено на над 40 езика. Испанците имат офис в Денвър, Ню Йорк, Буенос Айрес, Богота, Мадрид и Картагена, а от създателя на приложението разбрахме, че заветната цел е всяко испанско училище, а след това и много други, да започнат работа с Odilo, \"защото инвестицията в четенето и децата са неизмерими с пари\".И въпреки че следващата ни спирка е Португалия, проектът, представен на нашето внимание там, е български.Бранимир Парашкевов разказа пред журналисти от цяла Европа за Appzio - българско приложение за писане на мобилни приложения.Който се е занимавал, знае, че изработката на приложение струва скъпо и понякога отнема много повече от планираното време, което в дигиталния бизнес е по-ценно и от парите.През последните 20 години сътрудникът на Бранимир - финландецът Тимо Райло, работи за това изработката на приложение да бъде достъпно и най-вече лесно.Тимо и Бранимир са създателите на Appzio - иновативна патформа, чрез която компании и предприемачи могат наистина лесно да превърнат идеята си за софтуер в реалност.Appzio е лесно за употреба, съдържа много темплейти и матрици, готови за работа, и най-важното - не изисква умения за програмиране от потребителя.С помощта на европейските инвестиции, които Appzio получава, Бранимир и Тимо дават старт на идеята си през 2016-та година.Един от първите клиенти на Бранимир и Тимо е една от най-големите банки у нас, които са ползвали Appzio, за да създадат приложени за вътрешна комуникация със служителите си.Звучи невероятно, но е факт - идеята за софтуер е представена в четвъртък, а следващият вторник приложението вече е било готово и инсталирано на телефоните на служителите.Appzio започва като странично занимание за Тимо, докато той живее за кратко със семейството си в Италия. След като потенциалът на технологията става все по-очевиден, той решава да се премести в София, за да стартира компания и да развива идеята.„За мен няма по-добро място да стартираш бизнес, защото средата предоставя чудесни условия за развитие. Има избор на възможности за финансиране, както и много мотивирани млади хора с идеи, които не се страхуват да работят и са настроени позитивно към това да си помагат и обменят опит. Всички тези фактори правят България изключително подходяща дестинация за бизнес\", казва за избора си Тимо.Партньорите му – Бранимир Парашкевов и Симеон Митев се обединяват около неговата идея. Целта на тримата е чрез Appzio всеки да може да създава нейтив мобилни приложения с минимални ресурси. Нейтив технологията позволява на приложенията да \"говорят\" на един език със системата на телефона. Използването ѝ е предпоставка за възможно най-високо качество, но традиционно е по-сложно и изисква много ресурси.Днес Appzio има клиенти в Европа, Северна Америка и Азия. Сред ползвателите на приложението има бизнеси от всякаква сфера - от имотни продажби до сайтове за запознанства.Но когато става въпрос за дигитален бизнес, едно е ясно - че нищо не е ясно. Истината е, че Европа има един гигант като Apple и Google и това е Spotify. Но и у нас като потребители трябва да започне да се заражда усещането, че в нашата държава, град и дори квартал се пече нещо голямо. Не се знае от кой гараж ще тръгне голямата промяна, но най-важното е, че тя е вече започнала.", "date": "2017.11.21", "title": "Дигитална Европа - пътят е дълъг, посоката вярна"}
{"url": "https://offnews.bg/vitc-na-denia/vitc-na-denia-21-noemvri-669716.html", "text": "Казах на жена ми, че е по-красива даже и от Мис България и сега ми се сърди.", "date": "2017.11.21", "title": "Виц на деня: 21 ноември"}
{"url": "https://offnews.bg/politika/v-balgaria-ima-naj-malko-evroskeptitcizam-zaiavi-borisov-669728.html", "text": "България е една от държавите, в която има най-малко евроскептицизъм, българският народ продължава да вярва в ЕС. Това каза премиерът Бойко Борисов в началото на пленарното заседание между членовете на българското правителство и делегацията, водена от председателя на ЕП Антонио Таяни, съобщиха от правителствената информационна служба.„България е една от държавите, в която има най-малко евроскептицизъм. Ние сме една от държавите, които можахме да направим разлика от това да сме във Варшавския договор и Съвета за икономическа взаимопомощ и да сме в ЕС. Това беше един осъзнат избор и не случайно българският народ продължава да вярва в ЕС“, заяви премиерът.„Вие сте представители на волята на всички европейски народи, бидейки в ЕП. Още веднъж с радост и уважение – добре дошли в България. Добре дошли сте да окажете помощ за предстоящите месеци на Българското председателство, защото искаме да помогнем, макар и със скромните си възможности, по основни теми да придвижим Съюза напред“, добави Бойко Борисов.", "date": "2017.11.21", "title": "В България има най-малко евроскептицизъм, заяви Борисов"}
{"url": "https://offnews.bg/sviat/putin-i-asad-se-sreshtnaha-v-sochi-669713.html", "text": "Руският президент Владимир Путин се е срещнал вчера вечерта със сирийския президент Башар Асад. Срещата се е състояла в Сочи, съобщава пресслужбата на Кремъл, предаде ТАСС.Асад е бил на работна визита в Русия. Руският лидер му е представил ръководството на министерството на отбраната и генералния щаб на въоръжените сили на Русия, които са били в Сочи за заседания, посветени на темата за отбраната.Срещата на Путин с Асад се е състояла броени дни преди тристранната среща на върха за Сирия между лидерите на Русия, Иран и Турция, която ще бъде утре.Путин е казал на Асад, че военната операция в Сирия приближава към своя край и че трябва да се премине към политически процес в тази страна, се казва в стенограмата от срещата, публикувана на сайта на Кремъл.\"Мисля, че проблемът с тероризма има глобален характер. До пълна победа на тероризма, разбира се, сме още далеко. Но що се касае до нашата съвместна работа в борбата с терористите на територията на Сирия, тази военна операция действително приключва\", е казал Путин.\"Мисля, че сега най-главното е, разбира се, да преминем към политически процес и с удовлетворение отбелязвам вашата готовност да работите с всички, които искат мир и уреждане на сирийската криза\", е добавил Путин.\"В този период бяха постигнати големи успехи, както непосредствено на бойното поле, така и в политически план. Много райони на Сирия бяха освободени от терористите и в тях можаха да се върнат сирийците, които бяха принудени да ги напуснат по-рано\", пък е отбелязал Асад.\"Трябва да признаем, че тази операция ще позволи да се придвижим към политическо уреждане на кризата в Сирия\", е допълнил той.Асад е казал още на Путин, че разчита, че Русия ще помогне за обезпечаването на ненамесата на външни политически играчи в политическия процес в Сирия.\"Ние разчитаме на поддръжката на Русия, за да се гарантира ненамесата на външни играчи в политическия процес и че от външна страна ще се оказва само подкрепа за процеса, който ще водят самите сирийци\", е казал Асад.\"Ние не искаме да гледаме назад. Ние сме готови да водим диалог с всички, които действително са заинтересовани от политическо уреждане и ги приветстваме\", е допълнил той.Путин е предложил на Асад да обсъдят основните принципи в организацията на политическия процес в Сирия, предаде ТАСС.", "date": "2017.11.21", "title": "Путин и Асад се срещнаха в Сочи"}
{"url": "https://offnews.bg/zvezdi/mis-balgaria-2017-ne-az-ne-sam-grozna-v-nikakav-sluchaj-669729.html", "text": "Новата Мис България Тамара Георгиева заяви в сутрешния блок на Нова тв, че не смята, че е грозна и че хората не могат да знаят какви са сърцето и душата й само от няколко снимки.„Красивите, интересни хора винаги са обект на внимание и лоши думи. Винаги има хора, които да извадят определени черти и качества. Единствено съм изненадана от простотията на обществото. Тези снимки не ме окачествяват като човек. И не, аз не съм грозна в никакъв случай\", заяви Тамара.„Няма да продължава да участвам в конкурси за красота, но бих била гост или жури на подобни мероприятия като Мис България 2017. Бих участвала в благотворителни инициативи, но искам да се развивам в живота“, споделя момичето.Тамара е завършила Италианския лицей и Художествената академия със специалност „Дизайн на порцелан и стъкло“, а сега иска да запише магистратура „Моден дизайн“, тъй като работи в бутик за дрехи и това е нейната страст и мечта.„Малко хора знаят, но преди няколко години три мои тоалета участваха в модно ревю в Милано. Това е голяма чест, но никой не го отрази“, разказа Тамара.Тя допълни, че помага и в семейния бизнес - майка ѝ и баба ѝ изработват порцеланови фигури. Миската отказа да сподели с какво се занимава приятелят ѝ.", "date": "2017.11.21", "title": "Мис България 2017: Не, аз не съм грозна в никакъв случай"}
{"url": "https://offnews.bg/obshtestvo/vremeto-se-zatoplia-oblatcite-se-razkasvat-669706.html", "text": "Облаците се разкъсват, валежите спират, а температурите се повишават. Ще духа слаб до умерен вятър от запад-северозапад. Максималните температури ще са между 5 и 10 градуса, според прогнозата на НИМХ. В планините ще има повече облаци, но ще се задържи почти без валежи. Ще духа силен, по високите и открити части бурен северозападен вятър. Максималната температура на височина 1200 метра ще е около 3 градуса, на 2000 метра – около минус 3 градуса.Силен вятър ще духа и край морето, дневните температури ще са между 8 и 10 градуса. Вълнението на морето ще бъде около 2 бала.", "date": "2017.11.21", "title": "Времето се затопля, облаците се разкъсват"}
{"url": "https://offnews.bg/sviat/rusia-prizna-za-povishena-radioaktivnost-nad-evropa-no-otricha-intcid-669735.html", "text": "Русия призна за облак с ниска радиоактивност, който е преминал над Европа, но отрича да е имало инциденти на нейна територия, които да са станали източник. Френският институт за ядрена безопасност съобщи, че облак с ниска радиоактивност е преминал над Европа, като според тях в облака се е съдържал радиоактивния радионуклид рутений-106. Предположението на института беше, че причината за радиоактивността е резултат от инцидент в ядрен обект в Русия или Казахстан, станал в края на септември.Концентрацията на рутений-106 на територията на европейската част на Русия е била значително по-ниска от допустимите и няма опасност за населението, обяви ръководителят на руската служба за хидрология и екологичен мониторинг Росгидромет Максим Яковленки, цитиран от ТАСС. \"В края на септември автоматичната система за мониторинг е регистрирала завишени нива на рутений-106 в Русия, Полша, България и Украйна. Концентрацията на територията на Русия е била десетки хиляди пъти по-ниско от крайната допустима стойности, не е представлявала никаква опасност за здравето на населението на страната\", подчерта Яковенко. По повод източника на радиоактивността той посочи, че службата не се занимава с този въпрос. \"Защо да се търси, ако не е имало опасност? Нека търсят тези, на които е интересно\", подчерта Яковенко. По думите му концентрацията в Румъния е била 1,5 - 2 пъти по-висока от тази в Русия, а в Полша и Украйна е било същото като това в Русия. Затова не сме си поставяли задачата да разберем коя страна е била източникът, категоричен е той. В същото време Росатом обявиха категорично, че на територията на Русия не е имало инциденти в ядрени обекти. Когато се появи информация радиоактивен облак над Европа, Росатом отрече да е имало завишени нива на рутений-106 над територията на Русия само с едно изключение - в един пункт близо до Санкт Петербург. Повече за рутений-106 можете да прочетете в .", "date": "2017.11.21", "title": "Русия призна за повишена радиоактивност над Европа, но отрича инциденти на нейна територия"}
{"url": "https://offnews.bg/futbol/v-levski-obmisliat-remont-na-stadiona-669721.html", "text": "Левски се стяга за нов мащабен ремонт на стадион “Георги Аспарухов” и още през пролетта може да се наложи да играе домакинските си мачове на друг столичен стадион.Собственикът Спас Русев е обсъдил идеята с останалите шефове на “сините” през седмицата, когато се проведе и заседанието на Управителния и Надзорния съвет, информира \"Меридиан Мач\". Целта е “Герена” да отговаря на завишените критерии на УЕФА към отборите, които участват в евротурнирите.Бизнесменът иска да бъдат обновени секторите “Б” и “В”, а освен това ще бъде поставена козирка на 80% от съоръжението. Целта е Левски спокойно да може да играе у дома мачовете си от груповата фаза в Европа. Това означава, че и сектор “А” най-накрая ще бъде покрит, както обеща Русев при идването си на “Георги Аспарухов”. Промени не се планират само за сектор “Г”, където се настаняват гостуващите фенове.През следващата седмица ще има нова среща по този въпорс, когато Спас Русев се завърне от Лондон, където подкрепяше на живо Григор Димитров. Дотогава подопечните му трябва да изготвят първоначалните проекти за ремонта, а той ще избере един от тях.Освен това “сините” имат идея да делят “Георги Аспарухов” и с националния отбор, който скоро може да остане без дом, тъй като на “Васил Левски” също се планира мащабен ремонт. Той ще включва дори изграждането на хотел в сектор “В”, което ще отнеме доста време. Затова и Русев иска да се действа бързо.Така Левски на първо време ще трябва да домакинства на “Васил Левски” докато там не започнат строителните дейности. Друг вариант е стадион “Славия” в “Овча купел”.При него обаче “сините” ще трябва да се простят с бонусите за телевизионните права за мачовете на осветление, защото по традиция те са един от отборите, който най-често играе мачовете си на лампи. Третата опция е стадион “Локомотив”.", "date": "2017.11.21", "title": "В Левски обмислят ремонт на стадиона"}
{"url": "https://offnews.bg/sviat/tramp-varna-severna-koreia-v-spisaka-na-darzhavite-podkrepiashti-tero-669726.html", "text": "Американският президент Доналд Тръмп върна Северна Корея в списъка си с държави, които подкрепят тероризма. \"Освен че заплашва света с ядрено унищожение, Северна Корея е подкрепила неколкократно актове на международен тероризъм, включително убийства на чужда земя\", каза Тръмп по време на правителствено заседание, цитиран от Асошиейтед прес и БТА.Северна Корея беше включена в списъка между 1988 и 2008 г. заради предполагаемото си участие в бомбен атентат срещу южнокорейски самолет, отнел живота на 115 души през 1987 година.Правителството на републиканеца Джордж Буш извади страната от черния списък, за да подпомогне преговорите по ядрения въпрос, но те в крайна сметка се провалиха.В САЩ от месеци се спори дали Северна Корея да бъде върната в списъка. Някои служители на Държавния департамент обаче са на мнение, че страната не отговаря на правните стандарти за спонсор на тероризма.Някои американски представители определят като тероризъм убийството на заварения брат на севернокорейския лидер Ким Чен-ун - Ким Чен-нам - на летище в Малайзия през февруари.Тръмп спомена днес и случая с американския студент Ото Уормбиър, задържан в Пхенян и починал през юни, след като бе върнат в САЩ в кома. Други обаче изтъкват, че няма консенсус дали убийството на Ким Чен-нам и малтретирането на Ото Уормбиър могат да бъдат определени като терористични действия.Връщането на Северна Корея в черния списък идва на фона на продължаващото напрежение между двете страни и размяната на критики и обиди между Доналд Тръмп и Ким Чен ун. Преди седмица стана ясно, че САЩ трупат все повече бойни кораби и самолетоносачи в Японско море, близо до Северна Корея. Това прави невъзможно да се предскаже кога ще избухне ядрена война, обяви Пхенян в отговор. ", "date": "2017.11.21", "title": "Тръмп върна Северна Корея в списъка на държавите, подкрепящи тероризма"}
