{"url": "https://offnews.bg/lajfstajl/detca-igraiat-sas-zvezdi-v-spetcialnia-volejbolen-mach-na-detska-ig-681806.html", "text": "Вълнуваща изненада за малчуганите подготвя спортният празник „Детска игриада“, на 10 юни, в парк „Заимов“, от 9 часа. Те ще имат възможност да се включат в специален волейболен мач, заедно с любими български спортисти, музиканти и журналисти, в който ще покажат своите умения.Ексклузивната среща между малки и големи ще започне в 15 часа, а участниците в нея ще бъдат избрани от утвърдени волейболисти по време на спортния ден. Преди първия съдийски сигнал професионалните спортисти ще направят и специална демонстрация, с която ще научат децата на шестте основни елемента във волейбола. Тази година България е домакин на Световното първенство по волейбол за мъже, затова „Детска игриада“ 2018 поставя на фокус този спорт. Звездният волейболен мач е само една от изненадите, които „Детска игриада“ е подготвила. По време на спортния празник децата ще могат да участват в състезания по велокрос, 50 метра бягане, щафетни игри, бадминтон и щафетно бягане. Те ще имат възможност да изберат да се включат и в демонстрации по карате киокушин, айкидо, тенис на маса, хокей и фехтовка. Тазгодишното издание на „Детска игриада“, организирано от Investor Media Group, се провежда под надслов „Сподели радостта от спорта със своето дете“ и цели да насърчи повече родители и техните деца да изграждат и развиват здравословни спортни навици, като прекарват повече време в спорт и игри заедно. Зад каузата на медийната група застават редица популярни спортисти, сред които братята Валентин и Георги Братоеви, Тереза Маринова, Евгени Иванов - Пушката, известните изпълнители Графа, Михаела Филева, Искрата и Venzy, както и водещият на „България сутрин“ Златимир Йочев, Десислава Джерманска – водещ „Спортни новини“ по Bulgaria ON AIR и водещият на „Investbook” по Bloomberg TV Bulgaria Александър Костадинов. За участие в спортните дисциплини желаещите могат да се регистрират предварително безплатно на www.igriada.bg, като ще получат номера си за участие на място. „Детска игриада“ 2018 е част от корпоративната социална отговорност на Investor Media Group да насърчава родители и деца да спортуват заедно.", "date": "2018.06.01", "title": "Деца играят със звезди - в специалния волейболен мач на 'Детска игриада' 2018, на 10 юни, в парк 'Заимов'"}
{"url": "https://offnews.bg/obshtestvo/vsichki-uchilishta-s-wi-fi-mrezha-do-1-godina-681788.html", "text": "До една година във всички училища ще има Wi-Fi мрежи с покритие в над 80% от класните стаи, обеща министърът на образованието Красимир Вълчев по време на кръглата маса \"Образование 4.0\", посветена на дигитализацията на образованието в България, която се проведе в столицата.В нея се включиха още кметът на София Йорданка Фандъкова, еврокомисарят по цифрова икономика Мария Габриел, главният технически директор и член на Управителния съвет на съорганизатора на събитието - VIVACOM - Радослав Златков. Директори и IT специалисти представиха въведени успешно практики у нас и в чужбина. Сред тях бяха директорът на 119-о училище и бивш зам.-министър на образованието Диян Стаматов, директорката на 18 СУ \"Уилям Гладстон\" Величка Стойчева, заместник-директорът по внедряване на технологиите в 51-о училище \"Елисавета Багряна\" Ива Асенова, основателят на \"СофтУни\" Светлин Наков, основателят и управител на дигиталната платформа Уча.се Дарин Маджаров и др.Не знаем какви професии ще има след половин век, но трябва да има надграждане, а не отричане - съчетаване на традиционното с новото, подчерта в словото си министър Вълчев. Човекът трябва да остане в центъра на образованието, а не технологията, трябва да свържем човека с технологиите и да изградим образование, което не убива, а развива социалните компетентности, допълни той.Мнение в същата посока изрази и кметът Фандъкова. Образованието не бива да се дели на дигитално и недигитално, а на качествено и некачествено. А качество - подчерта тя - означава и използването на дигиталните умения.367 паралелки в 36 софийски училища обучават ученици в IT профил, каза Фандъкова, която също бе министър на образованието, а настоящият - Вълчев, увери, че обучението по информационни технологии в цялата страна ще обхваща все повече училища и ученици.МОН въвежда предмета \"Компютърно моделиране“ от трети клас, финансира дейности в областта на програмирането от първи до седми клас, ще увеличи броя на паралелките по информатика в гимназиален етап, ще се разширява и програмата за обучение на гимназисти извън паралелките по информатика за придобиване на професионална квалификация “Приложен програмист”, каза още министърът. Той изрази увереност, че през следващите години в програмата ще бъдат включени 3000-4000 деца.Част от дигитализацията е и оборудването на кабинетите с мултимедийни дъски и проектори - в момента такива има в 13 хил. стаи, и предстои броят им да се увеличи. Ще подпомагаме училищата да поддържат електронни дневници и електронни платформи, посочи още Вълчев.Предстои и обучение на учителите, което да им помогне да преподават свободно с помощта на технологиите и сами да създават електронно съдържание.\"За нас образованието е кауза, за която се работи от години. Готови сме да партнираме с организации и институции, за да подпомогнем развитието на нашето общество и най-вече на децата\", подчерта Радослав Златков. Във VIVACOM са убедени, че развитието на дигиталните форми на обучение повишава дигиталната грамотност и води до по-добра реализация. Затова намерението им е \"Образование 4.0\" да е началото на дългосрочен проект, който да помогне за навлизането на новите технологии в обучението и създаването на първите дигитални паралелки.Форумът се проведе в три различни панела, представящи конкретни успешни практики от българското училище, образователната система и бизнес инициативи, които подпомагат навлизането на новите технологии в класната стая. Бяха представени успешни решения като „Smart school“ на VIVACOM. Платформата включва ползването на облачни услуги при защитена интернет среда, в която се дава достъп на учениците само до определено съдържание, необходимо за учебния процес.Участниците в кръглата маса се обединиха около заключението, че дигиталното образование обхваща или включва поне един или няколко от следните елементи или комбинация от тях: технологии в класната стая; електронни учебници; анализ на обучението с помощта на ИКТ; междудисциплинарно преподаване и обучение с помощта на облачно съдържание; геймификация; дистанционно обучение с присъствени срещи или изцяло дистанционно обучение; онлайн обучение и използване на отворени образователни ресурси.", "date": "2018.06.01", "title": "Всички училища с Wi-Fi мрежа до 1 година"}
{"url": "https://offnews.bg/temida/shofiorat-na-tir-ubil-semejstvo-na-trakia-se-razplaka-v-sada-681809.html", "text": "Окръжният съд в Пловдив остави в ареста украинския шофьор на ТИР, който блъсна млад мъж и бременната му съпруга на магистрала „Тракия”.Пред съда 28-годишният Станислав Пислар се разплака и каза, че не помни какво се е случило, но ако можел, щял да даде своя живот, за да върне техния.Съдът мотивира решението си да го остави в ареста с това, че познава добре границите и може да се укрие. Инцидентът стана преди три дни. Шофьорът на ТИР-а не се е съобразил с пътната сигнализация, че на магистралата се извършва ремонт, ударил е количка на строителна фирма, след това влязъл в насрещното и ударил челно автомобила с Ивайло и бременната в седмия месец Северина. ", "date": "2018.06.01", "title": "Шофьорът на ТИР, убил семейство на Тракия, се разплака в съда"}
{"url": "https://offnews.bg/112/blasnaha-15-godishno-momiche-na-peshehodna-pateka-na-dondukov-v-sofi-681812.html", "text": "15-годишно момиче е било блъснато на пешеходна пътека на столичния бул. \"Княз Ал. Дондуков\". Сигналът за инцидента е получен около 13.30 часа днес, съобщиха от МВР. По първоначална информация момичето е преминавало по зебрата, след като кола му дала предимство.Отстрани изскочил джип, който ударил момичето. То е настанено в болница \"Пирогов\" със счупен крайник. Алкохолната проба на шофьора е показала 0,68 промила.Шофьорът обясни пред bTV, че не е успял да избегне удара, но е оказал първа помощ на момичето. ", "date": "2018.06.01", "title": "Блъснаха 15-годишно момиче на пешеходна пътека на 'Дондуков' в София"}
{"url": "https://offnews.bg/sviat/novoto-italiansko-pravitelstvo-polozhi-kletva-681814.html", "text": "Новото италианско правителство на Джузепе Конте положи клетва пред президента Серджо Матарела в президентския дворец Куиринале, предадоха световните агенции, цитирани от ТАСС и БТА.53-годишният преподавател по право Конте трябва да получи вот на доверие в парламента идната седмица. Партиите, които подкрепят Конте - крайнодясната \"Лига\" и радикалната \"Движение \"Пет звезди\" (Д5З), имат солидно мнозинство и в двете камари на парламента.Това е първото антисистемно правителство в Западна Европа, чиято цел е намаляване на данъците, увеличаване на средствата за благосъстояние на населението и ревизия на правилата на Европейския съюз за бюджетите и имиграцията.Двамата вицепремиери - Луиджи ди Майо, лидер на Д5З, и Матео Салвини, ръководител на \"Лига\" - положиха клетва след Конте, последвани от останалите членове на кабинета. Той включва 18 министри и държавен секретар.Предстои новият министър-председател да получи правомощия от досегашния премиер Паоло Джентилони в двореца Киджи, където заседава правителството.Новият шеф на кабинета ще получи от предшественика си звънец, с който символично се дава начало на правителствените заседания. С това новото правителство ще получи пълни правомощия.", "date": "2018.06.01", "title": "Новото италианско правителство положи клетва"}
{"url": "https://offnews.bg/analizi-i-komentari/sram-pozor-unizhenie-i-proval-za-bojko-borisov-v-moskva-681804.html", "text": "Бойко Борисов не е планирал да бъде в Москва за повече от един ден. Това се знаеше от правителствените служители, поради което съобщението на пресцентъра на МС от 30 май, че делегацията ще бъде два дни там, бе лъжа. Тя даваше възможност на Борисов да покаже независимост от Путин, да си „тръгне“ по-рано и да демонстрира неудовлетвореност, че няма подписани никакви документи, въпреки присъствието на няколко ресорни български министри в Кремъл. Те бяха там, уж за да покажат сериозност на визитата и готовност за конкретни детайлни разговори в различни направления.Борисов не е планирал в продължение на два месеца да ходи в Москва, както се говореше, а му е наредено да отиде. И то по времето, когато там бе президентът Радев.Борисов научи от Москва, че ще ходи в Кремъл в края на месец май.Изглежда, че Путин привика Борисов, за да му постави задача – да отива в Брюксел и да се моли за този прословут газов хъб „Балкан“, за връзката към него с „Турски поток“ и т.н.Защото 400 милиона евро, дадени от Газпром за фирмата „Южен поток“ в България, ги няма. Липсват. Путин съобщи, че те са 800 милиона евро. Кога станаха толкова?Путин си иска обратно тези пари. Те трябва да бъдат върнати или да се даде нещо друго срещу тях.Пресцентърът на МС не каза истината и за темите на разговори в Москва. Съобщиха, че ще се обсъжда туризмът, културните връзки, икономиката. После стана ясно, че почти не се е говорило за тези неща. Само за доставка на газ и за АЕЦ „Белене“.Но стана ясно, че двата проекта вървят заедно и едновременно. Това означава, че Русия ще посочи „частната“ фирма, която ще строи, ще доставя оборудването и ще бъде основен акционер в АЕЦ „Белене“. Дали ще са митичните китайци или друг потенциален инвеститор, ще разберем по-нататък. Русия ще прави и връзката с втората тръба на „Турски поток“ до българска територия. Но само, ако Европейската комисия гарантира нещо. Какво точно – не разбрахме.Хайде да поразсъждаваме какво трябва да гарантира ЕС.Погледнете картата на Балканите и географското положение на България.От мястото, където ще излиза втората тръба на „Турски поток“ на европейския бряг в Турция до границата с България, се планира Русия да прокара 170 км газопровод с капацитет за пренос на до 16 милиарда куб. м газ годишно по суша до границата с България и респективно на Европейския съюз, но през територията на Турция. Не е ясно тогава това турски газ ли ще бъде и за него ще се плаща на Турция, или е руски, а на Турция ще се плащат само транзитни такси. Но този газ всъщност не е предназначен за България и не е толкова важен за нас. На нас ни трябват само около 3 млрд. куб. м на година.Ние сега ги получаваме пак от Русия, но минават през Украйна и Румъния по „Трансбалканския газопровод“. Освен това имаме договорен 1 милиард куб. м азерски газ по новия газопровод ТАНАП от Азербайджан през Турция и то за доставки от 2019 г. Няма обаче газова връзка с България за това. Умишлено се бави строителството ѝ. Има и проект за голям терминал за втечнен газ до Александропулис, Северна Гърция, където да се разтоварва американски шистов газ, катарски и от други доставчици.Така или иначе, за България ще има газ. Не става въпрос за това, въпреки че се пропагандира, че точно това е централната грижа относно „газовата независимост“ на страната. Но усилията са това да става отново с руски газ. Няма логика, нали?Защо обаче Борисов упорито и постоянно настоява за руски тръби през България. Защо?Казва, че за да сме получавали транзитни такси за пренос към Централна и Южна Европа.А на кого ще бъде собственост тръбата през българска територия? А на газовия хъб „Балкан“?Важният въпрос е защо тръбата на българска територия, дори да приемем, че ще бъде изцяло българска собственост и построена от нас, не тръгва направо към Сърбия или на северозапад по старото планирано трасе на умрелия „Южен поток“?Не случайно със Сърбия правителството подписа договор за укорено изграждане на интерконекторна връзка с България. Знае се, че газопроводът на сръбска територия е собственост на Газпром.Защо тръбата ще тръгва тогава на североизток, за да отиде до Варна, което е още по-далеч от сръбската граница или от трасето край Видин. Защо трябва да се строи край Варна някакъв газоразпределителен хъб? Откъде ще дойде друг газ през Черно море? Кой друг доставчик има в района?Ето тук е „заровено кучето“. Край Варна има заровени много милиони за закупени от „Южен поток“ АД парцели и земи по пътя на трасето на безумно високи цени. Говори се за около 1000-1500 лв. на кв. м за земеделска земя. Това е сериозна причина да се оправдае липсата на 400 милиона евро.От друга страна, от изявленията на Борисов стана ясно, че е се е „примирил“ с факта, че няма да има пряка връзка между Русия и газовия хъб край Варна. Но той каза: Засега. Това означава, че вероятно се очаква след време да се пуснат от руския бряг останалите 2 тръби от планирания стар проект „Южен поток“ с капацитет за още 32 млрд. куб. м. газ направо към този хъб „Балкан“. И така в него да има възможност да влизат на практика до 48 млрд. куб.м. от Русия годишно, като една трета от количеството се движат по едната тръба на „Турски поток“ и влизат от Турция, а другите две трети – по този, както го нарече президента Радев – „Български поток“.Ето това, според мен, иска Путин. Това е руският интерес и това е цената, която ще бъде „опростена“ за прахосаните пари на Газпром в смесената българо-руска фирма „Южен поток“ АД, която още не е закрита.И затова Путин праща Борисов да се договаря с Европейската комисия и да се моли на „приятеля“ си Юнкер и другите европейски лидери. И затова няма да се строи ново трасе до Варна, а се планира да се ползва трасето на „Трансбалканския газопровод“, като се обърне потокът на газа обратно – от юг на север. Това значи, че вече е ясно на Борисов, че Русия ще спре подаването на газ по този газопровод, който минава през Украйна и Румъния. Ясно е, че тези две страни вече не купуват газ от Русия, а само получават транзитни такси. През този газопровод се движи газът за Турция, но той вече ще бъде компенсиран с първата тръба на „Турски поток“. С втората тръба, която ще влезе в България от Турция и ще тръгне нагоре към този хъб, руският газ ще се насочи отново към Гърция, Сърбия и Македония, които досега я получаваха по „Трансбалканския газопровод“.С тайните планове за бъдещото пускане на още две тръби по дъното на Черно море до газовия хъб „Балкан“ с посока към Италия и Австрия по старото проектно трасе на „Южен поток“, Русия ще търси начин не само да заобиколи напълно Украйна, но и да попречи на други доставчици да стигнат от юг до Централна и Южна Европа. Стратегическата цел на Русия е да блокира от север, чрез „Северен поток“ 1 и 2, достъпа на други доставчици за Европа и по същия начин това да стори от юг.Така Украйна ще загуби възможността си да транзитира около 100 млрд. куб. м руски газ с приходи от над 2 млрд. долара годишно. Но най-важното, ще се открие възможност за тотална военна агресия на Русия срещу Украйна, която няма да спре притока на газ за Европа, за да не предизвика гнева на ЕС и НАТО.Това е стратегията на Путин и режима му.Борисов влезе твърде неподготвен в сложна и голяма геополитическа игра и надпревара. Българският премиер не може да реши нищо сам. Това е ясно на Путин. Затова Борисов беше поставен в унизителното положение да се извинява, да се моли и да му се поставят задачи от Кремъл.С което унизи нас, българските граждани. С извиненията си за нещо, за което България не е виновна, че не се е случило. А то не се е случило не само заради имперската политика на Русия за налагане на монополни условия и цени, но и поради необходимостта България да спазва правилата на Европейския съюз. Които обаче са само в полза и интерес на България – да има конкуренция и най-ниски цени при равни условия за всички доставчици.Днес Борисов е изправен пред избора: или да бъде с Путин и Русия, или с ЕС и НАТО. Световната геополитика е твърде голям залък за неговите възможности.А иначе е готов да вкара страната ни под руска енергийна и политическа зависимост за още 100 години напред.Апропо, някой чу ли Борисов да е говорил в Кремъл за защита на българските национални интереси? Да е попитал, например, какво ще предприеме Русия, за да няма страната ни такъв огромен външнотърговски дефицит в търговията с нея? Защото внасяме енергоносители за много милиарди, а изнасяме стоки за Русия за по-малко пари, отколкото за Македония, например. Щом Русия иска да продава на България, трябва да се научи и да купува от България стоки и услуги, като създаде подходящите условия за това.Къде Борисов защити българския национален интерес?Да не говорим за отстояване на достойнството ни като древен народ с важен принос в европейската цивилизация и култура.В заключение припомням един стих на персийския поет от ХIII век Саади:Срам, позор, унижение и провал за Бойко Борисов.Б. ред. - ", "date": "2018.06.01", "title": "Срам, позор, унижение и провал за Бойко Борисов в Москва"}
{"url": "https://offnews.bg/tehnologii/vivacom-podariava-po-100-000-mv-na-maksimalna-skorost-kam-mobilnite-si-681807.html", "text": "Летните месеци ще са пълни с безкрайни интернет емоции. От днес потребителите на VIVACOM, които сключат нов или преподпишат съществуващ договор за мобилни услуги, ще получат бонус - по 100 000 MB интернет на максимална скорост.Допълнителните мегабайти са месечни и могат да се използват в рамките на първите три месеца от подписването на договора.Това означава, че клиентите на телекома, които изберат своя план, ще си подсигурят свободно сърфиране в мрежата за цяло лято. Гледане на видеа от плажа, споделяне на всеки специален момент онлайн, видео разговори, работа от вилата, гейминг до превъртане на любимата игра – всичко е възможно със 100 000 мегабайта на разположение в 4G мрежата с най-добро покритие на населението.Промоцията ще е валидна за всички планове за гласови услуги от SMART M+ до SMART XL+. Така и потребителите на по-достъпни тарифи като SMART M+ за 19,99 лв. на месец ще имат на разположение допълнителни 100 000 мегабайта за всеки от първите 3 месеца.Бонус мегабайти ще получат и абонатите, които изберат някой от пакетите за мобилни данни от i-Traffic M+ до i-Traffic XXL+.Цените на тарифите варират от 16,99 лв. до 39,99 лв. на месец.Атрактивното предложение за двете услуги важи както за частни, така и за бизнес клиенти, при сключване на нов или преподписване на съществуващ договор за две години.", "date": "2018.06.01", "title": "VIVACOM подарява по 100 000 МВ на максимална скорост към мобилните си планове"}
{"url": "https://offnews.bg/politika/radan-kanev-zhozef-dol-veche-e-direktor-na-vodopad-681808.html", "text": " не е само краят на , а и на Partido Popular (Народната партия) като водеща политическа сила. Дори можем спокойно да кажем, че партията завлече Рахой в небитието, а не обратното.Така зам.-председателят на ДСБ  коментира във Фейсбук свалянето на испанския премиер от власт днес.\"И така, в три от четирите най-големи европейски държави, ЕНП няма партия - претендент за премиерския пост. Като добавим ключови по-малки държави като Холандия и Чехия, крайнодесният уклон на ФИДЕС в Унгария и национал-либералната ориентация на десницата в Полша и скандинавските държави... изводът е, че   е директор на водопад.Нищо ново - беше видимо с просто око още при \"голямата победа\" през 2014, ако някой смее да гледа.Важното е друго - и го казвам за пореден път. Изцяло нова политическа карта на Европа се задава. С нови принципи, идеи, противопоставяния. За тези, които ме питаха какво по дяволите е проевропейско национал-либерално дясно - само да кажа, че \"Сиудаданос\" на Ривера водят в проучванията в Испания, а тръгнаха от под 10% на изборите.\"", "date": "2018.06.01", "title": "Радан Кънев: Жозеф Дол вече е директор на водопад"}
{"url": "https://offnews.bg/sviat/pedro-sanches-ofitcialno-e-noviat-premier-na-ispania-681813.html", "text": "Кралят на Испания Фелипе Шести подписа указа за назначаването на водача на Испанската социалистическа работническа партия Педро Санчес за премиер, предаде испанската информационна агенция ЕФЕ, цитирана от БТА.Санчес зае мястото на Мариано Рахой, който беше свален с гласуване на недоверие в парламента, след като управлява шест години.Вземайки за първи път думата след гласуването, Санчес, бивш преподавател по икономика с прозвище Хубавеца, обеща да подходи \"смирено към всички предизвикателства, пред които е изправена страната\". Той спомена конкретно \"социалната неотложност\" предвид безработицата и несигурността, които продължават да измъчват Испания въпреки небивалия икономически подем.Рахой си тръгна от парламента, без да каже дума, след като стисна ръката на Санчес. Но още преди гласуването той призна поражението си и изтъкна под аплодисментите на депутатите от своята Народна партия (НП), че е имал \"най-високата чест - да управлява Испания\".Съдбата на Рахой се реши за не повече от седмица, след като Социалистическата партия на Санчес внесе предложение за вота на недоверие ден след като бяха оповестени присъдите срещу членове на Народната партия по мегадело за корупция.На 46 години Санчес най-сетне има своя реванш, след като през май 2016 г. депутатите го отхвърлиха начело на правителството, а през юни същата година той регистрира най-лошия резултат в историята на Испанската социалистическа работническа партия на парламентарни избори.Свален от лидерския пост в партията си след изборния провал, миналата година Санчес отново пое ръководството й благодарение на подкрепата на масата съпартийци, недоволни от партийната върхушка.Поел на война срещу Рахой, откакто на 24 май бяха произнесени присъдите срещу представители на Народната партия по скандала \"Гюртел\", този път той успя да спечели политическия покер, но трябваше да формира около 84-мата си депутати разнородно мнозинство - от \"Подемос\" до каталунските сепаратисти и баските националисти.Баската националистическа партия (БНП), която има петима депутати в парламента, вчера нанесе фаталния удар на Рахой - тя се присъедини към искането за недоверие, внесено от социалистите, въпреки че миналата седмица подкрепи бюджета на правителството.За да убеди БНП, Санчес трябваше да гарантира, че няма да прави никакви промени в бюджета, предвиждащ щедро финансиране за Страната на баските. Освен това той обеща на каталунските сепаратисти, че ще се опита да \"хвърли мостове за диалог\" с регионалното правителство на Ким Тора.", "date": "2018.06.01", "title": "Педро Санчес официално е новият премиер на Испания"}
{"url": "https://offnews.bg/obshtestvo/politcai-demonstriraha-pred-detca-rabotata-sas-sluzhebni-kucheta-681815.html", "text": "Служители на Сектор „Кинология, престъпления срещу животни и зоополиция“ демонстрираха пред възпитаници на Националния дворец на децата уменията на четириногите помощници на силите на реда. Представянето бе организирано по повод 1 юни, Денят на детето.Пред децата униформените показаха как кучетата могат да бъдат в помощ на полицията.Специално за тях служителите на реда показаха залавяне на нарушител с куче и как четириногият помощник охранява багаж.", "date": "2018.06.01", "title": "Полицаи демонстрираха пред деца работата със служебни кучета"}
{"url": "https://offnews.bg/ikonomika/godishnite-finansovi-otcheti-shte-se-podavat-i-v-13-ofisa-na-nap-sof-681810.html", "text": "От понеделник, 4 юни, до 30 юни 2018 г. годишните финансови отчети (ГФО) ще могат да бъдат подавани освен в Агенция по вписванията и в 13 офиса на Националната агенция за приходите в София, съобщиха от Агенцията по вписванията.Гражданите, които ще се възползват от тази възможност, трябва да представят в НАП пълния пакет от документи, необходими за обявяване на годишните финансови отчети в Търговския регистър, включително и документ за платена такса от 40 лв. Заявления за подаване на годишни финансови отчети от фондации, сдружения, читалища и акционерни дружества, няма да се приемат от служителите в изнесените офиси.В офисите на НАП в столицата ще бъдат обособени работни места за служителите на Агенция по вписванията, които ще обслужват клиенти, подаващи ГФО, допълват от двете ведомства.Новата услуга стана възможна след като ръководителите на двете ведомства Зорница Даскалова и Галя Димитрова подписаха споразумение, за да облекчат обслужването на клиенти в периода преди изтичане на крайния срок за подаване на финансови отчети.Списък на Териториалните структури на НАП в столицата, в които ще могат да се подават годишните финансови отчети:", "date": "2018.06.01", "title": "Годишните финансови отчети ще се подават и в 13 офиса на НАП - София до края на юни"}
{"url": "https://offnews.bg/obshtestvo/otkriha-fotoizlozhba-za-da-go-krastish-triabva-da-se-rodi-v-gradsk-681805.html", "text": "В деня на детето, в Градската градина в София, бе официалното откриване на изложбата „За да го кръстиш трябва да се роди“, която е част от второто издание на кампанията за насърчаване на раждаемостта „Направи го за България“, организирана от Движение за Национална кауза (ДНК)На площада пред Народния театър \"Иван Вазов\" се събраха много граждани на столицата, официални и популярни лица, съпричастни към каузата на кампанията. Всички те бяха сърдечно приветствани от основателя на Движението за национална кауза и негов председател ТВ-продуцентът Андрей Арнаудов.Отец Кирил Попов поднесе поздравления от името на Негово Светейшество патриарх Неофит, пожела светло бъдеще на това „Богоугодно дело“ и призова: „Нека се множи българския род, и всички деца нека, дай Боже, да бъдат възпитани религиозно, нравствено. Това е дълг на всички родители, на всички възрастни, на всички нас“Мария Илиева, която се присъединява към ДНК и става посланик за второто издание на кампанията „Направи го за България“, посъветва младите хора в България да не отлагат раждането на деца, защото това всъщност е смисълът на живота. Певицата се обърна към всички българи с пожеланието: „Нека в България растат повече деца, възпитани в морал и национално самочувствие“Двуседмичната изложба се провежда в рамките на второто издание на кампанията „Направи го за България“. В нея са представени подбрани фотографии в широкоформатен, пълноцветен печат, в които са запечатани най-красивите и емоционални моменти от изминалото Национално кръщене в град София. Тя бележи финала на поредица от фотоизложби, които бяха проведени през целия месец май на централните локации в седем български града и ще бъде на разположение на столичани и гостите на града до 11 юни 2018.Събитието в София е подкрепено от Столична община. На регионално ниво, събитията също имаха подкрепата на съответните общини. Официалните откривания на изложбите се превърнаха в информационни дни „на отворени врати“, в които желаещите научиха за каузите и кампаниите на ДНК от представителите на организацията и нейният основател Андрей Арнаудов.Кампанията „Направи го за България\" е подкрепена от Българската православна църква и се провежда под патронажа на Негово Светейшество патриарх Неофит. Основни медийни партньори са bTV Медиа Груп, списание „9 Месеца\" и в-к „24 Часа\". Част от средствата, генерирани в кампанията, ДНК дарява на фондация „Искам бебе\" в подкрепа на двойките с репродуктивни проблеми, а посланици на каузата са значими обществени личности като Владо Николов, Хилда Казасян и Мария Гроздева. През есента на 2017 година над 10 000 души участваха в мащабното Национално кръщене, когато в 1 ден, в 9 града бяха кръстени 1000 от регистрираните в първото издание на кампанията бебета.Борбата на ДНК с демографската криза в България продължава и през 2018 г. Желаещите да подкрепят каузата и да участват във второто издание на „Направи го за България“, могат да регистрират бременност на napravigo.bg. – официалният сайт на инициативата.", "date": "2018.06.01", "title": "Откриха фотоизложба  'За да го кръстиш, трябва да се роди' в Градската градина в София"}
{"url": "https://offnews.bg/politika/borisov-pozdravi-detcata-za-1-iuni-sas-snimka-na-vnuka-si-681821.html", "text": "Премиерът Бойко Борисов поздрави децата по повод Деня на детето 1 юни.Той честити на децата във Фейсбук, като публикува и снимка, на която се е с внука си Бойко. \"Честит празник на всички деца! Бъдете здрави и усмихнати\", написа той.", "date": "2018.06.01", "title": "Борисов поздрави децата за 1 юни със снимка на внука си"}
{"url": "https://offnews.bg/112/arestuvaha-mazh-strelial-s-lovna-pushka-po-svoj-sased-v-nadezhda-681817.html", "text": "Полицията арестува 66-годишен мъж, стрелял с ловна пушка по свой съсед в столичния квартал \"Надежда\". Стрелбата станала около 18.15 часа вчера. Няма пострадали. На мястото са изпратени служители на Столичната дирекция на вътрешните работи, които са извършили оглед. По случая е образувано досъдебно производство. Арестуваният мъж е с инициали П.Н. Той е стрелял със законно притежавано оръжие, което е иззето. ", "date": "2018.06.01", "title": "Арестуваха мъж, стрелял с ловна пушка по свой съсед в 'Надежда'"}
{"url": "https://offnews.bg/sviat/germania-poiska-obiasnenia-ot-ukrajna-za-instceniranoto-ubijstvo-na-ba-681820.html", "text": "Германия поиска украинските власти да дадат повече подробности защо са инсценирали убийството на журналиста Аркадий Бабченко.Руският опозиционен журналист изненадващо се появи на пресконференция, ден след като беше обявено, че е починал при покушение. Украинската служба за сигурност обяви, че инсценирането на убийството му е било нужно, за да бъде осуетено истинско покушение и да бъдат задържани виновниците. Според Киев зад \"мократа поръчка\" стои Русия. \"Това са много сериозни обвинения. Затова ще бъде добре украинските власти да ги подкрепят с достоверни доказателства\", каза германски правителствен говорител, цитиран от ДПА и БТА.Украинските власти не обявиха защо точно е било нужно да се инсценира смъртта на Бабченко, освен че това е помогнало за разкриването на случая. Украински гражданин беше арестуван по подозрение, че е бил нает от Русия да уреди десетки поръчкови убийства. За заподозрения се твърди, че е платил на предполагаемия убиец първия транш от парите за убийството на Бабченко.Заподозреният Борис Херман е обвинен, че е направил плащането за убийството на Бабченко, предаде Интерфакс.Той бил признал пред съда в Киев, че негов познат, който живее в Москва, поискал от него да събере някои разузнавателни сведения.Херман е цитиран, че задачата му включвала да проследи международни парични преводи и да установи радикални групировки и хора с политическо влияние.Пред репортери в Киев Бабченко каза, че помогнал на украинските власти да подготвят сцената на убийството със свинска кръв.\"Решено беше убиецът да влезе в сградата и щом му отворя вратата, той да ме застреля в гърба\", каза Бабченко, цитиран от агенция Укринформ. \"Взеха ми ризата, сложиха я на манекен и го простреляха. После си сложих ризата и легнах на земята\", каза той. \"Кръвта беше истинска, свинска. Поляха ме с нея.\"Опитът за убийство на журналист е и посегателство срещу свободата на словото, заяви германският правителствен говорител. \"Понеже обвиненията са тежки, може да се очаква, разбира се, сега те да бъдат подкрепени с доказателства.\"Говорителят добави, че много хора в германското правителство са били изненадани от начина, по който е станало всичко.Съветът на Европа и Организацията за сигурност и сътрудничество в Европа трябва да използват всичките си правомощия, за да \"повлияят на украинските власти в името на това медийният климат в страната да бъде нормализиран\", посочва той.Международни журналистически организации също осъдиха манипулацията.\"Репортери без граници\" изрази най-дълбоко възмущение. \"Винаги е много опасно дадено правителство да си играе с фактите, особено да използва журналисти за измислените си истории\", обяви организацията.На подобни критици Бабченко написа във Фейсбук, че им пожелава да се сблъскат със същата ситуация, да \"си спазят високоморалните принципи и да умрат с гордост и високо вдигната глава\".", "date": "2018.06.01", "title": "Германия поиска обяснения от Украйна за инсценираното убийство на Бабченко"}
{"url": "https://offnews.bg/sviat/visokopostaven-predstavitel-na-phenian-e-v-belia-dom-nosi-pismo-ot-ki-681822.html", "text": "Високопоставеният представител на севернокорейския режим Ким Йон-чхол пристигна в Белия дом, за да се срещне с американския президент Доналд Тръмп, съобщи Би Би Си. Ким Йон-чхол носи писмо за Тръмп от севернокорейския лидер Ким Чен-ун, което се очаква да му предаде на срещата. Посещението му идва ден след срещата му с американския държавен секретар Майк Помпео, с когото са обсъдили възможна среща между лидерите на САЩ и Северна Корея. Такава среща беше планирана за 12 юни в Сингапур, но Тръмп я отмени преди дни, а след това даде знак, че тя все пак може да се състои. Смята се, че в писмото Ким Чен-ун изразява интерес към провеждането на среща, без да прави значителни отстъпки или да отправя заплахи по отношение на ядреното разоръжаване, съобщи Wall Street Journal reports, цитирайки източник, който е бил запознат със съдържанието му. Ким Йон-чхол често е наричан дясната ръка на Ким Чен-ун. Той е най-високопоставеният севернокорейски представител, водил разговори в Белия дом от 2000 г. насам. Ким Йон-чхол е посрещнат в Белия дом от шефа на администрацията Джон Кели и съветникът по национална сигурност Джон Болтън, преди да отиде в Овалния кабинет. ", "date": "2018.06.01", "title": "Високопоставен представител на Пхенян е в Белия дом, носи писмо от Ким Чен-ун"}
{"url": "https://offnews.bg/tehnologii/a1-podariava-otvoreni-tv-uikendi-prez-iuni-681780.html", "text": "Клиентите на телевизионна услуга от телекома ще могат да гледат безплатно над 210 каналаПрез всеки уикенд на юни А1 България ще подари на своите клиенти на ТВ услуги достъп до над 210 канала абсолютно безплатно.Като част от промоцията клиентите на А1 България ще имат достъп и до ексклузивното съдържание на спортните канали MAX Sport 1 и MAX Sport 2. Така през юни те ще могат да се насладят на мачовете на българските национали по волейбол в Лигата на нациите, както и боксовите мачове на Тервел Пулев и на завръщащия се в бокса след победата си над Владимир Кличко през 2015 г. Тайсън Фюри.Отворените ТВ уикенди са част от комплиментите, които А1 България прави по случай промяната на своето име. Освен тях телекомът подарява на своите клиенти и 10 000 MB мобилен интернет, възможност за безплатен тест на всички нови услуги и продукти, 50% отстъпка от цената на избрани устройства, бонус от 500 MB мобилен интернет при предоставяне на обратна връзка за мрежата на компанията, още по-изгодни промоционални оферти на фиксираните си услуги и много други.Новото име на А1 България е само част от цялостния процес по промяна на компанията. Основната идея в него е А1 да се вслушва все повече в мнението на клиентите, за да отговори на техните очаквания и да направи живота им в дигиталната ера по-лесен и по-забавен.", "date": "2018.06.01", "title": "А1 подарява отворени ТВ уикенди през юни"}
{"url": "https://offnews.bg/politika/karadaja-popita-dali-balgarite-sa-ravni-i-zhiveiat-v-demokratichna-str-681776.html", "text": "\"Патриотизъм не означава да мразиш и да оспорваш правото на всеки един, роден на тази земя, да обича земята си, родината си\".Това каза председателят на ДПС Мустафа Карадайъ по повод 2 юни - Денят на Ботев и на загиналите за свободата и независимостта на България. \"Историята няма да прости на онези, които чрез популизъм, лъжепатриотизъм и национализъм поставят под риск правата и свободите, демокрацията и евроатлантическата ориентация на страната ни\", каза той.Според него \"паметта за Ботев и всички, които са отдали живота си, за да можем днес да живеем в свободна и демократична страна, изисква от нас отговори - свободни ли сме, в демократична държава ли живеем, как разбираме обединението и патриотизма. Въпроси, на които всеки трябва да има отговор. Честен и открит\".\"Как се случва в края на тоталитарния режим да намерим мирния път с общата воля да изградим основите на демокрацията и обединени от общочовешките и европейските ценности да продължим напред 20 години и след това някои да започнат да подкопават тези основи. Всички хора са равни, без разлика, както завеща и Апостолът, както е записано и в нашата Конституция, но така ли е\", каза Карадайъ от парламентарната трибуна. След това той обяви, че се обръща към хората, за които патриотизмът е същност, но \"не мразят, не противопоставят, а обединяват и обичат\".\"Да завещаем силна и просперираща България, в която всички хора са свободни и равни по достойнство и права – без значение на раса, народност, етническа принадлежност, пол, произход, религия, образование, политическа принадлежност, лично и обществено положение или имуществено състояние\", каза още Карадайъ.", "date": "2018.06.01", "title": "Карадайъ попита дали българите са равни и живеят в демократична страна"}
{"url": "https://offnews.bg/protesti/roditeli-na-detca-s-uvrezhdania-obiaviha-bezsrochen-protest-s-palatkov-681774.html", "text": "Родители на деца с увреждания опънаха палатков лагер пред Народното събрание в знак на протест срещу политиките, насочени към хората в неравностойно положение.Демонстрацията започна в 11 часа, а участниците бяха тениски с надпис “Системата ни убива”. по традиция, както и на предишните си шест национални протеста, те носеха черни балони и знамена.Майките на децата с увреждания обявиха, че ще стоят в палатковия лагер безсрочно и ще дежурят, докато не се променят политиките.Протестиращите настояват за нова система за оценка на увреждането и потребностите на човека, породени вследствие на заболяването.Те искат още финансовата подкрепа да включва месечна издръжка поради увреждане, технически помощни средства, както и лична помощ под формата на подкрепа в дома и на работното място.Според родителите трябва да се въведе понятието “личен бюджет”, в който личната помощ да е ясно регламентирана.Лидерът на БСП Корнелия Нинова се срещна с протестиращите. Тя обеща, че всеки месец ще дарява 600 лв. от заплатата си на едно болно дете или на възрастен човек, който има нужда.", "date": "2018.06.01", "title": "Родители на деца с увреждания обявиха безсрочен протест с палатков лагер пред парламента (снимки)"}
{"url": "https://offnews.bg/gejming/tijnejdzharite-se-otdrapvat-ot-facebook-681778.html", "text": "Ново проучване потвърди, че Facebook вече не е най-популярната социална медия сред тийнейджърите, съобщи CNN.Изследователският център Pew обяви, че само 51% от американските тийнейджъри използват Facebook и това е спад с 20% от 2015 година, когато центърът е направил предишното си проучване.Сега YouTube е най-популярната платформа сред младежите на възраст между 13 до 17 години с 85% посещаемост. Не е изненадващо, че те също са активни в Instagram (72%) и Snapchat (SNAP) (69%). След тях са Twitter (TWTR) с 32% и Tumblr (14%), чието потребление не се е променило от 2015 година насам.Въпреки че проучването е проведено само сред 750 тийнейджъри за един месец, резултатите могат да са притеснителни за Facebook. Компанията наскоро „преживя“ първия спад в броя на потребителите в САЩ и Канада. Това намали глобалния ръст на използване на социалната мрежа, тъй като в двете страни живеят 185 милиона от ежедневните потребители.Дейниъл Айвс, главен ръководител на научните изследвания технология при GBH Insights, на свой ред коментира, че „Instagram се ползва от повече тинейджъри, отколкото някой беше очаквал.“Цифрите сочат, че тази социална мрежа е един от най-големите технологични пробиви за последните 15 години.Изследването показа още, че тийнейджърите с по-малки финансови възможности са по-склонни да използват Facebook, отколкото тези от домакинствата с по-високи доходи. Изследването на Pew също установи, че ръстът на смартфоните сред тийнейджърите е скочил значително. 95% от тях казват, че притежават такъв в сравнение с 75% през 2015 година, което може да обясни защо 45% твърдят, че са онлайн почти постоянно.", "date": "2018.06.01", "title": "Тийнейджърите се отдръпват от Facebook"}
{"url": "https://offnews.bg/sviat/ispanskiat-premier-rahoj-si-otiva-sled-vot-na-nedoverie-681785.html", "text": "Испанският министър-председател Мариано Рахой бе отстранен днес от поста си след вот на недоверие.Вотът на недоверие срещу консервативния ръководител, който остана на власт над шест години, бе подкрепен от 180 депутати в 350-местната долна камара, съобщава БТА. Депутатите гласуваха на негово място да застане лидерът на Испанската социалистическа работническа партия Педро Санчес. Рахой, един от най-дълго управлявалите правителствени ръководители, загуби вота след обвинения в корупция, повдигнати миналата седмица на бивши членове на неговата Народна партия.След вота Рахой отиде при Санчес в залата и стисна ръката на бъдещия лидер. Очаква се той да встъпи в длъжност до понеделник, а кабинетът му да бъде назначен следващата седмица.", "date": "2018.06.01", "title": "Испанският премиер Рахой си отива след вот на недоверие"}
{"url": "https://offnews.bg/izvan-terena/kimi-rajkonen-se-ozova-v-tcentara-na-seksskandal-681787.html", "text": "Финландският пилот от Формула 1 Кими Райконен се оказа замесен в сексскандал. Той е обвинен от сервитьорка, че й е посягал по време на афтърпартито след Гран при на Канада през 2016 година.Инцидентът е станал на 29 май преди повече от две години, но девойката едва сега е решила да се оплаче от непристойното по думите й поведение на финландеца и компанията му, чиято маса е обслужвала.Адвокати на дамата са се обърнали към Кими и Ферари с искане за разбирателство или изплащане на компенсация. От своя страна Кими и юристите му са атакували дамата с насрещен иск, обвинявайки я в изнудване.Девойката се казва Талула Уайлд и за първи път съобщава за случилото се през октомври 2016 година в своя блог, като описва в подробности въпросната вечер. Тя пише, че Кими я попитал колко струва, а тя си спомня, че веднъж е отказала 50 000 долара от саудитец в Маями.Финландецът отново настоял да научи цената й, но не получил отговор и отказал да плати сметката.Талула се притеснила и се оттеглила, но след това се върнала за сметката, когато пияният Райконен я хванал за дясната гърда, а негов приятел от масата протегнал ръка към половите й органи. В този момент тя избягала и се обърнала към мениджъра на заведението за помощ. По-късно пише в блога си, че случката е плод на сексистката култура, с която е готова да поведе война.", "date": "2018.06.01", "title": "Кими Райконен се озова в центъра на сексскандал"}
{"url": "https://offnews.bg/kultura/simfonichniat-orkestar-na-bnr-zavarshva-sezona-s-kontcert-s-proizveden-681790.html", "text": "Симфоничният оркестър на БНР завършва сезон 2017/2018 с концерт с произведения на Антон Брукнер, Густав Малер и Рихард Щраус на 8 юни, петък, от 19.30 ч. в зала „България“. На пулта ще е гост-диригентът Константин Илиевски, солисти са Иван Данко (обой) и Светлина Стоянова (мецосопран).Програмата започва със Симфоничен прелюд в до минор – прекрасно произведение със заплетена история. Красивият Концерт за обой и оркестър също има вълнуваща история. Написан е от Рихард Щраус веднага след войната по време на принудителната му изолация в Гармиш-Партенкирхен заради връзки с нацисткия режим. Сред охраняващите вилата на композитора американски военни е и Джон де Ланси (първи обоист на Питсбъргския симфоничен оркестър), познавач и почитател на Щраус. При една от многобройните им срещу, Ланси пита Маестрото дали някога е мислел да напише Концерт за обой. Щраус лаконично отговоря: „Не”, но идеята покълва и само шест месеца по-късно е премиерата на концерта.Идеята за Четвъртата симфония на Густав Малер, последната от неговата тетралогия, израства от песента „Небесен живот”. Първоначално Малер възнамерява тя да бъде финал на Третата симфония, но после я полага като финал на Четвъртата. За голяма част от публиката Четвъртата симфония е музикална загадка, която вече повече от век предизвиква разгорещена полемика. Самият Малер проницателно отбелязва: „Не е достатъчно да се чуе веднъж. Дори и най-опитният слушател трябва първо да открие връзката между отделните теми в симфонията: едва тогава за него ще се разкрие значението на цялото”.Билети ще откриете в рекламно-информационния център на БНР (бул. „Драган Цанков“ 4), на касата на „Кантус Фирмус“ в зала „България“ и онлайн на , а за ученици от музикалните училища и студенти от НМА „Проф. Панчо Владигеров“, специалност „Музика“ към СУ, катедра „Музика“ към НБУ и АМТИИ Пловдив ще могат да влязат свободно, след представяне на ученическа или студентска карта.", "date": "2018.06.01", "title": "Симфоничният оркестър на БНР завършва сезона с концерт с произведения на Брукнер, Малер и Щраус"}
{"url": "https://offnews.bg/temida/chetirima-dushi-otivat-na-sad-za-zasmukano-v-basejn-dete-681786.html", "text": "Окръжната прокуратура във Варна предаде на съд четирима мъже, които са отговорни за смъртта на 13-годишно момиче, което беше засмукано в басейн в хотел \"Берлин\" на курорта \"Златни пясъци\".Обвиненията са за това, че поради незнание или немърливо изпълнение на задълженията си са причинили смъртта на германчето.Инцидентът е от 11 юли 2011 година. Около 11,30 часа охранителят на хотел „Берлин“ в курорта Златни пясъци забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето. Той не успял, тъй като тялото било засмукано от подовия сифон на дъното на басейна.Едва след като помпите били изключени, момиченцето било отделено от сифона. Около 22,30 часа на същата дата пострадалата починала в болница. Като причина за фаталния изход съдебномедицинската експертиза посочила удавяне от вдишване на течност в дихателните пътища и последвалата остра дихателна недостатъчност, оток на мозъка с потискане на жизнено важни центрове и спиране на сърдечната дейност. Пострадалото момиченце е било на почивка с баща си в хотел „Берлин“ на Златни пясъци.Единият от подсъдимите е ръководител на отдел на упълномощен представител на дружеството - изпълнител на комплексното строителство в частта „Басейни“ на хотела. Другият е предаден на съд за независимо съпричиняване смъртта на 13-годишното германче в качеството му на представител на строителния надзор. Третият подсъдим е проектантът в част „Технологична“, за когото производството ще се гледа задочно, тъй като не е известно местоживеенето му. Забавянето на делото е заради продължителното му издирване. Четвъртият предаден на съд е спасителят на басейна на хотел „Берлин“, който направил всичко, зависещо от него, за спасяването на пострадалото дете.Всички подсъдими са с чисто съдебно минало. Разпоредителното заседание по делото срещу четиримата подсъдими е насрочено за разглеждане на 21 юни тази година във Варненския окръжен съд.", "date": "2018.06.01", "title": "Четирима души отиват на съд за засмукано в басейн дете"}
{"url": "https://offnews.bg/sviat/lavove-tigri-i-iaguar-izbiagaha-ot-zoopark-v-germania-obnovena-681793.html", "text": "Два лъва, два тигъра и един ягуар успяха да избягат днес от зоопарк в германския град Люнебах, съобщава местната полицията, цитирана от Би Би Си.Няколко часа след инцидента животните бяха заловени от екипа ветеринари и специалисти. Властите в града посъветваха жителите да стоят по домовете си и да не излизат, докато не бъдат заловени бегълците.Мечка също е успяла да избяга от клетката си в частния зоопарк, но е била застреляна.Според германски медии животните успели да избягат заради наводненията след бурите през нощта.", "date": "2018.06.01", "title": "Лъвове, тигри и ягуар избягаха от зоопарк в Германия (обновена)"}
{"url": "https://offnews.bg/obshtestvo/mon-pred-offnews-i-da-ima-narushenie-na-kvestori-niama-da-oshtetim-s-681783.html", "text": "Дори да се установи нарушение на квестори при провеждането на националното външно оценяване по математика след VII клас, няма да има ощетени в оценките си деца. В това увериха от Министерството на образованието и науката чрез отговора си до OFFNews.Изпратихме запитване до МОН във връзка със сигнал, че квестори са отказали да дадат свитъците с листове за решения на задачите на 12-те седмокласници, явили се в зала 2 на софийското 148 основно училище. Вместо това ги накарали да пишат върху листовете с напечатаните условия на четирите задачи. Липсата на подробни решения може сериозно да ощети учениците заради присъдените по-малко точки.Час след  ни от министерството изпратиха отговора си, в който се казва, че ръководството на Регионалното управление на образованието е назначило проверка, а директорката е поискала писмени обяснения от двете квесторки.\"В случай че при проверката се установят допуснати нередности при организирането и провеждането на изпита по математика, от ръководството на училището ще бъдат предприети съответните мерки за санкциониране на виновните лица съгласно Кодекса на труда в законноустановените срокове\", пишат от МОН.След приключване на проверката и оценката на изпитните работи и след разсекретяването им \"допълнително ще бъдат анализирани писмените работи на учениците, положили изпит в изпитна зала 2 на 148. ОУ, като бъдат отчетени независещите от тях обстоятелства по време на изпита. Ако децата са работили вярно, независимо че са писали на бланките с отпечатаните задачи, няма да им се отнемат точки за това. Въпросът ще се реши в полза на учениците, които по никакъв начин не трябва да бъдат ощетени\", уверяват от министерството.", "date": "2018.06.01", "title": "МОН пред OFFNews: И да има нарушение на квестори, няма да ощетим седмокласници в оценките"}
{"url": "https://offnews.bg/obshtestvo/za-shamar-ili-darpane-na-uho-v-norvegia-otnemat-detca-preduprezhdava-681782.html", "text": "Българите, които пътуват в Норвегия, трябва да имат предвид, че там шамарът е инкриминиран, предупреди заместникът на националния омбудсман - Диана Ковачева в интервю за bTV.Думите на Ковачева са по повод  за български семейства в скандинавската страна, за чиито деца са получени сигнали за насилие и са били застрашени от отнемане от родителите.Заместникът на обществения защитник посочи, че се е запознала лично с Цветелина Уланд, чиито две деца са настанени в отделни приемни семейства след раздялата със съпруга ѝ. В понеделник предстои да се проведе среща с различни институции, на която Уланд да даде конкретни документи, за да може българската държава да поиска официално информация във връзка с този казус.В дискусията участваха още зам.-министърът на външните работи Георг Георгиев и експертът по международна закрила в Държавната агенция за закрила на детето (ДАЗД) Милена Дянкова.Георгиев посочи, че Норвегия има много специфични закони за закрила на детето.Георг Георгиев обяви още, че МнВР ще инициират консулски консултации с Норвегия, както и ще потърси контакт и с други страни, които имат много подобни открити случаи.Милена Дянкова отбеляза, че има културологични различия в сравнение с нашата система и начина, по който отглеждаме децата си в България.", "date": "2018.06.01", "title": "За шамар или дърпане на ухо в Норвегия отнемат деца, предупреждава заместник-омбудсманът"}
{"url": "https://offnews.bg/tenis/veteranat-verdasko-izhvarli-grigor-dimitrov-ot-rolan-garos-681795.html", "text": "Най-добрият ни тенисист Григор Димитров не можа да преодолее трети кръг на \"Ролан Гарос\" и преклони глава пред 35-ия в световната ранглиста Фернандо Вердаско с 6:7(4), 2:6, 4:6 за 2 часа и 24 минути игра на корт номер 1.Двамата си размениха по един пробив в началото на мача, но след това печелеха подаванията си. В 12-ия гейм Димитров пропиля четири сетбола, а в последвалия тайбрек поведе с 3:1. Вердаско обаче направи серия от 6:1 и спечели със 7:4.След това до края на мача испанецът доминираше. След 2:2 във втория сет той направи серия от седем поредни гейма и поведе с 3:0 в третата част. След това Димитров върна пробива, но още в следващия гейм загуби подаването си.При 4:4 Вердаско спечели сервис гейма си и затвори мача с шестия си пробив. Димитров пласира 7 аса и общо 34 печеливши удара в двубоя, но допусна и цели 44 непредизвикани грешки, с 13 повече от съперника.Българинът за втора поредна година изравни най-доброто си класиране на \"Ролан Гарос\" с достигането до третия кръг.", "date": "2018.06.01", "title": "Ветеранът Вердаско изхвърли Григор Димитров от Ролан Гарос"}
{"url": "https://offnews.bg/ikonomika/13-ofisa-na-nap-v-sofia-shte-priemat-godishnite-finansovi-otcheti-na-f-681798.html", "text": "Годишните финансови отчети ще се подават и в 13 офиса на НАП в София. От понеделник, 4 юни, до 30 юни 2018 г., годишните финансови отчети (ГФО) ще могат да бъдат подавани освен в Агенция по вписванията и в изброените по-долу офиси на Националната агенция за приходите.Гражданите, които ще се възползват от тази възможност, трябва да представят в НАП пълния пакет от документи, необходими за обявяване на годишните финансови отчети в Търговския регистър, включително и документ за платена такса от 40 лв. Заявления за подаване на годишни финансови отчети от фондации, сдружения, читалища и акционерни дружества, няма да се приемат от служителите в изнесените офиси.В офисите на НАП в столицата ще бъдат обособени работни места за служителите на Агенция по вписванията, които ще обслужват клиенти, подаващи ГФО, съобщават от двете ведомства.Новата услуга стана възможна след като ръководителите на двете ведомства Зорница Даскалова и Галя Димитрова подписаха споразумение, за да облекчат обслужването на клиенти в периода преди изтичане на крайния срок за подаване на финансови отчети.", "date": "2018.06.01", "title": "13 офиса на НАП в София ще приемат годишните финансови отчети на фирмите"}
{"url": "https://offnews.bg/112/zadarzhaha-mazh-prinuzhdaval-detca-vav-fejsbuk-da-uchastvat-v-pornogr-681791.html", "text": "ГДБОП задържа 30-годишен мъж от Кюстендил, склонявал малолетни за участие в порнографски представления в социалните мрежи.Арестуваният целенасочено е използвал социалната мрежа „Фейсбук“ за контакти с малолетни момичета и за склоняването и изнудването им към участиe в порнографски представления, както и за обмяната на материали с порнографско съдържание.Под фалшива самоличност той е осъществил контакти с над 500 абонати на социалната мрежа, като преобладаващата част от тях са били деца на възраст от 12 до 15 години. Като е използвал крехката им възраст и тяхната доверчивост, задържаният умело е манипулирал своите жертви, за да изпълняват сексуалните му желания онлайн.Престъплението, за което е задържан мъжът, се наказва с лишаване от свобода до 6 години.Служителите на ГДБОП са извършили и процесуално-следствени действия в дома на друг кюстендилец, срещу когото е образувано следствено дело за разпространение на видео материали, съдържащи сексуални сцени, за създаването на които са използвани момичета под 13- годишна възраст.", "date": "2018.06.01", "title": "Задържаха мъж, принуждавал деца във Фейсбук да участват в порнографски представления"}
{"url": "https://offnews.bg/obshtestvo/sotcialniat-ministar-obeshta-nov-proektozakon-za-horata-s-uvrezhdania-681803.html", "text": "Министърът на труда и социалната политика Бисер Петков разговаря с протестиращите родителите на деца с увреждания, които са направили палатков лагер зад Народното събрание. Петков посочи, че се работи по нов закон за хората в неравностойно положение и родителите на деца с увреждания вече имат свои представители в работната група. \"Срокът, който сме си поставили, е в края на юли да се подготви нов закон за хората с увреждания и поне част от проблемите да решим с него\", каза той, цитиран от БТА.Ще работим за това, което вие формулирате като лична помощ, т.е. подкрепа, парични средства за хората с увреждания, които са в затруднения да се самообслужват. Работим да се случи и тази социална оценка на индивидуалните потребности, която е ключова, каза социалният министър.Родители на деца настояха за адекватни социални услуги за децата им, за да могат те да ходят на работа. Те се оплакаха от проблем с националнопредставителните организации, които не виждат смисъл в това, което протестиращите предлагат по отношение на личната помощ. Министърът коментира, че не може да се игнорира участието на националнопредставителните организации. Това, което направихме, е да ви включим и вас и да ви равнопоставим, така че заедно да търсим решения, добави той.Една от протестиращите майки попита дали в новия закон ще се отчете, че най-уязвимите от хората с увреждания, които не могат да работят, живеят с 4 лв. и 23 ст. на ден. \"Инвалид по рождение 100 процента става на 18 години и до края на живота си трябва да живее със 127 лева, разделете го на 30, възможно ли е\", коментира Веселина Казанджиева. Тя поиска програмата \"Личен асистент\" да не е ориентирана само към безработни.Петков посочи, че това, което социалното министерство иска да направи по отношение на асистентските грижи в домашна среда, е проектното финансиране да бъде регламентирано в закона, за да го няма това насочване към безработните лица. Първоначалната цел е била да се осигури работа на безработните, сега, слава Богу, няма такъв проблем на пазара на труда и трябва да се дадат повече възможности и фокусът да бъде върху грижата за хората с увреждания, които се нуждаят от такива асистенти, добави той.", "date": "2018.06.01", "title": "Социалният министър обеща нов проектозакон за хората с увреждания до юли"}
{"url": "https://offnews.bg/obshtestvo/rabotna-grupa-shte-proveri-vsichki-uchebnitci-za-da-izchisti-greshkit-681800.html", "text": "Още този месец към МОН ще бъде сформирана работна група, която ще има за задача да прегледа всички учебници, за да бъдат изчистени грешките в тях. \"Предполагам, че ще бъде до няколко дни ще я сформираме, а срокът й на работа ще бъде няколко месеца\", каза пред журналисти в парламента министърът на образованието Красимир Вълчев. Въпреки това обаче поправките няма как да се отразят в учебниците за догодина, защото те вече са напечатани.Министърът каза още, че от следващата година в разработването на въпросите и отговорите за матурите ще бъдат включени и специалисти от БАН. Самият той призна, че за грешката в матурите по български език трябва да бъде потърсена отговорност.\"А аз мога да търся отговорност само на нашите експерти. Не бих я нарекъл груба грешка, тя беше дискусионна. Грешка е, че този въпрос беше включен в бланката с въпроси. Аз самият бях в спор с колегите от академичната общност. Такива грешки са нежелателни и експертите трябва да носят отговорност\", каза той.", "date": "2018.06.01", "title": "Работна група ще провери всички учебници, за да изчисти грешките"}
{"url": "https://offnews.bg/ikonomika/darzhavata-spasiava-bdzh-s-20-mln-lv-goranov-iska-da-se-razredi-gra-681801.html", "text": "Финансовият министър Владислав Горанов обяви, че Министерството на финансите се обсъжда отпускането на безлихвена държавна помощ на БДЖ от малко над 20 млн. лева.Обсъждането идва след новината за запор на сметки на железниците за около 40 милиона лева заради дългове. Парите ше дойдат от фискалния резерв.По-рано изпълнителният директор на железницата Владимир Владимиров заяви, че ако държавна не помогне, БДЖ ще трябва да преустанови работата си.Горанов коментира, че Министерство на транспорта трябва да положи повече усилия, за да стане железопътният транспорт естествен приоритет. Според него биха могли да се предложат мерки, които да ограничат незаконния автомобилен транспорт, както и да се прецизират транспортните схеми на автомобилния транспорт, така че да не влизат в пряка и неравна конкуренция с жп транспорта. Той уточни, че може да се помисли за разреждане на графика на автобусите по маршрути, припокриващи се с тези на ЖП транспорта. По думите на финансовия министър, ако искаме да напълним един влак от София до Бургас, то трябва да предложим такава услуга, която да удовлетворява пътниците като времетраене. \"Не може, ако на 15 минути тръгва автобус от София за Бургас, да очакваме железниците да са пълни\", каза той. От друга страна, за да си струва българските данъкоплатци да плащат по няколко стотин милиона лева на година за железопътния транспорт, то влаковете трябва да са пълни. Горанов съобщи още, че до края на месец юни България ще подаде документи за членството в чакалнята на еврозоната.", "date": "2018.06.01", "title": "Държавата спасява БДЖ с 20 млн. лв., Горанов иска да се разреди графикът на автобусите"}
{"url": "https://offnews.bg/politika/za-edna-godina-354-dushi-sa-poiskali-da-se-otkazhat-ot-balgarskoto-si-681784.html", "text": "За 12 месеца 354 души са поискали да се откажат от българското си гражданство, обяви правосъдният министър Цецка Цачева по време на днешния парламентарен конторл. От май 2017 г. до май тази година общо 17 793 души пък са поискали българско гражданство. Над 700 пък са заявленията за възстановяване на гражданство. \"9848 от заявленията са уважени и са приключили с предложение за издаване на указ от президента на Република България, който е делегирал тези права на вицепрезидента. Отказани са 895 заявления\", каза Цачева.Най-много заявления за българско гражданство на основание произход са дошли от Македония - около 10 000. Такива заявления има и от други страни, където има струпана българска общност, като Украйна, Молдова, Албания, Сърбия. При заявленията за българско гражданство на основание пребиваване или бизнес в страната най-много са подадени от руснаци -148. Следва Украйна - 59, Ирак – 50, Армения – 37, Сирия – 34, 5 от Афганистан и други единични бройки.", "date": "2018.06.01", "title": "За една година 354 души са поискали да се откажат от българското си гражданство"}
{"url": "https://offnews.bg/kultura/komediata-kniga-za-vazrastni-veche-e-po-kinata-681799.html", "text": "Ново предложение за порасналата публика тръгва по родните киносалони от днес. Филмът, който се разпространява благодарение на Лента, част от Нова Броудкастинг Груп, събира на едно място Джейн Фонда, Кандис Бъргън, Даян Кийтън и Мери Стийнбърджън, а Анди Гарсия, Крейг Нелсън и Дан Джонсън са мъжките им половинки.“Книга за възрастни” ни пренася в ежедневието на четири страхотни приятелки, които разнообразяват срещите си с читателски клуб. Всеки месец една от тях предлага нова книга, с която да поддържат умовете си в добра форма и Вивиан (Джейн Фонда) им връчва първата част от поредицата “50 Нюанса Сиво”, което подклажда най-разнообразни емоции в групата. Всички те са успешни в своята професия, но не толкова в любовта. Героините на Бъргън, Фонда, Кийтън и Стийнбърджън са съответно разведена, неомъжена, вдовица и нещастно омъжена. Книгата повлиява различно на всяка от тях, но вдъхва така необходимата им свежест и забавление, което води до серия от забавни ситуации. Срещите със стари познати се превръщат в ново вълнуващо изживяване, а семейният живот най-сетне намира как да бъде разнообразен.Макар филмът да е комедия и да носи искрен смях през цялото време, в него са засегнати и далеч по-сериозни теми, касаещи поколението над 50 години, като загубата на близки, пенсионирането, порасналите деца, но и срещите с нови хора. В крайна сметка става ясно, че насладата от живота и забавлението с непознати не се влияят от възрастта, а са въпрос на избор.", "date": "2018.06.01", "title": "Комедията 'Книга За Възрастни' вече е по кината"}
{"url": "https://offnews.bg/futbol/tcarsko-selo-uvolni-vili-vutcov-681762.html", "text": "Велислав Вуцов вече не е треньор на Царско село. Наставникът е бил уволнен от собственика на клуба Стойне Манолов. Засега не е ясно точно от какво конкретно е продиктувано това решение, но по всяка вероятност е заради загубения бараж за влизане в Първа лига.Тимът от Драгалевци допусна поражение с 1:2 от Дунав и по този начин и през следващия сезон ще участва във второто ниво на родния футбол. Вуцов бе назначен на поста на 8 май и само малко повече от двадесет дни по-късно остана отново без работа. Той бе начело на Царско село едва три мача.Вили Вуцов заяви след поражението от Дунав, че иска да остане на поста и ще стяга здрава селекция. Желанието му очевидно няма да се осъществи.Преди няколко дни Стойне Манолов заяви пред Спортал, че ще атакува Първа лига. За целта смята да вземе футболисти със солиден опит в родния футбол. Съвсем скоро се очаква \"розовите\" да обявят и новия треньор. Фаворит за поста е опитният Никола Спасов, който наскоро напусна казахстанския си тим Кизил-Жар.", "date": "2018.06.01", "title": "Царско село уволни Вили Вуцов"}
{"url": "https://offnews.bg/obshtestvo/koj-plashta-zdravnite-vnoski-na-abiturientite-sled-zavarshvaneto-681796.html", "text": "Абитуриентите трябва сами да покрият здравните си вноски между училище и записването в университет. Учениците се осигуряват от държавата до завършване на средно образование, но не по-късно от навършване на 22-годишна възраст. Студентите редовно обучение също са осигурени от държавата. Проблемът идва от месеците от завършването на 12-и клас до записването в университет. В различните университети има различни срокове за записване и съответно държавата от различен момент започва да покрива отново осигуровките.  Така учениците трябва да заплатят здравни осигуровки за между един и три месеца - от юли до септември, тъй като в този период те не попадат в нито една от категориите, за които държавата заплаща здравни вноски - те вече не са ученици и все още не са студенти. В най-масовия случай това не би трябвало да доведе до загуба на здравноосигурителни права, тъй като това се случва след неплащане на здравни вноски за повече от три месеца. Въпреки това обаче здравните вноски остават неплатени, след като държавата започне да плаща здравните вноски на студентите. Държавата плаща здравни вноски на всички студенти в редовна форма на обучение до навършване на 26-годишна възраст. Това важи и за студентите, които се обучават в университети в чужбина, отново в редовна форма на обучение. За да уредят здравноосигурителния си статус, студентите в чужбина трябва да представят в офисите на Национална агенция за приходите по постоянен адрес документи, които доказват, че са студенти. Такива документи може да са  удостоверение или служебна бележка от университета, в който следват, диплома за завършено висше образование и др. Тези документи трябва да са преведени от лицензирана фирма и се вземат предвид, само ако в тях е посочен периодът на обучение.Документът се подава в териториалната дирекция или офис на НАП по постоянен адрес, за да се „изчистят“ задълженията на студента за здравноосигурителни вноски.Студентите във висши училища, които са редовна форма на обучение, но са навършили 26-годишна възраст, както и тези, които не са редовна форма на обучение, независимо от тяхната възраст, трябва да внасят за своя сметка здравноосигурителните си вноски.След завършването на 12-и клас абитуриентите имат право да се регистрират в бюрата по труда. Ако те продължават обучението си обаче, могат да се регистрират само като учащи. В такъв случай те могат да получат от бюрата по труда консултации за кариерно развитие. Ако не продължават обучението си, те могат да се регистрират в бюрата по труда като безработни. ", "date": "2018.06.01", "title": "Кой плаща здравните вноски на абитуриентите след завършването?"}
{"url": "https://offnews.bg/sviat/kanada-i-sasht-v-targovska-vojna-triudo-otvrashta-na-tramp-s-nakazate-681757.html", "text": "Канада ще наложи наказателни мита на стойност 12,8 милиарда щатски долара върху вноса на редица стоки от САЩ в отговор на обявеното вчера решение на САЩ да обложат с 25-процентно мито вноса на стомана и с 10 на сто вноса на алуминий от Канада, Мексико и ЕС, считано от днес, предаде БТА.Канадската ответна мярка бе обявена от външния министър Кристия Фрийланд. Канадските мита влизат в сила от 1 юли и ще останат в сила, докато САЩ не отменят техните. Финансовото министерство на Канада публикува на сайта си списък на американските стоки, които ще бъдат обложени. Сред тях фигурират уиски, кленов сироп и метални изделия (включително за железопътно предназначение), тръби и жици. Отава въвежда две различни митнически тарифи - една от 25 процента и друга от 10 процента. В първата, с по-високите мита, влизат главно промишлените стоки, а във втората - хранителни продукти, напитки и потребителски стоки. Мерките ще се прилагат само към стоки, произведени в САЩ.Канадският премиер Джъстин Трюдо каза вчера, че е предлагал да отиде във Вашингтон тази седмица и да завърши предоговарянето на Североамериканското споразумение за свободна търговия (НАФТА), но САЩ са поставили \"абсолютно неприемливо\" предварително условие за това. Отначало президентът Доналд Тръмп в телефонен разговор с него изглеждал склонен на компромис, но по-късно позвънил вицепрезидентът Майк Пенс, който казал, че среща с Тръмп е възможна само ако Отава се съгласи на неприемливата клауза в договора, и така всичко било провалено, макар че споразумението било близко.\"Можем само да се надяваме, че в един момент техният (на САЩ) здрав разум ще надделее. Но засега не виждаме никакъв признак за това от страна на американската администрация\", подчерта Трюдо.Така, според ДПА, вече са дадени първите залпове в търговската война между САЩ и техните западни партньори.Председателят на Европейската комисия Жан-Клод Юнкер нарече американските мита \"чист и откровен протекционизъм\", като се закани, че \"ние можем да направим точно същото, както и те\". Френският президент Еманюел Макрон ги нарече \"незаконни и погрешни\", а неговият икономически министър Брюно Льо Мер каза, че Франция отказва да преговаря със САЩ \"под натиск\". Председателят на Европейския съвет пък възкликна по адрес на Тръмп: \"С такива приятещи защо са ти варгове?\"Правителствата на Германия и Франция излязоха с обща декларация, в която подкрепиха предложените от ЕС контрамерки срещу американските мита и заявиха, че ще работят в тясно сътрудничество за тяхното прилагане.\"Днешната ситуация в световната търговия може да предизвика динамика на взаимни репресии, която да доведе до търговска война\", предупреди днес генералният директор на Световната търговска организация (СТО) Роберто Азеведо в интервю за френския делови вестник \"Еко\".\"Всички губят от една продължителна търговска война, и ние призоваваме страните да работят заедно за снижаване на търговските бариери и за разрешаване на разногласията в търговията, без да прибягват към крайни мерки\", призова и говорителят на Международния валутен фонд (МВФ) Джери Райс, цитиран от ТАСС.", "date": "2018.06.01", "title": "Канада и САЩ в търговска война: Трюдо отвръща на Тръмп с наказателни мита"}
{"url": "https://offnews.bg/obshtestvo/maia-vaptcarova-chalgata-sas-stihove-na-vaptcarov-e-parviat-teroristi-681759.html", "text": "Чалгата със стихове на Вапцаров е първият терористичен атентат спрямо културата, коментира в предаването „Тази сутрин” по  племенницата на големия поет - Мая Вапцарова.„Учудвам се, че някои хора не го усещат. Тази вулгарност не отива на този човек, който няколко минути преди смъртта – знаейки, че ще бъде разстрелян, пише това прощално стихотворение”, каза Мая Вапцарова.\"От дълги времена въри тоя атентат срещу Вапцаров - костите му крадоха, статуята му махаха, разстрела, дори самото предателство. Не мога да разбера, такава е съдбата му\", добави тя.Мая вапцарова е написала писмо до министъра на културата, в което пише:„Уважаеми г-н министър, не усетихте ли, че тази долнопробна чалга наистина е първият терористичен атентат, защото днес войната не се води със сини, зелени, червени. Днес войната се води от мутроцивилизацията, която смело навлиза и се идентифицира със световната и човешка ценностна система.\"„Всичко, което се изля по екраните и вестниците, е пиар на тази нещастна, вулгарна чалга”, категорична е тя.", "date": "2018.06.01", "title": "Мая Вапцарова: Чалгата със стихове на Вапцаров е първият терористичен атентат срещу културата"}
{"url": "https://offnews.bg/sviat/tramp-reshi-da-se-sreshtne-s-kim-chen-un-na-12-iuni-sled-sreshta-s-pre-681825.html", "text": "Американският президент Доналд Тръмп обяви, че срещата със севернокорейския лидер Ким Чен-ун, планирана за 12 юни, все пак ще се състои, съобщи Би Би Си. Той направи изявлението след среща с високопоставения представител на севернокорейския режим Ким Йон-чхол, който пристигна днес в Белия дом, за да се срещне с Тръмп и да му предаде писмо от Ким Чен-ун. Тръмп каза още, че Северна Корея иска да ядрено разоръжаване. По повод предаденото му писмо от Ким Чен-ун президентът отбеляза, че то е \"много интересно\" и в някакъв момент може би е възможно неговото съдържание да бъде споделено. Тръмп каза още, че с Ким Йон-чхол не са обсъждали въпроса за човешките права. Срещата между двамата лидери вече беше насрочена за 12 юни в Сингапур. Тръмп се отказа от срещата, недоволен от изказвания на Ким Чен-ун, но след това даде знак, че тя може да се състои. ", "date": "2018.06.01", "title": "Тръмп реши да се срещне с Ким Чен-ун на 12 юни след среща с представител на Пхенян"}
{"url": "https://offnews.bg/obshtestvo/stotitci-detca-i-roditeli-otpraznuvaha-1-iuni-na-kontcert-organiziran-681819.html", "text": "Стотици малчугани и техните родители отпразунаха днес Международния ден на детето на концерт в \"Асикс Арена\", организиран от Държавната агенция за закрила на детето (ДАЗД).Събитието започна от 17 часа, като сред официалните гости бяха министърът на труда и социалната политика Бисер Петков, еврокомисарят по цифровата икономика Мария Габриел, зам.-министърът на образование Деница Сачева, зам.-областният управител на София Живка Първанова, столичният зам.-кмет Тодор Чобанов, председателят на Синдиката на българските учители Янка Такева, както и германският евродепутат Юлия Реда. Концертът премина под патронажа на вицепремиера Валери Симеонов, като беше промотиран и от Съвета на децата - органът, който представлява българските деца при създаване на политиките за тях.Празникът беше открит от председателя на ДАЗД д-р Елеонора Лилова. Тя призова децата да се държат във виртуалната среда така, както се държат в реалната.\"Когато си в мрежата, не прави на другите това, което не искаш да ти правят на теб\", заяви д-р Лилова.Еврокомисарят Мария Габриел отбеляза, че интернет и онлайн средата ни носят много позитиви - да комуникираме и да показваме таланта си. Тя посочи обаче, че виртуалната среда има страна, свързана с повече отговорности.Евродепутатката Юлия Реда напомни, че не всичко в интернет е прекрасно и че трябва да научим нашите деца да го използват безопасно:Програмата на концерта продължи с участията на известни Youtube влогъри. Малко известните с истинските си имена Евгени, Преслав, Никола, Маги и Венци направиха незабравимо шоу на своите невръстни почитатели, като представиха редица образователни клипове за интернет и онлайн пространството. От тях децата научиха как да останат анонимни в интернет, как да се предпазят от онлайн фишинга, защо трябва да внимават за насилието във видео игрите и колко важно е да се използва кирилица, когато комуникираме в интернет.Видео представиха и дуета Елисавета и Красимира, известни с фейсбук страницата „Майко Мила!\", в която ежедневно десетки хиляди родители четат забавни и поучителни статии. В своя клип дамите съветват децата какво не е разумно да правят в онлайн пространтвото. Главният инспектор Михаил Драгоданов, оглавяващ един от секторите в отдел „Киберпрестъпления\" към ГДБОП, изнесе лекция на децата и родители, в която разясни какви опасности могат да дебнат в онлайн пространството. Сцената на концерта беше разтърсена и от пет от най-добрите хип-хоп групи в България - Ex Crew, ShifterZ, VS Dance, Skip a Beat и Еstreia.", "date": "2018.06.01", "title": "Стотици деца и родители отпразнуваха 1 юни на концерт, организиран от ДАЗД (снимки)"}
{"url": "https://offnews.bg/obshtestvo/kvestorki-oshtetili-12-detca-na-izpita-po-matematika-sled-vii-klas-mo-681758.html", "text": "\"Две нощи след изпита внучка ми сънува кошмари. Излезе много рано от него. Попитах я защо. \"Няма къде да пиша\", ми отговори.\"Изпитът е външното оценяване по математика след седми клас, проведено на 23 май. Внучката на Александра Георгиева се явява в софийското 148-о основно училище. В стаята е с още 11 деца. Първият модул - тестът - приключва и двете квесторки раздават листовете с напечатаните условия на задачите за модул 2. Но не и свитъците с листове за белова, на които децата трябва да опишат решенията на всяка подточка от четирите задачи и да правят чертежа. Няколко деца искат листове, но учителките им нареждат да пишат върху листовете с условията. Посъветвали ги и да не правят чертеж.Проблем не би имало, ако оценката зависеше само от това дали ученикът е написал верния отговор или не. Съвсем не е така. Ако липсва подробното решение, включително чертежът, ученик може да получи например само половин точка вместо максималните 4.5. Именно това притеснява Георгиева, която е категорична, че обещаното от РУО наказание за квесторките - по думите ѝ те са от 17-о училище в София - \"не върши работа\". По-важното е как ще бъдат оценени ощетените ученици.Случилото се е абсурдно и хората първоначално не вярват, когато им го разказвам, споделя Александра, която се свърза с OFFNews, за да даде гласност за проблема, след като синът ѝ и баща на внучката ѝ подал жалба в Регионалното управление на образованието към МОН, но оттам, по думите ѝ, ги посъветвали да са спокойни. \"66 години живея в България. Когато ми кажат да съм спокойна, изобщо не съм\", коментира Александра.Когато синът ѝ Емил Георгиев отишъл на 28 май в РУО, за да подаде жалбата, разбрал, че работите на 12-те деца са били намерени от Комисията по разсекретяване в общия кюп, но никой не обяснил как ще бъдат оценени те. Освен, че липсват подробните решения, децата нямат право да пишат върху листовете с условията.OFFNews изпрати запитване до Министерството на образованието и науката в деня на разговора ни с Георгиева - 30 май. Попитахме за причините за нелепата ситуация, за това как ще бъдат оценени учениците и ще бъдат ли наказани квесторките.Вчера оттам обясниха, че очакват обяснението на началничката на РУО-София Ваня Кастрева. До момента на публикуването на материала ни нямаше отговор.", "date": "2018.06.01", "title": "Квесторки ощетили 12 деца на изпита по математика след VII клас. МОН мълчи"}
{"url": "https://offnews.bg/futbol/zaplashvat-sas-smart-kapitana-na-real-zaradi-salah-681763.html", "text": "Смъртни заплахи е получил капитанът на Реал Мадрид Серхио Рамос заради контузията на египетския нападател на Ливърпул Мохамед Салах във финала на Шампионската лига в Киев на 26 май, съобщава СОРЕ.Изданието съобщава, че свирепите закани са отправени на митинг в Кайро, който е събрал няколко хиляди недоволни фенове пред посолството на испания. Рамос и семейството му са започнали да получават заплахи в социалните мрежи и на личните си телефони, заради което са сменили своите номера.Полицията е уведомена и започна разследване. Петиция за наказание на Рамос тръгна още на 28 май, като организаторите й твърдят, че Рамос нарочно е контузил Салах.Припомняме, че инцидентът помежду им стана още в 28-ата минута, като след единоборство Салах падна лошо и контузи рамото си, а минути след това беше принудително заменен. Реал спечели мача с 3:1 след комични грешки на вратаря Лорис Кариус, който също стана обект на застрашителни закани.", "date": "2018.06.01", "title": "Заплашват със смърт капитана на Реал заради Салах"}
{"url": "https://offnews.bg/medii/12-zhurnalisti-ot-slovashkata-obshtestvena-media-hvarliha-ostavki-zara-681761.html", "text": "Дванадесет известнии журналисти от Словашката обществена телевизия и радио (РТВС) подадоха едновременно оставки вчера, протестирайки срещу шефа на телевизията, предаде БТА.Те пуснаха във Фейсбук видео, в което обвиняват ръководството на обществената медия в цензура и в политически натиск върху служителите.В словашката медийна среда цари брожение, след като Ярослав Резник бе назначен за шеф на РТВС през август м.г., което доведе до поредица от оставки и уволнения на радио и телевизионни журналисти.Резник обвини няколко журналисти в непрофесионализъм и политически пристрастия, като каза, че иска да върне ролята на публичната медия като обществен посредник, в който се излагат различни мнения.В началото на май около 200 журналисти, включително неколцина от критични срещу правителството медии, изразиха солидарност със своите колеги, оказали се на критичния прицел на Резник. Към него бяха отправени и призиви за повече прозрачност от организаторите на ежеседмичните протести, предизвикани от убийството на младия разследващ журналист Ян Куциак.", "date": "2018.06.01", "title": "12 журналисти от словашката обществена медия хвърлиха оставки заради цензура"}
{"url": "https://offnews.bg/politika/tomislav-donchev-sled-moskva-balgaria-ne-e-plavatelen-sad-za-da-si-s-681764.html", "text": "България не е плавателен съд, за да си сменя курса. Тя не може да си сменя нито географското положение, нито принадлежността си в съюзите, в които е. Това не означава, че не можем да търгуваме, да правим бизнес с други държави, коментира вицепремиерът Томислав Дончев в интервю за БНТ отминалото посещение на поремиера Борисов и министри в Москва.По думите на Дончев при разговорите не може да се очаква премиер и президент да изчисляват обеми газ, милиарди кубически метри, да резервират капацитети и да чертаят трасета.\"Това са принципни политически разговори. Оттук нататък има да се свърши наистина много работа. И то не само в посока изчистване на всички детайли, с представители на \"Газпром\" например, когато говорим за газа. Тук има да се изчистят редица неща, включително и с Европейската комисия, защото противно на повърхностните разговори, темата не е само къде ще върви тръбата\", посочи той.Според вицепремиера на срещата са изчистени някои от политическите въпроси, предстоят да се изчистят въпроси от техническо и икономическо естество. Изразената позиция, че в континенталната си част е добре газопроводът да минава през България е много добро начало.\"На първо място - абсолютно е сигурна доставката на газ. Второ - достъп до газ на добра цена. И на трето място - да си съхраним и да развием ролята си на държава, която транзитира и търгува с газ. Това означава допълнителни икономически ползи, геостратегическо предимство. Когато стоиш на газовата карта на Европа, тогава тази държава е от друга категория\", каза Дончев.По думите му за разлика от Южен поток, тук нещата трябва да бъдат адекватно фондирани от законова гледна точка, за да не се налага след 2-3 години да се получава натиск. Трябва да се свърши много техническа работа. Няма нито една причина да се бави инфраструктурният напредък, коментира Дончев.За проекта АЕЦ \"Белене\" Дончев заяви, че трябва да бъде реализиран на пазарен принцип и да е съобразен с бъдещата консумация на електроенергия в България и на Балканите като цяло. Икономическият риск ще бъде поделен с частен инвеститор. Според него има разбиране от руската страна за този подход.", "date": "2018.06.01", "title": "Томислав Дончев след Москва: България не е плавателен съд, за да си сменя курса"}
{"url": "https://offnews.bg/medii/btv-praznuva-18-ti-rozhden-den-prenasia-novinite-v-novo-studio-pravi-681766.html", "text": "bTV отбелязва 18-ия си рожден ден, а до края на годината телевизията ще има ново, високотехнологични студио, съобщиха от bTV Media Group.\"Имаме много устойчива стратегия за бъдещето. Основната ни цел е да произвеждаме и предлагаме най-високото качество на развлекателното съдържание и новините с най-високо доверие за потребителите, на всички платформи. Това ще определя стъпките ни и в бъдеще\", заяви в интервю за сутрешния блок главният изпълнителен директор Флориан Скала. Той обяви, че медийната група работи по много нови проекти, включително технологични, един от които е съвсем ново и изключително модерно новинарско студио, което зрителите ще видят към края на годината. \"Работим по този мащабен проект с пълна скорост и резултатът ще бъде невероятен. Със сигурност ще ви хареса\", обеща Скала.По отношение на програмата, bTV Media Group ще инвестира в новинарско съдържание, в риалити и развлекателни предавания, локални продукции, български сериали.\"Тази есен ще се фокусираме върху четвъртия сезон на „Фермата“, наистина завладяващ продукт и както показват проучванията ни, това е най-запомнящото се телевизионно събитие за 2017 година. Миналата година подобрихме шоуто още повече, вкарахме нови акценти – българска история, традиции, образователни елементи и в четвъртия сезон ще стъпим на това развитие. Вече сме подготвили много интересна концепция, добави той.Флориан Скала пое управлението на медийната група преди две години. По думите му най-голямото постижение за този период е, че тя е запазила водещата си позиция в среда, в която зрителите вече имат различни навици на гледане на съдържание. \"bTV остана най-близо до зрителите, най-предпочитана, най-гледана и с най-високо доверие сред медиите тук. Това е голямо постижение на екипа\", каза главният изпълнителен директор.Флориан Скала напомни, че предстои и най-голямата социално-отговорна инициатива на bTv Media group - „Да изчистим България заедно“, която ще се проведе на 15 септември. Тази година обаче тя ще бъде част от глобалната инициатива за почистване.“София е прекрасен европейски град, с красива архитектура, хубав център, но и извън София – тук имаме планината, имаме курорти, морето и морския бряг. Природата е много красива. Разнообразието на България е впечатляващо и много ми харесва\", споделя той впечатленията си от живота у нас.", "date": "2018.06.01", "title": "bTV празнува 18-ти рожден ден. Пренася новините в ново студио, прави още бг сериали"}
{"url": "https://offnews.bg/obshtestvo/spriaha-stroezha-na-spa-kompleksa-v-rupite-681767.html", "text": "Строежът на спа комплекса, планиран да  край Петрич, се отлага. Кметът Димитър Бръчков забрани строителството до приемането на Общ устройствен план на общината.Заповедта е в сила както за имоти в местността \"Рупите\", така и за терени в близост до Националния парк-музей \"Самуилова крепост\" (НПМ) и се базира на издадено становище от главния архитект на общината Владимир Митрев, съобщиха от пресцентъра на общината.Местните хора твърдят, че са разбрали за строителството край къщата на баба Ванга едва когато имотът е бил ограден. Те смятат, че липсва прозрачност на процедурата и на инвестиционните намерения.Главният архитект на Петрич Владимир Митрев е категоричен, че строежът няма да е върху изворите, а възложителят е съгласувал подробния устройствен план с всички инстанции. Според архитекта хората пак ще могат да се лекуват, защото в общинските имоти не се предвижда застрояване.От запитване към Министерството на културата разбрахме, че е извършено \"спасително теренно археологическо проучване\". Резултатите показали, че изворите не са застрашени и така било допуснато инвеститорът да започне проекта си.Забраната за строеж ще е в сила до приключване на процедурата по одобряване и влизане в сила на Общ устройствен план за община Петрич, но не по-късно от една година. Дотогава заповедта на кмета Димитър Бръчков спира прилагането на влезлите в сила Подробни устройствени планове.\"Считам, че в рамките на общественото обсъждане ще се чуят ясно доводите, конкретно за застрояването на местността \"Рупите\" и НПМ \"Самуилова крепост\", и не само, както от страна на инвеститори, така и от обществеността. Гражданите на община Петрич ще могат да се произнесат, давайки мнения, оценки и предложения, които ще се вземат предвид. Доказали сме, че винаги сме имали предвид в работата си, позицията, която хората изразяват. Становищата на държавните институции също ще бъдат решаващи\", аргументира заповедта си кметът Димитър Бръчков, цитиран от БНТ.", "date": "2018.06.01", "title": "Спряха строежа на спа комплекса в Рупите"}
{"url": "https://offnews.bg/obshtestvo/fotoizlozhbi-belezhat-nachaloto-na-novata-kampania-v-podkrepa-na-razhd-681765.html", "text": "На Международния ден на детето приключват двуседмичните фотоизложби на Движение за Национална кауза (ДНК). Събитието е под надслов \"За да го кръстиш, трябва да се роди\" и представя най-емоционалните кадри от изминалото Национално кръщене.Фотоизложбите са част от второто издание на кампанията в подкрепа на раждаемостта \"Направи го за България\" и бяха подредени през целия месец май на централни места в Пловдив, Русе, Варна, Бургас, Стара Загора, Велико Търново и София.Премиерата на инициативата бе на 2 май в Пловдив, а изложбата в София на 1 юни отбелязва нейния финал. Събитията се организираха с подкрепата на общините, а официалните откривания представляваха и информационни дни \"на отворени врати\", в които желаещите можеха да научат за каузите и кампаниите на ДНК от представителите на организацията и нейният основател, ТВ-продуцентът Андрей Арнаудов.Кампанията е подкрепена от Българската православна църква и се провежда под патронажа на Негово Светейшество патриарх Неофит.Част от средствата, генерирани в кампанията, ДНК дари на фондация „Искам бебе\" в подкрепа на двойките с репродуктивни проблеми, а посланици на каузата са значими обществени личности като Владо Николов, Хилда Казасян и Мария Гроздева. През есента на 2017 година над 10 000 души участваха в мащабното Национално кръщене, когато в 1 ден, в 9 града бяха кръстени 1000 от регистрираните в първото издание на кампанията бебета.Борбата на ДНК с демографската криза в България продължава и през 2018 г. Желаещите да подкрепят каузата и да участват във второто издание на „Направи го за България“, могат да регистрират бременност на .", "date": "2018.06.01", "title": "Фотоизложби бележат началото на новата кампания в подкрепа на раждаемостта 'Направи го за България'"}
{"url": "https://offnews.bg/na-tozi-den/1-iuni-mezhdunaroden-den-na-detcata-681734.html", "text": "На 1 юни е Международният ден на децата, който се празнува в почти всички страни от бившия Социалистически лагер.Води началото си от Световната конференция по въпросите на детското здраве, която се провежда през 1925 г. в Женева (Швейцария).В България става популярен след 1949 г., когато Москва обявява, че 1 юни се приема за Международен ден за защита на децата.В страните с комунистически режими празникът е наричан официално Международен ден за защита на децата. Почти не е придавана политическа окраска при честването му. След промяната на политическата система в тези страни празникът е съхранен. Този ден е един от най-запазените празници за децата.", "date": "2018.06.01", "title": "1 юни - Международен ден на децата"}
{"url": "https://offnews.bg/obshtestvo/iuni-idva-s-toplo-vreme-ot-10-do-36-gradusa-prez-mesetca-681732.html", "text": "Юни започва с топло време и слънце, следобяд на отделни места са възможни валежи с гръмотевици. Максималните температури ще са между 29 и 34 градуса. Най-ниските температури през месеца ще бъдат между 10 и 15 градуса, а най-високите – между 31 и 36 градуса, според прогнозата на НИМХ към БАН. В западната половина от страната месечната сума на валежите ще бъде около нормата, а в източната – валежите ще са по-малко.Климатичната норма на валежите в равнините е между 50 и 70 литра на квадратен метър, по Черноморието и долината на река Струма – между 30 и 50 литра на квадратен метър, а в планинските райони – от 70 до 130 литра на квадратен метър.До края на първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни валежи. Повече слънчеви часове ще има преди пладне и над Източна България, където и преваляванията ще бъдат на по-малко места.През второто десетдневие на юни температурите ще се задържат около нормалните за периода. През повечето дни ще се задържи неустойчиво време, с условия за чести следобедни превалявания и гръмотевична дейност. Слънчеви часове ще има преди пладне. През третото десетдневие на юни температурите относително ще се повишат. Ще настъпи стабилизиране на атмосферата, превалявания и гръмотевици ще има на по-малко места, с най-голяма вероятност – около 22 и 24 юни.Според климатичната справка на НИМХ-БАН юни е най-дъждовният месец в по-голямата част от нашата страна. Често от северозапад през юни нахлуват влажни океански въздушни маси и падат краткотрайни валежи, придружени от гръмотевици, съобщи БТА.Началото на астрономическото лято у нас настъпва на 21 юни в 13.07 ч., когато е лятното слънцестоене. ", "date": "2018.06.01", "title": "Юни идва с топло време, от 10 до 36 градуса през месеца"}
{"url": "https://offnews.bg/kultura/zapochva-sedmoto-izdanie-na-sofia-prajd-film-fest-681769.html", "text": "За седма поредна година селекция от най-добрите филми на ЛГБТИ тематика от целия свят ще бъдат излъчени в рамите на София Прайд Филм Фест. Прожекциите, част от състезателната програма, предхождащи ежегодното шествие София Прайд, ще се състоят всяка вечер от 2-ри до 8-ми юни в кино Одеон и Дома на киното. През остатъкa от месец юни в кино Оден ще бъде представена панорама на ирландското ЛГБТ кино от последните три години.Програмата включва продукции от България, Израел, Ирландия, САЩ, Тайван, Русия и Румъния, които са номинирани и отличени от фестивали като Берлинале, Сан Себастиан, Торонто и Трайбека.Изданието на София Прайд Филм Фест 2018 г. с гордост представя две изключително важни неща, а именно:  За първи път фестивалът ще покаже двa български късометражни филма. “Преображение” е носителят на наградата Jameson от София Филм Фест 2018, а “Брак” е първият филм на ЛГБТ тематика, подкрепен от НФЦ и селектиран от над 500 проекта за развитие на Berlinale Short Film Station през 2016 г.  Отново за първи път, в рамките на фестивала, ще се проведе и работилница за късометражни сценарии от балканския регион. Избрани са 11 проекта на обещаващи млади режисьори от България, Гърция, Румъния, Турция и Сърбия, които ще се състезават за награден фонд от 2500 евро. Тази инициатива е първа по рода си не само за Балканите, но и за Европа.“ заявява Слава Дойчева, Арт Директор на София Прайд Филм Фест. „Правим този фестивал с адски много любов и със съзнанието, че в България все още има огромна нужда от ЛГБТ видимост. От разбиране. От съпричастност. Правим този фестивал, защото вярваме в силата на историите. Да докосват, да лекуват и да променят. Историите разширяват мирогледа. Приближават те до другия човек. Поставят те на негово място. Неговата радост, неговата болка стават твои. И другият спира да бъде “друг”. Така се случва промяната.“ споделя Слава Дойчева. И допълва след това: „Историите утвърждават съществуването. И да, лекуват. Изключително важно е за един ЛГБТ човек да види себе си отразен на големия екран. Да се разпознае. Да бъде главният герой. Ето – не си сам. Ти принадлежиш. Твоята история е част от голямата история.“", "date": "2018.06.01", "title": "Започва седмото издание на София Прайд Филм Фест"}
{"url": "https://offnews.bg/futbol/ikonomisti-prognozirat-titla-za-brazilia-ot-mondial-2018-681770.html", "text": "С наближаването на световното първенство по футбол се увеличава и броят на прогнозите кой ще спечели титлата в Русия.Своят принос в това начинание дадоха и двама учени от Университета в Инсбрук, Австрия. Икономистите Кристоф Лайтнер и Ахим Цайлайс събрали данните от 26 букмейкърски компании и стигнали до извода, че световен шампион най-вероятно ще стане Бразилия.Те използвали за анализа си не само коефициентите, които дават букмейкърите, а и залозите на отделни потребители.Шансът Бразилия да спечели се оказал 16,6 процента. Следват настоящия световен първенец Германия с 15,8, а третото място с по 12 процента делят Франция и Испания.Шампионатът на планетата стартира на 14 юни и ще продължи до 15 юли.", "date": "2018.06.01", "title": "Икономисти прогнозират титла за Бразилия от Мондиал 2018"}
{"url": "https://offnews.bg/politika/bsp-vnese-predlozhenie-za-otpadane-na-moratoriuma-za-aetc-belene-681768.html", "text": "БСП внесе предложение в деловодството на парламента, с което се иска отмяна на мораториума върху АЕЦ \"Белене\".\"Стоим зад реализацията на проекта. Това е ясен знак към всички инвеститори, че ние сме научили уроците от миналото, че няма да имаме промени в бъдеще в политиката по реализиране на проекта \"Белене\", който е необходим за развитието на икономиката на държавата\", каза депутатът от БСП Таско Ерменков.От БСП смятат, че втората атомна централа е нужна за развитието на българсната икономика.Вчера парламентарната комисия по енергетика разгледа доклада на министър Теменужка Петкова за вариантите за реализация на строежа на АЕЦ \"Белене\". Тя обяви, че за да може да продължи реализацията и търсенето на инвеститор, трябва да бъде отменена забраната. През май пък премиерът Бойко Борисов обяви, че правителството ще внесе в Народното събрание предложение за отмяна на забраната за строителството на АЕЦ „Белене”. Тогава той каза, че предложението ще бъде внесено \"до седмица\", но досега това не се е случило.Народното събрание взе решение за налагане на мораториум през 2012 г.", "date": "2018.06.01", "title": "БСП внесе предложение за отпадане на мораториума за АЕЦ Белене"}
{"url": "https://offnews.bg/obshtestvo/sv-iustin-filosof-e-pokrovitel-na-vsichki-koito-tarsiat-istinata-681722.html", "text": "Църквата почита днес Св. Юстин Философ - раннохристиянски богослов и философ. Той е един от първите и най-ярките християнски писатели-апологети.Роден е в Сирия и е получил добро образование. Възгледите му били изградени върху вярата че \"разумът господства над всичко\".Повратно събитие в неговото духовно развитие била срещата с непознат старец, която способствала за обръщането на св. Юстин в християнството. Около 133 година св. Юстин приел Свето кръщение и продължил заниманията си с любомъдрие, но този път напълно убеден, че християнството е истинната философия. В Рим св. Юстин създал първата християнска философска школа. Основни съчинения на св. Юстин са \"Против всички ереси\", \"Лирник\", \"Първа и втора апология\" в защита на християните до императора (150 и 162 г.), философско-богословския \"Разговор с Трифон-иудея\" и др. По клеветнически донос св. Юстин и шест от учениците му били заловени, мъчени и умъртвени по времето на император Марк Аврелий. Църквата почита св. Юстин като \"небесен покровител на рода на философите\" и всички, търсещи истината.", "date": "2018.06.01", "title": "Св. Юстин Философ е покровител на всички, които търсят истината"}
{"url": "https://offnews.bg/bojni/smeniha-sapernika-na-tervel-v-chikago-681772.html", "text": "Тервел Пулев ще се изправи срещу друг съперник на галавечерта в Чикаго, Илинойс на 8 юни. Първоначално българинът трябваше да се боксира с Марио Агилар, но в последния момент организаторите от “Hitz Enterteinment” смениха противника.Към момента Тервел ще се изправи срещу американеца Армандо Анкона. 33-годишният боксьор има 17 срещи на професионалния ринг, в които има осем победи, седем загуби и две равенства.\"В подготовката за такива вечери редовно стават промени в програмата. Агилар беше първоначалният съперник на Пулев, но стана смяна с Анкона\", казаха от \"Hitz\".Срещата на по-малкия от братя Пулеви в САЩ ще се излъчва по CBS Sports TV, a зрителите у нас ще могат да го гледат пряко по Mtel SPORT HD.Тервел Пулев е с баланс от 10 поредни победи в професионалния бокс, 9 от тях с нокаут. Последният успех на българина дойде бе във Виена, където той нокаутира унгареца Ласло Пензеш във втория рунд.", "date": "2018.06.01", "title": "Смениха съперника на Тервел в Чикаго"}
{"url": "https://offnews.bg/obshtestvo/izprashtat-bozhidar-danev-dnes-traurnata-tceremonia-shte-e-v-boiana-681730.html", "text": "Траурната церемония в памет на изпълнителния председател на БСК Божидар Данев ще се проведе днес от 13.30 часа, в храм \"Св. Архангел Михаил\" в кв. Бояна, съобщиха от БСК. Божидар Данев почина на 28 май на 78-годишна възраст. Данев е роден през 1939 г. в София. Завършил е Техническия университет в София през 1965 г. След това работи в БАН. През 1981 година постъпва на работа в Българска индустриална асоциация, сега Българска стопанска камара последователно като специалист, ръководител център, зам.-председател, председател. Бил е изпълнителен директор на Софийска фондова борса.Траурен кът с книга за съболезнования ще функционира по време на церемонията в църквата \"Св. Арх. Михаил\". ", "date": "2018.06.01", "title": "Изпращат Божидар Данев днес, траурната церемония ще е в Бояна"}
{"url": "https://offnews.bg/obshtestvo/na-tri-mesta-spira-vodata-v-sofia-681720.html", "text": "„Софийска вода” временно ще прекъсне водоснабдяването в някои части на столицата днес, съобщиха от дружеството.Подмяна на сградно водопроводно отклонение на ул. 584 в кв. „Христо Ботев“ налага спиране на водоподаването от 9:30 до 16:30 ч. на ул. 511, ул. 510, ул. 519, ул. „Георги Спасов“.Изграждане на сградно водопроводно отклонение на ул. „Войнягово“ в местност „Гърдова глава“ налага спиране на водоподаването от 10:00 до 18:00 ч. на ул. „Войнягово“.Прекъсване на сградно водопроводно отклонение на ул. „Разсадника“ в местност „Манилов дол“, община „Люлин“, налага спиране на водоподаването от 9:00 до 15:00 ч. на ул. „Разсадника“.", "date": "2018.06.01", "title": "На три места спира водата в София"}
{"url": "https://offnews.bg/kultura/preporachvame-vi-praznichni-sabitia-za-mezhdunarodnia-den-na-deteto-681707.html", "text": "По повод Международния ден на детето ви предлагаме занимания за вашите малчугани в 7 от големите градове в страната. Детски панаир в градската градина пред Народния театър, където ще намерите над 60 безплатни ателиета за деца.В Борисовата градина ще има детски празник \"Всички заЕдно\" - развлекателна програма, танци, игри, ателиета и благотворителност.MINI ART FEST 8 в парк НДК.Творителница за деца, организирана от списание \"9 месеца\" ще се проведе в Южния парк.Държавната агенция за закрила на детето (ДАЗД) организира футболен турнир на стадион \"Академик 4. километър\" от 11:00 часа. В надпреварата ще участват ученици от столични училища и техни връстници, лишени от родителски грижи.Екостационар \"Бели брези\" организира Библиотека в планината - планински четения, нова и разнообразна литература и безброй забавления за всички деца. Работилница с естествени материали и стена за катерене, безплатна едногодишна читателска карта за Столична библиотека и приятно четиво очакват всеки малчуган.ДАЗД и най-известните български влогъри организират инициативата \"Д@!ЗДр\" в зала \"Асикс Арена\". На свръх модерната сцената любими певци и ютюбъри ще забавляват малчуганите от 17:00 часа.Пловдив празнува първи юни в градската градина, където децата ще се радват на постановки, танци и празнична програма.В подножието на хълма Бунарджика ще се проведе \"С деца на тепе\", където малчуганите ще се радват на десетки награди, лакомства, изненади, фокусник и музика, организирани от кмета на града.Детската железница ще бъде безплатна за празнуващите. Тя тръгва от Младежкия хълм (Джендем тепе) и ще прави по 6 курса всеки ден от сряда до неделя.На 1-ви юни кварталът на творческите индустрии \"Капана\" ще предлага детски филми, класическа детска литература и още други забави за малките си посетители.Безплатно ползване на различни спортни обекти за деца, осигурява дирекция \"Спорт\" към община Варна.Празник \"Пъстроцветни усмивки\",ще се проведе в Морската градина. Децата ще се радват на танци, песни и любимите си детски герои, представени от аниматорна къща \"Веселяците\".Арт работилница в радио Варна предлага различни занимателни игри, много танци веселие и изненади.Варненският аквариум прави 50% намаление на билетите за малките посетители и техните родители.Културен център \"Морско Казино\" организира интерактивна изложба за деца \"Морски изследователи\".Читалище \"Петър Янев 1939\" в кв. Крайморие ще забавлява децата със специално тържество и конкурс за рисунки на асфалт \"Здравей море\".На откритата сцена \"Охлюва\" предлага аниматори, игри, фокуси, танци и по желание на всеки присъстващ - рисунка на лице.Авиомузеят до Летище Бургас организира за празника на детето работилничка за хвърчила.Концерт и детска дискотека на площада в Русе ще зарадват малчуганите. За тях са подготвени и игри и конкурси с награди.Обновеният куклен театър ще забавлява децата със спектакъла \"Трите прасенца\".Русенската опера подарява балет на малчуганите за спектакъла \"Звездният миг на малкия Стефчо или Карнавал на животните\". Община Добрич организира Фестивал на талантите, където децата ще могат да рисуват, спортуват, песни, танци и театрални постановки.В Етнографския комплекс \"Старият Добрич\" ще бъде отворена работилничка за любителите на историята и на добруджанските занаяти.По повод международния ден на детето фондация Лумос, в партньорство с община Добрич и центровете за настаняване от семеен тип организират разходка и пикник за децата и младежите с увреждания в Центъра за защита на природата и животните.Детски празник \"Безброй и едно желания\" ще се проведе в парк \"Пети октомври\".Държавната опера предлага на малчуганите празничен концерт – спектакъл с участието на децата и младежите от всички форми и клубове в които творят и се развиват малките старозагорци. ", "date": "2018.06.01", "title": "Препоръчваме ви: Празнични събития за Международния ден на детето"}
{"url": "https://offnews.bg/obshtestvo/evgenij-dajnov-borisov-opozori-balgaria-i-es-triabva-da-bade-saden-z-681751.html", "text": "Политологът Евгений Дайнов публикува във фейсбук яростен коментар срещу извиненията на българския премиер към Путин, поднесени по време на визитата му в Москва. Според него така Бойко Борисов е опозорил както България, така и целия ЕС. А действията на министър-председателя се явявали държавна измяна, за която Наказателният кодекс предвижда до 15 години затвор.Ето и цялото мнение на Евгений Дайнов в социалната мрежа:", "date": "2018.06.01", "title": "Евгений Дайнов: Борисов опозори България и ЕС. Трябва да бъде съден за измяна"}
{"url": "https://offnews.bg/obshtestvo/roditeli-na-detca-s-uvrezhdania-izlizat-na-palatkov-lager-pred-parlame-681754.html", "text": "Родители на деца с увреждания започват безсрочен протест с палатков лагер пред Народното събрание. Той е под надслов \"Системата ни убива\" и настоява за законодателни промени в политиката за хората с увреждания.Протестиращите искат нова система за оценка на увреждането, за да могат и хората със специални потребности да имат достъп до образователни институции и да работят. Те настояват и за адекватна финансова помощ за семействата.\"Ще разпънем военна палатка пред Народното събрание точно на Първи юни - деня на детето, защото нашите деца си остават завинаги деца и те заслужават промени, заслужават бъдеще. Борбата ни обаче включва и всички хора с увреждания, които искат да живеят достойно, да се реализират, да работят, да бъдат сред обществото,така както заслужава всеки човек на тази планета\", казват организаторите.", "date": "2018.06.01", "title": "Родители на деца с увреждания излизат на палатков лагер пред парламента"}
{"url": "https://offnews.bg/politika/dps-otkrito-podkrepi-muharem-indzhe-vraga-na-erdogan-681752.html", "text": "Кърджали посрещна един от най-яростните противници на Ердоган. В града гостува кандидатът за президент на южната ни съседка Мухарем Индже, съобщи Нова телевизия.Повод за визитата му беше благотворителна вечеря ифтар за 3000 души, която вчера Кърджали даде, заедно с две турски общини.На нея врагът на Ердоган бе придружен от лидера на ДПС Мустафа Карадайъ. Изказванията им бяха на турски език, а имаше само частичен превод.Индже отпътува от Кърджали късно в четвъртък вечерта, за да участва в голям предизобрен митинг в Бурса.", "date": "2018.06.01", "title": "ДПС открито подкрепи Мухарем Индже, врага на Ердоган"}
{"url": "https://offnews.bg/obshtestvo/maia-manolova-shte-se-bori-da-otpadnat-taksite-za-preduchilishtnite-gr-681755.html", "text": "Омбудсманът Мая Манолова ще обяви днес началото на кампания „Без такса в детските градини“.Целта на инициативата е равен достъп до качествено предучилищно образование на децата в България чрез отпадане на таксите за детските градини.Манолова ще представи законодателно предложение за промяна в Закона за предучилищното и училищно образование за премахване изискването родителите да заплащат такса храна за задължителното предучилищното обучение, която да бъде за сметка на държавния бюджет.Статистиката показва, че децата между 3 и 6 години у нас за учебната 2017/2018 г. са 220 887, от тях между 5 и 6 години са 112 615. Според социологическо изследване 73% от анкетираните родители са на мнение, че детската градина трябва да бъде безплатна, уточняват от кабинета на омбудсмана.", "date": "2018.06.01", "title": "Мая Манолова ще се бори да отпаднат таксите за предучилищните групи"}
{"url": "https://offnews.bg/obshtestvo/ekipite-na-sofijska-voda-pristigat-s-pegas-681729.html", "text": "Пегас е митичен крилат кон в древногръцката митология. Името му означава „извор“, защото, според легендите, където тропнел с копито, бликала вода.За мен Пегас е и символ на бързина със своите криле, разказва Теодора Тодорова, директор \"Проекти\" в “Софийска вода”, като обяснява защо интегрираната информационна система за обработка на сигналите на “Софийска вода”, свързани с водоснабдяването и канализацията, е кръстена Пегас. Заедно с Петко Петков и Красимир Кръстев са екипът, създал проекта.При създаването му обмисляхме различни варианти за имена, но се спряхме на това, защото най-много се доближаваше до идеите, които стояха зад разработването на този софтуер, обяснява Тодорова.Преди въвеждането на тази система координацията с нашите екипи на терен се случваше по телефон, тази координацията е запазена и в момента. Разликата е, че служителят на терен преди получаваше на хартиен носител заявката за изпълнение на всяка задача в рамките между 2 до 6-8 часа в зависимост от това къде в града се намира и до кой център за обслужване на клиенти трябва да отиде, за да си получи документите. В момента това време е спестено, тъй като задачите към нашите теренни специалисти се получават мигновено в момента, в който те са регистрирани в тази софтуерна система. В рамките на 2-3 минути координатор от контролния център на Софийска вода ги разпределя към съответния служител, отговорен за даден район. Задачата е на електронното му устройство и той вече може да работи по нея, имайки цялата информация за конкретния проблем или запитване, адреса и лицето, информирало за него, допълва Тодорова.Системата е въведена от март 2015 година, когато стартира с десктоп версия на софтуера. След това е разработена мобилна версия за теренните екипи. Вече има и второ мобилно приложение, с което работят подизпълнителите. Броят на активни потребители е 110. Те ежедневно извършват някакви трансакции в системата, въвеждат информация за определена част от даден процес, и още 200 активни потребители, които работят с информацията, без самите те да въвеждат такава. Така че общо системата се ползва от 310 потребители ежедневно, уточнява Кръстев. Тази система на практика има функционалностите на ERP модул за управление на ресурси. Нейната себестойност спрямо подобни системи на пазара е няколко пъти по-ниска. Системата е разработена по техническо задание на „Софийска вода“, тя покрива конкретни процеси в дейността на един ВиК оператор. Разработката е изпълнена от специалисти в България, което позволява да бъде постигната по-добра ефективност по отношение на цената, казва Тодорова.От думите й става ясно, че екипите на терен ползват таблети и работят с една от мобилните версии на „Пегас“. Чрез нея всеки получава ежедневно в реално време своите задачи. Когато стартират проверка по сигнал за водопроводна авария, ниско налягане или разрушена настилка например, специалистът приема тази задача, след което отива на адреса за проверка и е длъжен да направи снимки, които да прикачи чрез това приложение и да докладва до Контролния център на компанията за извършената проверка. В случаите, в които се потвърди наличието на някакъв проблем и необходимост от ремонт отново през приложението специалистът извършва така нареченото възлагане на ремонтната дейност, тази информация се връща в реално време в Контролния център. Потвърждаването на възлагането става чрез десктоп версията и през определени стъпки заложени в дизайна на нашия процес, първо от координатора, след това и от мениджър и след всички стъпки на валидиране отново в реално време заявката за извършване на ремонтна дейност се изпраща до отговорните екипи. Така приложението позволява в реално време да има проследимост във всеки етап от процеса. Пегас осигурява високо ниво на проследимост на извършваните промени при всяка транзакция с данни. Системата напълно покрива изискванията свързани със защита на личните данни.През 2017 година беше създадена и една нова функционалност свързана с Безопасност и здраве на работното място, допълва Кръстев. На всички обекти, които „Софийска вода“ възлага на подизпълнители и на вътрешни екипи, се следи дали се спазват нормите по обезопасяване на работната площадка. Контролът се упражнява от екипите на терен, които въвеждат в реално време информация по предварително дефинирани изисквания и задължтелно правят снимка, която показва имат ли каски работниците, носят ли предпазни средства, има ли укрепване, ограждане и т.н. Без извършването на тази проверка работата не може да се отчете като завършена, разказва Кръстев. „ПЕГАС е реализиран предимно с технологии на Microsoft, но използва и някои Open Source като Cordova, Ionic Framework, Angular и др. Основно е написан на платформата .NET с помощта на езика C# (C Sharp). Освен офис приложение, системата се състои от няколко хибридни мобилни приложения и интерфейси, които осигуряват автоматичен обмен на информация с други важни системи в Софийска вода. За база данни и уеб сървър се използват Microsoft SQL Server и IIS (Internet Information Server). Всички устройства, на които ПЕГАС работи понастоящем са Windows-базирани – сървъри, работни компютри и таблети“, обяснява Петко Петков, един от създателите на системата. Не на последно място, ползите от ПЕГАС имат и екологични измерения. Работата на платформата спестява по минимум 100 листа хартия на ден, което в рамките на година надхвърля 40 000. ", "date": "2018.06.01", "title": "Екипите на Софийска вода пристигат с Пегас"}
{"url": "https://offnews.bg/politika/patriotite-vidiaha-natisk-ot-turtcia-v-stara-zagora-iskat-vanshno-da-681771.html", "text": "\"Обединените патриоти\" обявиха, че турския консул в Пловдив Хюсеин Ергани е налагал натиск срещу решението на община Стара Загора да промени турските наименования на повече от 800 местности в региона. Те настояха за твърда реакция на министерството на външните работи.\"Настояваме външно министерство да вземе всички разрешени дипломатически мерки, съобразени с Виенската конвенция, за да прекрати порочната практика на Турция за намеса в българската вътрешна политика\", каза от парламентарната трибуна депутатът от обединени патриоти Александър Сиди.Според патриотите смяната на турските имена на местностите в Старозагорско с техните български е \"голяма победа на българщината и на патриотите в страната\" и смятат, че подобни примери трябва да има и в другите общини.\"По същия начин в техните регистри селища и географски топоними са сменени с турско-арабски. Българската държава не се намеси нито веднъж при подмяна на българските топоними в съвременна Турция. Например: Лозенград днес се казва Къркларели, а Одрин – Едирне и това не предизвика намеса от нашата държава\", каза още Сиди.Той каза още, че не за първи път турската държава се намесва във вътрешните работи на България. \"Нееднократно сме алармирали за намесата на бившия турски посланик Гьокче. Още е пресен примерът за укриването на бившия лидер на ДПС Лютви Местан именно в турското посолство по времето, когато той беше посланик у нас. Все още помним и примерите за предизборна агитация, отново от него. А турските консули в Пловдив Явузджан и Джебеджиси си позволиха с открити декларации да заплашват общинските съвети в Пловдив, Карлово и Асеновград по признаването на арменския геноцид. Всички тези си тръгнаха от България тихомълком, без реакция от нашата държава и сега заемат по-високи постове в тяхната\", изброи той.", "date": "2018.06.01", "title": "Патриотите видяха натиск от Турция в Стара Загора, искат Външно да се намеси"}
{"url": "https://offnews.bg/ikonomika/shefat-na-bdzh-prizna-bez-pari-ot-darzhavata-zheleznitcata-spira-nia-681753.html", "text": "„Ако няма държавна намеса в БДЖ, а смятам, че това трябва да бъде направено, железницата трябва да спре”, категоричен е Владимир Владимиров, изпълнителен директор на БДЖ.Както OFFNews пръв съобщи кредиторите на компанията вдигнаха червен картон на ръководството на компанията и наложиха запор на сметките на \"БДЖ-Пътнически превози\". По-късно транспортният министър обяви, че ако се вземе помощ за БДЖ от бюджета, то тя ще бъде заем.По думите му за момента положението в железниците в краткосрочен план е спокойно, защото са побързали да изплатят заплатите преди сметките да бъдат запорирани.Според легендарния централен нападател на футболистите аматьори от \"Локо БДЖ\" \"държавата трябва да се намеси с една сума\", както е направила в края на миналата година и остатъкът от втория облигационен заем да бъде платен.", "date": "2018.06.01", "title": "Шефът на БДЖ призна: Без пари от държавата железницата спира, няма пари за заплати"}
{"url": "https://offnews.bg/ikonomika/temenuzhka-petkova-prizna-che-zasega-niama-gaz-za-habcheto-na-borisov-681756.html", "text": "„През България ще минава тръбата за „Турски поток” и ние ще имаме възможност да транспортираме природен газ. Известни количества може би ще се търгуват, но това са детайли, които ще се доуточняват. Разговорите тепърва започват”. Това заяви министърът на енергетиката Теменужка Петкова в сутрешния блок на Нова телевизия.Тя бе категорична, че подобни стратегически важни проекти за България трябва да бъдат изцяло съобразени с европейското законодателство.Тя е категорична, че преминаването на „Турски поток” през страната ни ще гарантира сигурност на доставките и либерализация на пазара на природен газ.Според министър Петкова е изключително важно да бъде изградена АЕЦ „Белене”.Тя подчерта, че „има реален риск НЕК да бъде декапитализиран и затова трябва по-най добрия за България и гражданите начин да оползотворим това, което притежаваме”.", "date": "2018.06.01", "title": "Теменужка Петкова призна, че засега няма газ за хъбчето на Борисов"}
{"url": "https://offnews.bg/obshtestvo/remont-na-gkpp-kulata-promahon-pri-vazmozhnost-minete-prez-drug-punkt-681773.html", "text": "Преминаването през ГКПП Кулата–Промахон ще бъде затруднено около месец заради ремонт, съобщава МВР.Съветват се пътуващите при възможност да изберат други гранични пунктове от и за Гърция.От гръцка страна е затворено крайното дясно трасе на изход от България. Проверките на гранични екипи се извършват на 4 работни места, но поради изкопни работи в района на граничния мост движението е изключително затруднено.За временна организация са поставени пътни знаци и конуси.По данни на гръцката полиция ремонтът ще продължи около един месец.", "date": "2018.06.01", "title": "Ремонт на ГКПП Кулата-Промахон, при възможност минете през друг пункт"}
{"url": "https://offnews.bg/obshtestvo/zadarzhaha-pian-shofior-na-avtobus-triabvalo-da-vozi-uchenitci-na-eks-681779.html", "text": "Шофьор на автобус, който тази сутрин е трябвало да вози ученици от Златоград на екскурзия до Банко, е бил задържан след задължителната проба за алкохол.Тя показала 1,27 промила и е направена, след като шофьорът вече бил пропътувал разстоянието от Стара Загора до Златоград безпрепятствено. От Златоград той трябвало да качи учениците от трети и четвърти клас.С 48-годишния шофьор от Бургас е пътувал и представител на туроператорската фирма.При полицейските разпити е установено, че автобусът с бургаска регистрация е потеглил около 4 ч тази сутрин от Стара Загора.Водачът е задържан за 24 часа.", "date": "2018.06.01", "title": "Задържаха пиян шофьор на автобус, трябвало да вози ученици на екскурзия"}
{"url": "https://offnews.bg/obshtestvo/kampania-na-aktivni-potrebiteli-da-opazim-detcata-ot-marketinga-na-681777.html", "text": "В Международния ден на децата асоциация \"Активни потребители\" напомни за своята кампания \"Да опазим децата от маркетинга на нездравословни храни\". Една от целите е да се спрат и забранят рекламите на вредни храни в прайм тайма и когато се излъчват детски предавания. В света има над 224 млн. деца с наднормено тегло. Същевременно в Европа, едно на три деца са с наднормено тегло или със затлъстяване. Над 22 милиона деца под 5-годишна възраст в ЕС са с наднормено тегло, а около 5 милиона са със затлъстяване. България е на пето място по детско затлъстяване в ЕС, като над 200 000 деца в училищна възраст са с наднормено тегло.Има ли връзка между рекламата и наднорменото тегло?Изследване на Световната здравна организация (СЗО) на тази епидемия показва директна връзка с рекламата на нездравословни храни и напитки. Ползването на анимационни герои, с цел да се привлече вниманието на децата е несправедливо, тъй като те, както и родителите им, нямат осъзната защита срещу психологическите похвати, използвани в рекламата.За \"Активни потребители\" регулацията на рекламното таргетиране на деца следва да включи:• Прилагане на централизирани регулации, вместо саморегулация, като доброволните инициативи, които са доказано неефективни.• Етикетиране на база хранителни профили, разработени от СЗО, като измерител за здравословност на рекламираните храни на деца.• Забраняване на рекламата на нездравословни храни в пиковите часове, когато се излъчват детски предавания.Какво подкрепят? От над 20 години, Потребителският интернационал, чийто член е Асоциация Активни потребители, води кампания, която има няколко основни цели:• Опазване на децата от маркетинга на нездравословни храни - в т.ч. забрана за спонсорство на събития насочени или с участието на деца, реклама в социалните мрежи, използване на анимационни герои на опаковките на продуктите;• Подаване на по-добра хранителна информация на потребителите, за храните, които купуват;• Намаляване на нивата на мазнини, захар и сол в обработените храни;• Провеждане на активни информационни кампании в подкрепа на здравословното хранене;• Фискални мерки като данък върху захарта; и• Подобряване на предоставяната храна в училищата и другите публични институции.Преди 8 години, когато в ЕП се гласува предложението на ЕК за трицветно кодиране (светофарна система) на количеството на солта, мазнините и захарта в етикета на храните, Асоциация Активни потребители активно подкрепи международната кампания, водена от Европейската асоциация на потребителите. Целта на системата за етикетиране бе улесняване на здравословния потребителски избор. Ако съответната съставка е с приемливо количество, спрямо дневните нужди на човешкия организъм, на етикета, тя щеше да е оцветена в зелено, умереното съдържание - в жълто, а високото – в червено. Тогава депутатите в ЕП не приеха предложението.", "date": "2018.06.01", "title": "Кампания на 'Активни потребители': Да опазим децата от маркетинга на нездравословни храни"}
{"url": "https://offnews.bg/ikonomika/git-izdava-udostovereniata-po-zakona-za-obshtestvenite-porachki-sresht-681775.html", "text": "От 1 юни физическите и юридическите лица ще могат сами и по всяко време да заявяват и генерират по електронен път удостоверенията от инспекцията по труда, изисквани за участие в обществени поръчки, само с електронен подпис.Става въпрос за удостоверения за обстоятелствата по чл. 54, ал. 1, т. 6 на Закона за обществените поръчки и по други нормативни актове, които са свързани с влезли в сила наказателни постановления, издавани от Инспекцията по труда за конкретни нарушения на трудовото законодателство.За целта ИА ГИТ разработи система за „Електронни удостоверения“, съобщават от ведомството. Чрез софтуера могат да се заявяват и генерират онлайн удостоверения за наличие или липса на установени с влезли в сила наказателни постановления или съдебни решения нарушения на трудовото законодателство във връзка с изисквания към изпълнители по обществени поръчки, по договори с бенефициенти на безвъзмездна финансова помощ от европейските структурни и инвестиционни фондове или кандидати/ползватели на безвъзмездна финансова помощ.За да се възползват от електронната услуга, е необходимо физическите и юридическите лица, на името на които се издава удостоверението, да имат валиден електронен подпис.Възможността за електронно предоставяне на удостоверенията налага и промени в начините и каналите за заявяването, издаването и получаването им. От 01.06.2018 г. заявленията за издаване на удостоверения, подадени по електронна поща, няма да се приемат и обработват. Заявления ще могат да се подават на място във всяка дирекция „Инспекция по труда“ в страната или на адреса по седалище на Агенцията (гр. София, бул. Княз Александър Дондуков“ №3) в рамките на работното време – от 9:00 ч. до 17:30 ч. Могат да бъдат изпратени и по пощата или с куриер, като в заявлението трябва да се отбележи начинът на получаване на удостоверението. Контакти на дирекциите „Инспекция по труда“ са публикувани на официалния сайт на ИА ГИТ в рубриката „Контакти“ - .Към момента ИА ГИТ издава удостоверения за обстоятелствата по чл. 54, ал. 1, т. 6 на ЗОП на физически и юридически лица във връзка с участие в процедура по възлагане на обществена поръчка по Закона за обществените поръчки; за сключване на договор с бенефициент на безвъзмездна финансова помощ от европейските структурни и инвестиционни фондове; за ползвателите на безвъзмездна финансова помощ по Наредба № 12 от 25 юли 2016 г. за прилагане на подмярка 7.2. \"Инвестиции в създаването, подобряването или разширяването на всички видове малка по мащаби инфраструктура\" от мярка 7 \"Основни услуги и обновяване на селата в селските райони\" от програмата за развитие на селските райони за периода 2014 - 2020 г.; инициативни групи, кандидатстващи за безвъзмездно финансиране по Наредба № 22 от 14 декември 2015 г. за прилагане на подмярка 19.2 \"Прилагане на операции в рамките на стратегии за водено от общностите местно развитие\" на мярка 19 \"Водено от общностите местно развитие\" от програмата за развитие на селските райони за периода 2014 - 2020 г.Повече подробности относно системата „Електронни удостоверения“, както и ръководство за потребители ще бъдат публикувани от 01.06.2018 г. в официалната страница на ИА ГИТ, в рубриката „Административно обслужване“.", "date": "2018.06.01", "title": "ГИТ издава удостоверенията по Закона за обществените поръчки срещу електронен подпис"}
{"url": "https://offnews.bg/volejbol/volejbolistite-ni-zagubiha-dramatichno-ot-sarbia-681827.html", "text": "Националите по волейбол допуснаха драматична загуба с 2:3 (17-25, 25-23, 25-23, 21-25, 14-16) гейма от Сърбия в първия си мач от волейболната Лига на нациите за мъже в София.В събота на момчетата на Пламен Константинов предстои втори мач, като противник ще бъде отборът на Австралия, който загуби първия си мач с 1:3 от Русия. Българите изпуснаха нарисувана победа, след като водеха с 2:1 гейма, а в тайбрека имаха аванс от 10:5, но позволиха на западните ни съседи да стигнат до успеха.“Борехме се, показахме много добра игра след първия гейм и много съжалявам за нас. Хората, които бяха дошли да ни подкрепят също заслуважаха да победим в този хубав мач.При нас е малко така – или ще излезем и ще направим страхотен мач или ще паднем духом и може Австралия да ни победи. Но сме задължени да спечелим срещу Австралия, за да останем в играта и за класиране на финалите”, коментира опитният Теодор Салпаров.", "date": "2018.06.01", "title": "Волейболистите ни загубиха драматично от Сърбия"}
