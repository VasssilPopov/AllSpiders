{"url": "https://offnews.bg/offtopic/vlez-v-stapkite-na-ginka-video-urok-675940.html", "text": "През последните 10 дни с висока доза категоричност можем да допуснем, че когато хората горовят за \"ток, сделка и скандал\" най-често споменаването име е Гинка.Според ново изследване на Галъп интернешънъл 72% от българите намират за неморална и неприемлива сделката, при която никому непознатата доскоро бизнес дама Гинка Върбакова от Пазарджик купува бизнеса на ЧЕЗ в България.Впечатляващият бизнес нюх на приятелката на енергийния министър Теменужка Петкова и невероятната конструкция на мегапридобиването родиха и хаштага #stanikatoginka, а стотици и хиляди българи нескрито ѝ завидяха. Мнозина поискаха да са в нейните обувки и да последват нейните стъпки.OFFNews ще ви помогне, благодарение на това, че за колегата ни Донислав Донев няма никакви тайни в народните танци.Гинка, хоро от Пиринска етнографска област. Размер 7/8 с първи удължен дял.Първи такт:На \"раз\" - подскок на левия крак, десния прави спусък напред-долуНа \"два\" - пауза На \"три\" - паузаВтори такт:На \"раз\" - същото като \"раз\" от първия такт, но с другия кракНа \"два\" - паузаНа \"три\" - паузаТрети такт:На \"раз\" - подскок на десния крак, левия прави спусък напред-долуНа \"два\" - подскок на десния крак, десния се връща до положение отворена свивкаНа \"три\" - стъпка с левия кракЧетвърти такт:На \"раз\" - скок на двата кракаНа \"два\" - стъпка с десния кракНа \"три\" - стъпка с левия кракПети такт: На \"раз\" - подскок на десния крак, левия описва дъга във въздухаНа \"два\" - подскок на десния кракНа \"три\" - стъпка с левия кракШести такт:На \"раз\" - стъпка с десния кракНа \"два\" - стъпка с левия кракНа \"три\" - отскок на левия кракХорото започва отначало.", "date": "2018.03.04", "title": "Влез в стъпките на Гинка (видео урок)"}
{"url": "https://offnews.bg/sviat/sirijskata-armia-si-vrashta-teritorii-v-iztochna-guta-676067.html", "text": "През последните два дни сирийската армия е нанасяла удари по позициите на бунтовниците в Източна Гута в отговор на извършен от тях обстрел на Дамаск и си е върнала контрола над земеделски земи и селища в контролирания от бунтовниците анклав, предаде Ройтерс.В изявление на армията се добавя, че са убити голям брой бунтовници, които режимът на Башар Асад определя като терористи. Унищожени са техни командни центрове, тунели, укрепления и техника.Армията подчертава, че операцията е извършена извън организираното от Русия прекратяване на огъня, което продължава от 9 до 14 часа местно време (7 до 12 часа по Гринуич).Вчера Сирийският център за наблюдение на правата на човека (СЦНПЧ) съобщи, че режимът е успял да си върне 10 на сто от територията, контролирана от бунтовниците. Силите на Дамаск завзеха територии в източната и югоизточната част на анклава, припомня Франс прес.Смята се, че през последните две седмици в Източна Гута са загинали над 600 мирни граждани, съобщава Асошиейтед прес. Хиляди други жители на анклава се крият от постоянните бомбардировки в мазета и подземни убежища. Очевидци съобщават за влажни и нехигиенични условия в убежищата, където се събират групи от десетки и стотици, предава БТА.", "date": "2018.03.04", "title": "Сирийската армия си връща територии в Източна Гута"}
{"url": "https://offnews.bg/leka-atletika/pochina-legendata-v-lekata-atletika-rodzhar-banistar-676066.html", "text": "Легендарният британски лекоатлет Роджър Банистър почина на 88 години. Той е първият състезател, който пробяга една миля за по-малко от 4 минути.Новината обявиха британските медии, позововайки се на източници от неговото семейство. Това се случва на 6 май през далечната 1954 година, а необходимото му време за прекосяване на дистанцията е 3:59.4 минути.Скръбта си сподели дори британският политик и настоящ министър-председател на Обединеното кралство Тереза Мери Мей. Тя използва официалния си профилв социалната мрежа Туитър и сподели:\"Сър Роджър Банистър беше велика британска спортна икона, чийто постижения бяха вдъхновение за всички нас. Ще липсва много\", пише Мей.", "date": "2018.03.04", "title": "Почина легендата в леката атлетика Роджър Банистър"}
{"url": "https://offnews.bg/tenis/federer-trudno-e-da-si-idealen-676062.html", "text": "Световният номер 1 в мъжкия тенис Роджър Федерер сподели трудностите, които среща по пътя си към върха като съвместява ролите на елитен състезател, баща на четири деца и любящ съпруг.\"Доста е сложно. Това е всекидневна битка, в която са важни търпението и издръжливостта в психически и физически смисъл.Аз разбира се, се старая да бъда най-добрият и в трите отношения, но правя много грешки, от които се старая да се поуча. Никой не е идеален, но това не означава, че не трябва да се стреми да го постигне.Радвам се, че работата ми дава резултати. Моята положителна настройка, любовта към тениса и честността ми помогнаха в трудните моменти.С екипа ми имахме план и вярвахме до последно, че отново ще спечеля турнир от Големия шлем. Сега може да бъдем горди със себе си\", коментира 36-годишният швейцарец, който спечели Откритото на Австралия за шести път и настигна по титли Новак Джокович.", "date": "2018.03.04", "title": "Федерер: Трудно е да си идеален"}
{"url": "https://offnews.bg/temida/i-slavi-trifonov-poiska-svoboda-za-lekaria-ubil-kradetca-zhoro-plaha-676059.html", "text": "Шоуменът и новозаявен политик Слави Трифонов също се обяви в защита на рентгенолога в УМБАЛ \"Пловдив\" Иван Димитров, който застреля рецидивиста Жоро Джевизов - Плъха, влязъл да краде в дома му докато медикът, съпругата му и двете им деца спят. По-рано днесСпоред протестиращите Димитров е направил това, което всеки би направил, ако се почувства заплашен за живота на близките си.Незабавно да бъде освободен лекарят, Убитият крадец е с 9 присъди за кражби.48-годишният Димитров не е осъждан, но не притежава разрешително за оръжие.Предвиденото от закона наказание за престъплението, в което е обвинен, е лишаване от свобода от 10 до 20 години.", "date": "2018.03.04", "title": "И Слави Трифонов поиска свобода за лекаря, убил крадеца Жоро Плъха в дома си"}
{"url": "https://offnews.bg/medii/shvejtcartcite-glasuvaha-da-prodalzhat-da-plashtat-po-767-leva-za-obsh-676071.html", "text": "Швейцарците отхвърлиха предложение да се прекрати държавното финансиране на обществената телевизия и радио, показва екзит пол на днешния референдум по този въпрос, предадоха ДПА и Асошиейтед прес.Според анкетата на института gfs.bern, 71 процента от гласувалите отхвърлят прекратяване на задължителната такса за обществените електронни медии, която възлиза на 392 евро (767 лева) годишно.Референдумът бе организиран от младежкото движение на Либерално-радикалната партия, според което таксите за обществени медии \"вече нямат нищо общо с тяхното поколение\", израснало с видеострийминга и платените телевизионни канали.Данъкът за обществената телевизия се нарича Билаг. За 2016 година приходите от него са били 1,3 милиарда швейцарски франка.Парите се разпределят между 7 тв канала и 17 радиостанции, които осигуряват медийно съдържание в четирите езикови и културни региона - германски, френски, италиански и ретромански диалект.Според привържениците на Ноубилаг кампанията, отмяната на налога ще направи медийния пазар много по-отворен и конкурентен, и ще облагодетелства потребителите.", "date": "2018.03.04", "title": "Швейцарците гласуваха да продължат да плащат по 767 лева за обществената си телевизия"}
{"url": "https://offnews.bg/turizam/na-chervenia-kilim-holivudski-zvezdi-v-nadprevara-za-snimka-s-nikolin-676064.html", "text": "Куп холивудски знаменитости се снимаха за спомен с министъра на туризма на България Николина Ангелкова преди тазгодишната церемония по връчването на Оскарите.Бляскавото шоу е тази нощ.Списъкът ѝ със знаменитости обаче не се изчерпва с тези имена.С големия Sylvester Stallone говорихме за красотата на България и за гордия дух на българите, написа Ангелкова към тази снимка.", "date": "2018.03.04", "title": "На червения килим: Холивудски звезди в надпревара за снимка с Николина Ангелкова"}
{"url": "https://offnews.bg/sviat/aktivistka-na-femen-razgoli-grad-pred-berluskoni-video-676073.html", "text": "В деня на изборите в Италия активистка на движението \"Фемен\" оголи гърдите си в избирателна секция пред бившия премиер Силвио Берлускони и изкрещя \"Времето изтече\", преди да бъде отведена от охраната, съобщи Ройтерс.Бившият премиер заяви, че е притеснен за броя на чакащите пред секциите. \"Ще има опашки и тази вечер. Притеснявам се, че може да има случаи, в които някои хора да не успеят да гласуват\", каза той.И Берлускони, и лидерът на Движение \"Пет звезди\" Луиджи Ди Майо бяха принудени да чакат, за да упражнят правото си на глас.Към 12 ч. местно време избирателната активност беше малко над 19 на сто. Опасенията са, че може изборите да завършат без ясен победител, отбелязва Ройтерс, цитирана от БТА.Антисистемните партии и консервативните движения, които често биват наричани популистки, имат шанс да спечелят две трети от гласовете и да повторят успеха на Доналд Тръмп в САЩ, който спечели президентския пост с подобна идеологическа платформа.Такова мнение изразява бившият съветник и главен стратег на Тръмп Стив Банън в интервю за италианския в. \"Кориере дела сера\". Според него днешните избори в Италия са от ключово значение за глобалното популистко движение.", "date": "2018.03.04", "title": "Активистка на Фемен разголи гръд пред Берлускони (видео)"}
{"url": "https://offnews.bg/politika/dajnov-gerb-spusna-oporki-na-ginka-tova-e-naj-golemiat-skandal-sled-676074.html", "text": "Гинка Върбакова проговори като политик, коментира политологът Евгений Дайнов в предаването „120 минути” по бТВ по повод скандала с продажбата на ЧЕЗ. Според него Върбакова очевидно не играе сама и има някаква достатъчно сила опора.Той доразви тезата си и допусна, че Гинка е преминала през инструктаж.Такъв политически скандал с толкова участници България никога не е имало от свалянето на Тодор Живков насам, коментира Дайнов.По повод срещата на ДПС в т. нар. сараи в „Бояна” Дайнов отбеляза, че това са „символики, които Ахмед Доган ги умее”.", "date": "2018.03.04", "title": "Дайнов: ГЕРБ спусна опорки на Гинка. Това е най-големият скандал след падането на Живков"}
{"url": "https://offnews.bg/112/dvama-politcai-sa-raneni-pri-padaneto-na-patrulka-vav-vladajska-reka-676068.html", "text": "Днес, в 13:15 часа е получен сигнал за инцидент с полицейски служебен автомобил. Той е станал на кръстовището на булевардите „Сливница“ и „Г. С. Раковски“ в столицата. По първоначални данни патрулката е паднала във Владайска река, съобщиха от МВР.При инцидента са пострадали леко двама полицейски служители, които са откарани за прегледи в лечебни заведения.Продължава огледът на място, а причините за инцидента все още се изясняват.Предстои изваждане на колата от коритото на реката.За инцидента пръв съобщи очевидец пред OFFNews.Колата е идвала по \"Раковски\" откъм гарата, разказа читателят ни. Преди светофара е излетяла от пътя, пробила е мантинелата вдясно от моста и е паднала.Не става въпрос за гонка, убеден е той.На мястото почти веднага пристигнаха пет патрулни автомобила, линейка и две пожарни.", "date": "2018.03.04", "title": "Двама полицаи са ранени при падането на патрулка във Владайска река"}
{"url": "https://offnews.bg/zimni/malko-ne-dostigna-na-vladi-zografski-v-lahti-676076.html", "text": "Топскачачът ни Владимир Зографски завърши на 31-о място в старта от Световната купа по ски-скок на голямата шанца в Лахти (Финландия).Зографски постигна 114.1 точки, след като се приземи на 114.0 метра в първия си скок, но не се класира за втория опит, след като остана само на 2.2 точки от място в топ 30.Иначе победата грабна полякът Камил Стох с два чудесни скока от 132 и от 134 метра. Така той събра 314,2 точки, а след него се нареди Маркус Айзенбихлер (Германия) с 286 точки (124.5 метра; 129.5 метра).Германецът се движеше 7-и след първия скок, но успя да се възползва от грешките на японеца Кобаяши и Стиернен. Трети се нареди днес австриецът Щефан Крафт с 285.9 точки (124.0 метра; 128.5 метра).", "date": "2018.03.04", "title": "Малко не достигна на Влади Зографски в Лахти"}
{"url": "https://offnews.bg/sviat/ruhna-zhilishten-blok-v-poznan-zhertvite-sa-minimum-chetiri-676069.html", "text": "Най-малко четирима души загинаха и 24 са ранени при срутването на жилищен блок в западния полски град Познан.В отломките работят 24 пожарни екипа, съобщи говорител на противопожарната служба в града.Сред ранените има деца, добави той.Най-малко трима от ранените са в тежко състояние, посочва Франс прес.Ръководителят на пожарникарите Анджей Бартковяк заяви, че е възможно все още да има затрупани хора.Сградата се е срутила в 7:50 ч. местно време. Тя е била с 18 апартамента, от които са се срутили 4, добави Бартковяк, цитиран от ТАСС.Той предупреди, че е възможно да се срути и предната част на сградата.Регионалният губернатор Збигнев Хофман заяви, че е възможно злополуката да се дължи на експлозия на газ, съобщава АП, цитирана от БТА.", "date": "2018.03.04", "title": "Рухна жилищен блок в Познан. Жертвите са минимум четири"}
{"url": "https://offnews.bg/medii/bsp-pita-gerb-li-redi-gostite-v-bnt-676060.html", "text": "Журналистически ли е подборът на гостите в предаванията на БНТ или има събеседници, натрапени от партийни централи? Кой решава дали първо в стола срещу водещия да седне представителят на БСП, а след него - на ГЕРБ или обратното? Намек за натиск от страна на управляващите направи тази сутрин Корнелия Нинова. Лидерът на левицата беше първият гост в \"Денят започва с Георги Любенов\" по обществената телевизия.Основната тема на интервюто бе ЧЕЗ: продажбата на компанията на никому неизвестната до преди това Гинка Върбакова от Пазарджик, но сдобила се с бизнес за милиони; подозрението, че това не може да се случи без гръб от ГЕРБ; международният скандал, в който се замесихме; националната сигурност на страната.Докато коментираше скандала, Нинова заяви: \"Разбрах, че господин Цветанов  упорито е поискал да дойде след мен, за да ме опровергава...\", и посъветва водещия когато в стола ѝ в студиото се настани зам.-председателят на ГЕРБ, да го попита какво всъщност иска партията му по отношение на сделката, защото разнопосочни изказвания на нейни представители показвали, че \"те не са наясно какво ще правят\".Нинова подкрепи твърдението си с примери: \"Валентин Николов, който при тях се занимава с енергетика, беше директор на АЕЦ \"Козлодуй\", вчера каза: \"Аз не съм съгласен държавата да дава пари и да купува\" . Делян Добрев излезе и каза: \"Информацията за тази сделка е фалшива новина. Абсурд е да има такава сделка\". Те не са наясно какво ще правят. Да даже при тях какво се случва\".Към края на 27-минутния разговор водещият Георги Любенов подчерта, че поканата за гостуването на Цветанов е на телевизията и все пак Цветанов дойде с готова реч - както по повод твърденията на опозиционния лидер, така и за \"натрапения\" ред - ГЕРБ да са след БСП.\"Тук искам все пак да благодаря на БНТ, че дава възможност и на политическа партия ГЕРБ да има своята позиция, защото, доколкото разбрах, госпожа Корнелия Нинова е говорила съвсем различни неща - че имало едва ли не задължение или искане от страна на ГЕРБ да бъдем след нея.Участието след БСП според мен вече става задължително. Защото това, което чух, докато госпожа Корнелия Нинова участва, имаше толкова неистини, че просто дори се чудя как е възможно политик от този ранг - председател на най-голямата опозиционна партия, участвайки в управлението на страната през всичките години на прехода, участвайки и в приватизацията на страната, да има такова отношение и да говори такива неистини\", каза Цветанов в началото на разговора.Не последва коментар от водещия по повод това встъпление. Остава да предполагаме има ли натиск за избора и реда на гостите в държавната телевизия.", "date": "2018.03.04", "title": "БСП пита: ГЕРБ ли реди гостите в БНТ"}
{"url": "https://offnews.bg/gimnastika/katrin-taseva-vze-zlato-s-muzika-na-lili-ivanova-video-676070.html", "text": "Още добри новини за българската художествена гимнастика. Чувственият обръч по музика на \"Камино\" на Лили Иванова донесе на Катрин Тасева златен медал от международния турнир по художествена гимнастика \"Балтийски обръч\" в латвийския град Рига.Тасева, която снощи взе и бронз в многобоя, получи за изпълнението си оценка от 17.600 точки. Втора е Саломе Пажава (Грузия) със 17.150 точки, а трета Влада Николченко (Украйна) със 17.050 точки.На топка Ерика Зафирова се нареди трета с 16.650 точки и заслужи бронзовото отличие. Шампионка стана Пажава със 17.350 точки. Финалите на бухалки и лента са по-късно днес с участието на Тасева и Зафирова.", "date": "2018.03.04", "title": "Катрин Тасева взе злато с музика на Лили Иванова (видео)"}
{"url": "https://offnews.bg/futbol/italianski-legendi-s-trogatelni-dumi-za-pochinalia-astori-676065.html", "text": "Редица звезди от Серия А изразиха в социалните мрежи огорчението и скръбта си за смъртта на капитана на Фиорентина Давиде Астори. Легендарният вратар Джанлуиджи Буфон използва официалния си профил си в социалната мрежа Инстаграм, за да изрази чувствата си след шокиращата новина.\"Сбогом, мили Асто. Рядко изразявам чувствата си за някой човек публично, тъй като винаги съм считал, че те не трябва да бъдат използвани от останалите за определени цели. В твоя случай, чувствам, че трябва да направя изключение, тъй като младата ти съпруга и семейството ти много страдат. Правя го най-вече за малката ти дъщеря, която заслужава да знае, че баща й беше много добър човек. Ти беше най-добрият пример за сторомодните ценности като алтриузъм, елегантност, внимание и уважение. Тези ценностти, които съвременният свят загърби. Ти беше една от най-добрите фигури в спорта, които съм срещал. Почивал в мир! Твой Джиджи\", написа Буфон.Иконата на Рома Франческо Тоти и  бившият селекционер на Италия Чезаре Прандели също не скриха скръбта си заради случилото се с 31-годишния защитник.\"Не мога да повярвам, шокиран и безмълвен съм заради тази трагедия. Аз бях приятел с Давиде Астори и близък със семейството му\", коментира Тоти.\"Със смъртта на млад човек винаги губим част от себе си. В този случай чувствам, че загубих много повече. Искам да запазя спомена за Астори като спортист и човек. Сърцето ми плаче и чувствам вътрешна празнота. Много съм разстроен. Съчувствам на семейството на Давиде\", сподели Прандели.", "date": "2018.03.04", "title": "Италиански легенди с трогателни думи за починалия Астори"}
{"url": "https://offnews.bg/interviu/stroitelstvoto-s-estestveni-materiali-e-lichnostno-izrastvane-676039.html", "text": "Архитект Георги Георгиев* има над 20-годишен опит в областта на строителството с естествени материали, набиращо скорост и у нас. Автор е на общодостъпната електронна книга „“.Докато днес знаем много за старата архитектура по българските земи, данните за използвани в миналото строителни техники са оскъдни. Книгата на арх. Георгиев внася яснота.Същевременно тя е своеобразен наръчник за хора, интересуващи се от „зелено“ строителство. Подробнo разглежда темата за земята като строителен и декоративен материал. Информира за строителните способи кирпич, трамбована земя, коб и др. Проследява съвременното приложение на естествени материали в различни елементи на сградите – основи, стени, покриви, топлоизoлации, довършителни работи и др. Отделя внимание и на изграждането на арки, сводове и куполи с естествени материали.Детски екоцентър „Бели Брези”в природен парк „Витоша“, арх. Георги ГеоргиевНемският писател Кристиян Моргенщерн написа: „Кажи ми как строиш и ще ти кажа кой си“. Арх. Георгиев коe e това, което Ви отличава от типичния архитект на нашето време, това, поради което се посветихте на строителство с естествени материали?Все по-често търсим био храни, био козметика, тъкани от естествени материали. Говорим също и за био-архитектура. И не само говорим, а я правим. Сградите от естествени материали предлагат здравословна среда за обитаване и намаляват въглеродния отпечатък. Строителството играе важна роля и в стремежа за устойчиво развитие. В световен мащаб то е един от най-големите консуматори на енергия. Постиндустриалното общество преоткрива прединдустриални строителни техники и материали, които могат да решат съвременни проблеми. Или както понякога казваме „новото е добре забравено старо”.Как събрахте обширната информация, поместена в книгата Ви „“?Информацията в книгата е резултат от 20-годишни проучвания и практически експерименти. Изследвани са традиционните строителни техники и материали както в България, така и в много други страни. Имах възможност да участвам в курсове и конференции в Англия, Германия, Индия и САЩ. Запознах се и с някои стари строителни техники, които не са познати у нас, например \"трамбована земя\" и \"коб\". В началото гледах на тази своя дейност като на хоби. Преди шест години започнах да провеждам обучения за строителство с естествени материали. За тази цел написах първоначално една брошура. Много хора започнаха да се обръщат към мен с различни въпроси по темата. Така нарастващият интерес ме мотивира да напиша книгата, с която да се опитам да запълня, доколкото мога, липсата на информация на български език в тази област.Защо решихте за безплатно изтегляне в интернет да предоставите труд, който е плод на дългогодишни проучвания и скъпо струващи изследователски пътешествия в различни части на света?Привърженик съм на идеята за свободен достъп до информация, така нареченият open access. В процеса на моите проучвания аз също получих безвъзмездна помощ както от организации, така и от отделни хора у нас и в чужбина. Благодарен съм на всички които ме подкрепиха при написването на тази книга.Строителството с естествени материали не е просто избор на строителна технология. То е, както Вие казвате, философско търсене, личностно израстване. Да, при мен това беше бавен процес. Днес ние живеем в така наречения \"отворен цикъл\" на потребление на природните ресурси, т.е. вземаме от природата повече отколкото тя може да възстанови. В природата обаче устойчиви са само \"затворените цикли\". Затова ние търсим модел на обитаване с максимална автономност. Този модел включва не само строителството на сгради. Тук бих добавил и автономност при задоволяване с енергия, вода и храна. Затова в нашия начин на живот ние експериментираме и с енергия от фотоволтаични панели, собствени водоизточници, произвеждаме и част от храната си.Като студент бях впечатлен от прогнозата на един известен тогава американски архитект Паоло Солери. Според него, с развитието на комуникациите ще отпадне необходимостта от струпване на толкова много хора в големите градове. За мен това време вече е дошло, защото ние успяваме да живеем сред природата на едно много красиво място близо до Белоградчишките скали без да сме изолирани от света. Като архитект аз имам възможност да работя дистанционно от тук. Дори и това интервю достига до вас благодарение на интернет.Имате ли данни относно дела на строителството с естествени материали в ЕС, САЩ или други развити държави? Какви са тенденциите в тази област там през последните 10 г.?През последните тридесет години интересът към този вид строителство нараства. Отчита се не само повече ново строителство с естествени материали, но и възстановяване на стари сгради по технологията на построяването им. Въпреки това не може да се говори за индустрия. Този тип строителство остава бутиково.В някои страни традицията на строителството с естествени материали не е прекъсвана. Това са например страните от Централна Америка както и американските щати Калифорния и Ню Мексико. Там то е широко разпространено и дори частично индустриализирано. В други страни наблюдаваме своеобразен ренесанс. Водещи в Европа в това отношение са Германия и Франция. В Германия този сегмент е относително малък от общото строителство, но обемът му расте с около 20% на година. Подобни процеси наблюдаваме и в Австралия и Нова Зеландия.Традициите в много страни от третия свят също не са прекъсвани. В някои страни на Африка и Азия държавите стимулират строителството с естествени материали поради неговия социален ефект. В малкото кралство Бутан опазването на природата и строителството с естествени материали е национална политика.Може ли строителството с естествени материали да бъде конкурентно предимство в ключовия отрасъл туризъм?Смятам, че може. Туристическите сгради от естествени материали в България са на световно ниво и се радват на популярност не само у нас а и в чужбина.Първата глинена къща бе построена в село Лещен. Тя бързо доби голяма популярност като \"Къщичката на Флинстоун\". В последствие собствениците изградиха вилно селище на юг от Гоце Делчев. Преди две години у нас отвориха врати и нови ваканционни селища от естествени материали.За радост все по-често стари къщи се възстановяват в първоначалния им вид. Използват се естествени материали и автентичните строителни техники.По-трудно ли покриват сгради строени с естествени материали нормативните строителни изисквания?Ренесанс на строителство с естествени материали се забелязва в последните 30 години. Това е относително кратък период. Затова и в световен мащаб съществува дефицит на стандарти и нормативи. В Европа само Германия и Франция могат да се похвалят с такава нормативна база. У нас опитите да се разработят стандарти и нормативи не срещнаха разбиране от страна на държавата в лицето ма МРРБ. Малкото, постигнато до сега, е „на парче” и е дело на Асоциация за строителство с естествени материали (АСЕМ).Въпреки това, ние проектантите успяваме да се впишем в действащата нормативна база. Успешно защитаваме своите проекти. Отговорът на въпроса „Възможно ли е узаконяването на сгради от естествени материали?” е положителен. Има много одобрени проекти и реализации. Сградите покриват изискванията за сеизмична устойчивост, енергийна ефективност и другите строителни норми.Представете си, че сте инвеститор във ваканционно селище. Бихте ли предпочел - вече в качеството си на предприемач - да го изградите с естествени материали? В случая за Вас освен естетиката важни биха били нужният обем инвестиции и очакваната възвращаемост в сравнение със стандартните строителни технологии.Засега е у нас разходите за този тип строителство са съизмерими с разходите при традиционното строителство. Същото важи и за поддръжката. В богатите страни са необходими по-големи инвестиции поради по-висока цена на труда. Узаконяването, както вече казах, не е проблем. Трудно може да се окаже намирането на изпълнители. Тъй като строителството с естествени материали обаче не е сложно, строители могат да бъдат обучени.Необходимо е инвеститорът предварително да обсъди със специалист предимства и недостатъци за своя конкретен проект.След проведен референдум на 11.06.2017 г. община Трън отхвърли инвестиционно предложение за златодобив и окончателно реши да следва природосъобразен курс на развитие. Как би се вписало строителството с естествени материали в такава общинска политика?В миналото Трънският край се е славил със своите майстори строители. Би било чудесно ако традицията се възобнови.Основните предимства на естествените материали са хармония с природата и здравословна среда на обитаване. Те не са токсични. Глината балансира влажността и температурата в помещенията и предпазва от алергични и ревматични заболявания. Глинените стени ни защитават от електромагнитни излъчвания три пъти по-добре от камъка и бетона. Сградите от естествени материали са „дишащи” и не позволяват образуването на плесени. Всичко това се цени и от туристите.Преимуществата за природата са, че по време на строителството транспортните разходи са значително по-ниски. Достатъчна е и само 2-3% от енергията, необходима на бетона, печените тухли, керемидите, металите и т. н. Не на последно място естествените материали се рециклират напълно.Като основен недостатък бих изтъкнал, че естествените материали трудно подлежат на стандартизиране. Например глината във всяко находище е различна и работата с нея изисква индивидуален подход.Има ли финансови стимули (еврофондове, облекчени банкови заеми и др.), подпомагащи строителството с естествени материали?Не ми е известно да съществува политика за финансово стимулиране на този вид строителство. Това не изключва възможността отделните общини да разработят собствени стимули за такъв вид сгради. Законът за устройство на територията позволява на общинските съвети да въведат специфични правила в тази посока.У нас кирпичени постройки като че ли не се възприемат като ценно архитектурно наследство. Само до преди стотина години обаче жилищният фонд на България е бил предимно кирпичен. Подпомага ли държавата или ЕС собственици, желаещи да съхранят все още възстановими сгради, строени по тази технология?Държавата и Европейският съюз нямат действаща политика в тази област. Въпреки това преди няколко години в местността „Белите брези“ на Природен парк Витоша държавата в лицето на дирекцията на паркa предпочете да изгради с изцяло естествени материали детски екоцентър. Проектът се реализира с европейско финансиране. Това е един обнадеждаващ пример.По-евтино ли е собственик да реставрира постройка, строена с естествени материали по технология от миналото, вместо да я разруши и построи отново според днешната строителна практика?Да, по-евтино е, но тук цената дори не бива да е основен критерий. По-важно е да се запази облика и духа на старата сграда. Те са неповторими.Коя е целевата група на уъркшоповете и обученията, които предлагате по темата строителство с естествени материали? Имате ли информация, решават ли се участници в последствие да строят с естествени материали?При мен идват хора на различна възраст и с всякакви професии. Обединява ги интересът към екологичното строителство. Много от тях желаят да реставрират старите си къщи. Други възнамеряват да построят нови. Рано или късно преминават към проектиране и строителство.Проследявайки интереса към строителството с естествени материали у нас през последните 10-15 години, какъв ще бъде според Вас интересът към него в бъдеще?През последните години интересът към този вид строителство нараства в световен мащаб. Изграждат се новии се възстановяват съществуващи стари сгради. Дори световно известни архитекти се насочват към глината. Арх. Нормън Фостър например използва пресовани глинени блокове в свой проект за летище за дронове в Руанда. Но още сме далеч от нива, които са необходими, за да говорим за индустрия. Строителство с естествени материали ще остане бутикова ниша.По случай своята 40-та годишнина през 2010 г.американското списание Smithsonian magazine издаде юбилеен брой, в който се прогнозират 40-те неща, които се очаква да се случат през следващите 40 години. На първо място е посочено: “Усъвършенствани сгради ще се правят от кал”.С гордост мога да заявя, че макар и малко на брой, сградите от естествени материали, строени в България, са на световно равнище. Ценят се както у нас така и в чужбина.", "date": "2018.03.04", "title": "Строителството с естествени материали е личностно израстване"}
{"url": "https://offnews.bg/futbol/bistrishkite-tigri-izpusnaha-slavia-676077.html", "text": "Единственият селски отбор в Първа лига - Витоша Бистрица, пропусна да се поздрави с първа победа в елита.Популярният като \"бистришките тигри\" тим завърши 1:1 със Славия в двубой от 23-ия кръг, като отборът от Овча купел стига до равенството в 93-ата минута. Милчо Ангелов беше точен за най-стария столичен отбор в последните секунди на продължението, след като преди това Даниел Пеев беше точен от фаул в 67-ата минута.Така бистричани продължават да нямат победа в първенството вече цели 23 кръга и са последни в класирането и най-вероятно ще се върнат в долната дивизия.В дербито на кръга днес пловдивските Ботев и Локомотив не успяха да се победят и завършиха 0:0. Така \"смърфовете\" не успяха да си върнат на \"канарчетата\", след като бяха разбити с 0:3 през есента.Локомотив остана на седмо място с 28 точки, докато Ботев е пети с 33 точки. Три кръга преди края на редовния сезон \"смърфовете\" продължават да имат шансове за шестицата, но те стават все по-илюзорни.", "date": "2018.03.04", "title": "Бистришките тигри изпуснаха Славия"}
{"url": "https://offnews.bg/ikonomika/kitaj-ne-iskame-targovska-vojna-sas-sasht-no-niama-da-stoim-sas-skra-676042.html", "text": "Китай няма да остане със скръстени ръце пред заплахите на САЩ в търговската сфера, предупреди днес високопоставен китайски представител, цитиран от Франс прес и БТА.\"Китай не иска търговска война със САЩ, но ако САЩ предприемат мерки, които вредят на китайските интереси, Китай няма да остане със скръстени ръце и ще предприеме каквито мерки е необходимо\", заяви пред журналисти говорителят на Общокитайското събрание на народните представители Чжан Есуй в навечерието на годишната пленарна сесия на китайския парламент.Изявленията бяха провокирани от решението на американския президент Доналд Тръмп да въведе високи мита за внос на стомана и алуминий и коментара му, че няма нищо лошо в търговските войни.САЩ планират да наложат мита от 25 на сто над целия внос на стомана и от 10 на сто над голяма част от вноса на алуминий.Тръмп съобщи решението си в Туитър, а като причина посочи, че страната му страда от нечестна търговия.САЩ внасят четири пъти повече стомана, отколкото изнасят, и са зависими от продукцията на повече от 100 държави. В топ 5 на страните, от които САЩ внасят са Канада, Бразилия, Южна Корея, Мексико и Русия.Високите мита ще се отразят на производителите от Канада и Китай, но и на тези от Европейския съюз.Председателят на ЕК веднага обяви, че ЕС ще реагира с контрамерки в следващите дни, за да защити интересите си.\"Силно съжаляваме за този ход, който изглежда представлява въпиеща намеса за защита на американското вътрешно производство и не е основан на какъвто и да било аргумент, свързан с националната сигурност. Няма да стоим безучастно, когато нашата индустрия е ударена с несправедливи мерки, излагащи на опасност хиляди работни места в Европа. ЕС ще реагира твърдо и съразмерно в следващите дни, за да защити интересите си с контрамерки срещу САЩ, съобразени с правилата на Световната търговска организация\", гласи декларацията на председателя на ЕК, цитирана от БТА.", "date": "2018.03.04", "title": "Китай: Не искаме търговска война със САЩ, но няма да стоим със скръстени ръце"}
{"url": "https://offnews.bg/obshtestvo/moskovskiat-patriarh-se-obidi-che-pochitame-i-padnalite-za-svobodata-676075.html", "text": "Руският патриарх Кирил си тръгва от България огорчен. Това обяви самият той при излитането си от Летище София. Причината е приравняването на Русия към други народи, участвали в Освобождението ни преди 140 години.Малко преди да си тръгне, патриарх Кирил сам поиска да говори пред медиите.Според патриарха става дума за полкове на руската гвардия, позиционирани в Полша и Финландия.Той подчерта, че е за историческата истина.Според него всички разговори за дружбата \"се проверяват от реалността\".Той допълни, че кулминацията на визитата му е била на Шипка, където е имало само български и руски знамена.По-рано днес патриарсите Неофит и Кирил отслужиха заедно съборна литургия. Стотици се стекоха на нея в катедралата „Св. Александър Невски”. На нея присъства и бившият българският монарх Симеон Сакскобургготски.Малко преди да отпътува, руският патриарх се срещна и с президента Румен Радев и обяви, че впечатленията му от срещата са добри.", "date": "2018.03.04", "title": "Московският патриарх се обиди, че почитаме и падналите за свободата ни поляци, литовци и финландци"}
{"url": "https://offnews.bg/112/desetki-na-protest-v-zashtita-na-lekaria-arestuvan-za-ubijstvoto-na-k-676045.html", "text": "Десетки приятели, колеги и граждани на Пловдив протестираха пред сградата на полицията в града с искане за освобождаването на д-р Иван Димитров, предаде Би Ти Ви.48-годишният лекар бе задържан за 72 часа по обвинение в убийството на Жоро Джевизов - Плъха. 38-годишният Джевизов бе застрелян на 2 март и открит върху капака на автомобил, паркиран край Областната управа. Една от версиите е, че Плъха е влязъл в дома на лекаря и се е опитал да го обере.Според протестиращите Димитров е направил това, което всеки би направил, ако се почувства заплашен за живота си. Те предполагат, че ако лекарят е бил дежурен в болницата (УМБАЛ \"Пловдив\") същата вечер, е можело семейството му да бъде нападнато.Убитият е с 9 присъди за кражби.48-годишният Димитров не е осъждан, не притежава разрешително за оръжие.Предвиденото от закона наказание за престъплението, в което е обвинен, е лишаване от свобода от 10 до 20 години.", "date": "2018.03.04", "title": "Десетки на протест в защита на лекаря, арестуван за убийството на крадец"}
{"url": "https://offnews.bg/sviat/sedem-zhertvi-na-buriata-v-sasht-676041.html", "text": "Седем души загинаха в бурята, която вилнее втори ден в североизточната част на САЩ, предаде БТА.Хората са били убити от паднали заради силния вятър дървета в щатите Ню Йорк, Вирджиния, Мерлиленд и Пенсилвания.Около 1,2 милиона потребители останаха без ток. По данни на сайта \"Флайт ауеър\" вчера са били отменени 250 полета, а в петък - 3000.Железопътната компания \"Амтрак\" обяви по-рано, че временно преустановява движението на повечето влакове по Североизточния коридор. Към настоящия момент е възстановена връзката между Ню Йорк и Вашингтон и Ню Йорк и Бостън.", "date": "2018.03.04", "title": "Седем жертви на бурята в САЩ"}
{"url": "https://offnews.bg/gimnastika/iliana-raeva-v-euforia-ot-predstavianeto-na-gratciite-ni-v-riga-676051.html", "text": "Президентът на БФХГ Илиана Раева остана доволна от представянето на българските състезателки, които спечелиха сребърен и бронзов медал в първия ден на международния турнир по художествена гимнастика в Рига (Латвия) - \"Riga Spring 2018\" за девойки и \"Baltic hoop\" за жени.Катрин Тасева стана трета в многобоя при жените, Ерика Зафирова е пета, а при девойките отборно Татяна Воложанина и Анна Келман спечелиха сребърен медал.Днес грациите ще участват на всичките финали на отделните уреди при жените и при девойките и имат шансове за още много медали.\"Вчера първо играха девойките ни, които се състезаваха за отборна титла и взеха сребърния медал! Те не просто го взеха, а го извоюваха с изключителна игра на Таня и много силна игра на Анна! Отдавна отбор девойки на България не е взимал сребърен медал.Независимо, че отсъстваше силният отбор на Русия, нашите лъвчета и екипът на Силвия Стойнева трябва да са много, много доволни от играта на българките, с която спечелиха престижното отличие!\", написа Раева в профила си във Фейсбук.", "date": "2018.03.04", "title": "Илиана Раева в еуфория от представянето на грациите ни в Рига"}
{"url": "https://offnews.bg/ikonomika/vtori-uspeshen-ekzit-za-fonda-empauar-kepital-676058.html", "text": "Фондът за дялови инвестиции Empower Capital, който управлява средства по програма JEREMIE и българската инвестиционната компания \"Юнийда индъстрис\" успяха да реализират инвестицията си в “Кремио\" АД в края на 2017 г.Cremio (Кремио притежава марката “My Day”) е водещ производител на продукти за разбиване и за готвене на растителна основа, и на млечни продукти за Южна и Източна Европа, с износ в над 20 държави. Компанията е безспорен лидер в производството и дистрибуцията, и единствен производител за страната на продукти за разбиване и за готвене на растителна основа. Купувач е мажоритарният собственик на компанията – Global Cream Investments. Цената на сделката не беше оповестена.Инвестицията на Empower Capital и Uneeda Industries в Кремио през май 2015 година подпомага експанзията на компанията на съществуващите и на нови пазари. Оборотът на Кремио АД се увеличава с 12% през 2016 и с още 25% през 2017 г., като в момента дружеството произвежда и изнася разнообразна гама от продукти във все по-големи обеми и над половината от продажбите се реализират в чужбина.Това е втори успешен изход за фонда Емпауър Кепитъл, след продажбата на дела му в Сити Клиник на Acibadem, световен лидер в областта на болничното лечение и здравеопазването, част от Групата IHH Healthcare Berhad, под чиито контрол функционират повече от 20 болници в три държави. Сделката включи и придобиването на болница Токуда, като в резултат от това, беше създаден най-големият оператор в здравеопазването в България, с 4 болници, разполагащи със 750 легла и 4 медицински центъра.Empower Capital са инвестирали в още 3 компании в периода от края на 2014 до края на 2017 година.Публикацията е осъществена с помощта на Оперативна програма \"Развитие на конкурентоспособността на българската икономика 2007-2013г.\", съфинансирана от Европейския съюз посредством Европейския фонд за регионално развитие и от националния бюджет. Съдържанието на публикацията е отговорност единствено на EMPOWER Capital Fund Coöperatief U.A. и по никакъв начин не отразява позицията на Европейския съюз.", "date": "2018.03.04", "title": "Втори успешен екзит за фонда Емпауър Кепитъл"}
{"url": "https://offnews.bg/izvan-terena/basketbolna-fenka-s-shokirashta-reaktcia-na-rugantnia-676050.html", "text": "Баскетболна фенка стана хит в социалните мрежи след удивителна реакция по време на мача от редовния сезон в НБА между Юта Джаз и Минесота Тимбъруулвс, спечелен от \"джазмените\" със 116:108.В един момент от двубоя нападателят на Юта Джей Краудър силно се разстрои от решението на реферите не в негова полза. В емоцията той изруга нецензурно.Чувайки острите му думи, закупила билети за първия ред фенка се ококори, сякаш не е чувала никога такива мръсни изрази преди. Иначе двубоят беше доста напечен, като в третата четвърт играчите на двата отбора дори се сбиха на игрището.", "date": "2018.03.04", "title": "Баскетболна фенка с шокираща реакция на ругантня"}
{"url": "https://offnews.bg/obshtestvo/promeni-na-dvizhenieto-po-natovarenite-patishta-v-denia-na-goliamoto-z-676044.html", "text": "Агенция \"Пътна инфраструктура\" спира движението на тежкотоварните камиони по най-натоварените пътища утре, 5 март, от 14 до 20 ч.Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни, разясняват от агенцията и препоръчват шофьорите да тръгват на път с подготвени за зимни условия автомобили, да кара внимателно и със съобразена скорост, като се спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.Движението на МПС над 12 тона ще е ограничено по следните пътни направления:• автомагистралите;• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 - етапна връзка на лот 2 на АМ „Струма“ при Благоевград - ГКПП „Кулата“;• път I-4 п. в. „Коритна“ - Велико Търново - Шумен;• път I-5 Русе - Велико Търново;• път I-8 ГКПП „Калотина“ - София;• път I-9 Варна - Бургас;• път II-18 Околовръстен път на град София;• път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.На 5 март (понеделник) от 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.", "date": "2018.03.04", "title": "Промени на движението по натоварените пътища в деня на голямото завръщане след празника"}
{"url": "https://offnews.bg/sviat/sled-12-g-na-vlast-merkel-pak-shte-sformira-kabinet-germania-shte-im-676048.html", "text": "Германският канцлер Ангела Меркел ще сформира четвъртото си правителство, след като опозиционната Германска социалдемократическа партия гласува в полза на широка коалиция.66% са гласували \"за\" съставянето ѝ, 33% - \"против\".Право на глас имаха 463 723 души.Тяхното одобрение за коалиционния договор е предпоставка за съставянето на нов кабинет. Така приключва петмесечната политическа криза, след неуспешния опит на Меркел за съставяне на кабинет след изборите през септември 2017 г.Вероятно на 14 март Меркел ще бъде избрана за четвърти пореден път за канцлер на Германия. Тя е на власт в продължение на 12 години.Меркел е изправена пред редица предизвикателства, включително силна опозиция от националистическата Алтернатива за Германия (AfD).Антиимигрантската партия влезе в парламента за първи път през септември и сега е най-голямата опозиционна група.Социалдемократите преживяха най-лошите си изборни резултати и мнозина смятат, че причината за това е коалицията с Християндемократите на Меркел.", "date": "2018.03.04", "title": "След 12 г. на власт Меркел пак ще сформира кабинет: Германия ще има ново правителство"}
{"url": "https://offnews.bg/futbol/kapitanat-na-fiorentina-nameren-martav-v-hotelska-staia-676055.html", "text": "Лоши новини от Италия. Капитанът на Фиорентина Давиде Астори е починал тази нощ. Все още не се знае причината за кончината на 31-годишния футболист.Защитникът е бил открит в стаята си в хотела, където отборът беше отседнал преди днешния мач срещу Удинезе. Само преди две седмици Астори стана баща.Футболистът е юноша на Милан, но така и не записа участие за първия отбор. Звездата му изгря в Каляри, за който игра в рамките на шест години.Последваха два периода под наем в Рома и Фиорентина, като после през лятото на 2016 г. клубът от Флоренция го откупи. Астори има 14 двубоя за националния отбор на Италия.", "date": "2018.03.04", "title": "Капитанът на Фиорентина намерен мъртъв в хотелска стая"}
{"url": "https://offnews.bg/112/patrulka-padna-vav-vladajska-reka-v-tcentara-na-sofia-676054.html", "text": "Полицейски патрулен автомобил е паднал във Владайска река в центъра на София, разказа очевидец пред OFFNews.Инцидентът е станал преди минути на бул. \"Сливница\" и ул. \"Г.С. Раковски\".Колата е идвала по \"Раковски\" откъм гарата, разказа читателят ни. Преди светофара е излетяла от пътя, пробила е мантинелата вдясно от моста и е паднала.Не става въпрос за гонка, убеден е той.На мястото има пет патрулни автомобила, линейка и два пожарни автомобила.", "date": "2018.03.04", "title": "Патрулка падна във Владайска река в центъра на София"}
{"url": "https://offnews.bg/tehnologii/google-sbarka-osvobozhdenieto-na-balgaria-s-denia-na-zhenata-676047.html", "text": "В опит да поздрави българите с националния празник - 3 март, търсачката Google всъщност изпрати поздрав, но не за Освобождението на България, а за международния ден на жената - 8 март.Ето така изглеждаше търсачката за известно време, а линковете също водеха не към информация за Освобождението, а към такава за Деня на жената.От търсачката бързо се поправиха и надписът вече гласеше: \"Честит празник българи!\", а липсващата запетая след \"празник\" бе поредният гаф. В крайна сметка търсачката се предаде, свали и надписа и остави само изображението.", "date": "2018.03.04", "title": "Google сбърка Освобождението на България с Деня на жената"}
{"url": "https://offnews.bg/futbol/sistemata-var-vliza-v-upotreba-i-na-mondial-2018-676053.html", "text": "Системата за видеоарбитраж (ВАР) ще се използва на световното първенство в Русия през лятото. Това стана ясно по време на 132-та годишна среща на IFAB в Цюрих снощи.ФИФА, както и четирите британски футболни асоциации гласуваха абсолютно единодушно VAR да бъде използван на Мондиал 2018.Системата за видеоповторения се използва вече в Германия и Италия, а в Англия все още тече тестов период и се използва в определени срещи.По време на световното първенство в Русия, реферите ще могат да използват VAR само в четири случая. Очаква се ФИФА официално да потвърди новината на 16 март.", "date": "2018.03.04", "title": "Системата ВАР влиза в употреба и на Мондиал 2018"}
{"url": "https://offnews.bg/sviat/parlamentarni-izbori-v-italia-prognozirat-vazhod-na-populistite-676030.html", "text": "В Италия днес се провеждат парламентарни избори, на които се очаква възход на популистки и крайнодесни партии и е възможно в следващия парламент да няма стабилно мнозинство, предаде Франс прес.Сред основните формации са: Движение \"Пет звезди\" (Луиджи ди Майо), Демократическа партия (Матео Ренци), Напред, Италия (Силвио Берлускони), Северна лига (Матео Салвини), Свободни и равни (Пиетро Грасо).Те ще се борят за 630-те места в Камарата на депутатите (долната камара на парламента) и 315 сенаторски места.Право да гласуват за Камарата на депутатите имат 46,6 милиона италианци, а за Сенат - 42,9 милиона. За да могат да гласуват за Камарата, гласоподавателите трябва да са навършили 18 години, а за да гласуват за Сенат, те трябва да имат навършени 25 години.Публикуването на проучвания на избирателните нагласи е забранено в последните две седмици от предизборната кампания. В последните публикувани, в които се отбелязва наличието на милиони колебаещи се, дясната-крайнодясна коалиция на Берлускони води с 37%, следвана от популисткото Движение \"Пет звезди\" с 28%, левоцентристката коалиция около управляващата Демократическа партия с 27% и лявото движение \"Свободни и равни\" с 6%.Прагът за влизане в парламента е 3%.Според експерти за получаване на абсолютно мнозинство в парламента са нужни между 40 и 45 процента от гласовете при новата смесена избирателна система, която комбинира пропорционален и мажоритарен вот. При нея 37% от местата ще се изберат по мажоритарен и 63% - по пропорционален метод.Гласуването започва в 8:00 часа и приключва в 24:00 часа българско време.Изборите бяха насрочени през декември, след като на 28-и президентът Серджо Матарела разпусна парламента.Кои са ключовите участници в изборите?Силвио Берлускони81-годишният бивш премиер три пъти е оглавявал правителство. Той оцеля при шумен секс скандал, присъда за данъчни измами и сърдечна операция. Сега се явява като проевропейски държавник начело на водеща в социологическите проучвания дясна коалиция.Съдебното досие на Берлускони обаче му забранява да заема обществена длъжност, освен това през кампанията той прояви признаци на физическа умора. Към лидерската му позиция открито заявява претенции неговият крайнодесен съюзник Матео Салвини, който силно желае поста на премиер.Матео Ренци43-годишният водач на управляващата лявоцентристка Демократическа партия (ДП) се опитва да възвърне политическата си инерция, все още страдайки от разгрома на референдума за конституционна реформа от декември 2016 г., довел до оставката му като министър-председател.Известен преди като Разрушителя, обещал радикална промяна, сега Ренци предлага стабилност и постепенни реформи. Въпреки подобряващото се състояние на икономиката и затихващата миграционна криза обаче посланието му като че ли не печели избирателите.Луиджи ди МайоБивш стюард на футболни мачове и сервитьор, 31-годишният Ди Майо, който бе заместник-председател на долната камара на парламента, замени комика Бепе Грило начело на антисистемното Движение \"Пет звезди\".Под негово ръководство Движението смекчи имиджа си, изоставяйки плановете да организира референдум за напускане на еврозоната.Движение \"Пет звезди\" се представя пред избирателите като единствена алтернатива на завръщането на Берлускони.Матео СалвиниПламенен популист, който нарежда Владимир Путин, Доналд Тръмп и Марин Льо Пен сред политическите си герои. 44-годишният Салвини вдъхна нов живот на своята партия \"Лига\" с кампания против имиграцията и обещания да постави \"Италия на първо място\".Ако консервативният блок, в който влиза Салвини, спечели изборите, и ако \"Лигата\" спечели повече гласове от партия \"Форца Италия\" (\"Напред Италия\") на Берлускони, Салвини казва, че трябва да стане премиер. Вместо него обаче Берлускони предлага за поста председателя на Европейския парламент Антонио Таяни.Ема БониноВетеран в борбата за граждански права, помогнала за узаконяване на абортите и развода през 70-те години, преборила рак на белите дробове, 69-годишната Бонино отправи предизвикателство към преобладаващите настроения в страната с проимигрантско и проевропейски послание.Очаква се нейната партия \"Повече Европа\", съюзник на ДП, да бъде подкрепена от либералните избиратели. Ако успее да преодолее прага от 3% за влизане в парламента, формацията ѝ може да играе ключова роля в сценарий с голяма коалиция.Паоло ДжентилониНастоящият 63-годишен премиер е предан член на ДП с ненатрапчив обществен имидж, но с относително солидна репутация в правителството и спокоен и скромен стил, което му спечели висока популярност в рейтингите и малцина врагове.Наред с Таяни, Джентилони е смятан за идеалния кандидат да оглави правителство на голяма коалиция. Във всеки случай, ако след изборите в парламента няма партия с мнозинство, той ще запази поста си до излизане от задънената улица, което може да отнеме време.", "date": "2018.03.04", "title": "Парламентарни избори в Италия, прогнозират възход на популистите"}
{"url": "https://offnews.bg/lajfstajl/tazi-nosht-vrachvat-90-ite-nagradi-oskar-676043.html", "text": "Тази нощ за 90-и път ще бъдат раздадени най-престижните кино награди - \"Оскар\".Церемонията в холивудския Долби тиътър започва в 3 ч. българско време в нощта срещу 5 март.Тя ще бъде излъчена от bTV Cinema, чието студио започва в 23.30 ч.Най-много номинации има \"Формата на водата\" на режисьора Гийермо Дел Торо. Филмът има номинации в категориите „Най-добър филм”, Ричард Дженкинс е номиниран за „Най-добър актьор в поддържаща роля”, Сали Хокинс - за „Най-добра актриса в главна роля”, Октавия Спенсър - за „Най-добра актриса в поддържаща роля”. Лентата има номинации също за операторско майсторство, дизайн на костюми, монтаж, музика, дизайн.Гийермо Дел Торо е номиниран за оригинален сценарий на филма и режисура.На второ място по брой номинации е лентата „Три билборда извън града”. Освен в категорията за филм на годината, за „Трите билборда” номинираните са: Уди Харелсън и Сам Рокуел в категорията за „Най-добър актьор в поддържаща роля”, Франсис Макдорманд за „Най-добра женска роля” (също фаворит на критиката за победител), както и за „Най-добър оригинален сценарии” на Мартин Макдона.Ето и номинациите в основните категории:Най-добър филм„Назови ме с твоето име”„Тъмни времена”„Дюнкерк”„Get Out”„Лейди бърд”„Phantom Thread”„Вестник на властта”„Формата на водата”„Три билборда извън града”Най-добър актьор в главна роляТимъти Чаламет („Назови ме с твоето име”)Даниел Дей-Луис („Phantom Thread”)Даниел Калуя („Get Out”)Гари Олдман („Най-мрачният час”)Дензъл Уошингтън („Роман Дж. Израел”)Най-добра актриса в главна роляСали Хокинс („Формата на водата”)Франсис Макдорманд („Три билборда извън града”)Марго Роби („Аз, Тоня”)Сорша Ронан („Лейди Бърд”)Мерил Стрийп („Вестник на властта”)Най-добър актьор в поддържаща роляУилям Дефо („Проект Флорида”)Уди Харелсън („Три билборда извън града”)Ричърд Джекинс („Формата на водата”)Кристофър Плъмър („Всички пари на света”)Сам Рокуел („Три билборда извън града”)Най-добра актриса в поддържаща роляМери Дж. Блайдж („Мъдбаунд”)Алисън Джани („Аз, Тоня”)Лесли Манвил („Phantom Thread”)Лори Меткалф („Лейди Бърд”)Октавия Спенсър („Формата на водата”)Най-добра режисураКристофър Нолан за „Дюнкерк”Джордан Пийл за „Get Out”Грета Гъруиг за „Лейди Бърд”Пол Томас Андерсън за „Phantom Thread”Гийермо Дел Торо за „Формата на водата”", "date": "2018.03.04", "title": "Тази нощ връчват 90-ите награди 'Оскар'"}
{"url": "https://offnews.bg/sviat/mazh-se-zastrelia-pred-belia-dom-676036.html", "text": "Мъж се простреля фатално на оживена пешеходна улица пред Белия дом във Вашингтон, съобщиха световните агенции.От Сикрет Сървис обявиха, че мъжът приближил оградата от северната страна на сградата, извадил пистолет и произвел няколко изстрела. Няма ранени сред хората наблизо.Районът около Белия дом беше отцепен. По време на инцидента президентът Доналд Тръмп не е бил в сградата.Случаят се разследва.", "date": "2018.03.04", "title": "Мъж се застреля пред Белия дом"}
{"url": "https://offnews.bg/obshtestvo/ot-3-do-16-gradusa-dnes-opasnost-ot-poleditci-v-severna-balgaria-676027.html", "text": "Температури от минус 3 до плюс 16 градуса се очакват днес в страната, показва прогнозата на Националния институт по метеорология и хидрология при БАН.В София температурите ще са между 1 и 6 градуса, ще вали дъжд. Най-топло ще е в Сандански, където максималната температура ще достигне 16 градуса. Там също се очакват валежи от дъжд. Най-студено ще е в Русе и Силистра, където максималните температури ще са отрицателни - минус 1 градус.В 13 области в Северна България е обявен жълт код за потенциално опасно време заради поледици - главно в сутрешните часове. Те са: Видин, Монтана, Враца, София-област, Плевен, Ловеч, Габрово, Велико Търново, Русе, Търговище, Разград, Силистра и Шумен.На много места ще вали дъжд, който с нахлуването на студен въздух от север-североизток още преди обяд в Северна България ще се примесва и ще преминава в сняг. Ще духа слаб, в Дунавската равнина и в източните райони - до умерен североизточен вятър.", "date": "2018.03.04", "title": "От -3 до 16 градуса днес, опасност от поледици в Северна България"}
{"url": "https://offnews.bg/sviat/shte-ima-li-germania-nova-goliama-koalitcia-676038.html", "text": "Германия ще научи днес дали членовете на Германската социалдемократическа партия са дали подкрепата си за съставяне на коалиционно правителство с консерваторите на канцлера Ангела Меркел, съобщи Ройтерс.Резултатите от гласуването ще бъдат обявени в 10 ч. българско време, право на глас имаха 464 хил. партийни членове.Така пет месеца след парламентарните избори и провала на първия опит на Меркел да състави правителство с две по-малки партии ще стане ясно дали дългогодишният канцлер ще получи четвърти мандат в коалиция с ГСДП.Проучване на социологическия институт \"Емнид\" показва продължаващ спад на одобрението на ГСДП. От 1890 запитани за кого биха гласували, едва 16% са посочили ГСДП, 33% посочват Християндемократическия съюз и неговата баварска сестринска партия Християнсоциален съюз. 15% подкрепят крайнодясната \"Алтернатива за Германия\", а 12% - \"Съюз 90/Зелените\".Ако социалдемократите кажат \"не\" на коалицията, вариантите за развитие на ситуацията ще бъдат или сформиране на правителство на малцинството, или нови избори.Председателят на парламентарната група и вероятен нов председател на партията Андреа Налес очаква подкрепа, макар и крехка. Ако резултатът е отрицателен, сценариите пред Германия са или правителство на малцинството, или нови избори.", "date": "2018.03.04", "title": "Ще има ли Германия нова голяма коалиция"}
{"url": "https://offnews.bg/112/vmro-iska-osvobozhdavaneto-na-lekaria-arestuvan-za-ubijstvo-676057.html", "text": "Незабавно да бъде освободен лекарят, който уби Жоро Плъха в защита на собствеността си, поиска евродепутатът и зам.-председател на ВМРО-Българско национално движение Ангел Джамбазки.48-годишният лекар бе задържан за 72 часа по обвинение в убийството на Жоро Джевизов - Плъха. 38-годишният Джевизов бе застрелян на 2 март и открит върху капака на автомобил, паркиран край Областната управа. Една от версиите е, че Плъха е влязъл в дома на лекаря и се е опитал да го обере, при което лекарят е стрелял със законно притежавания си пистолет.\"Циганинът от Столипиново е стар познайник полицията с дълго криминално досие, а д-р Димитров е уважаван лекар - анестезиолог, който ежедневно спасява човешки животи - се казва в позицията на Джамбазки. - Достойният мъж, просто е действал в условията на неизбежна самоотбрана – един правен институт, който ние от ВМРО–БНД от години настояваме да бъде разширен.\"Според Джамбазки лекарят е бил нападнат с нож, след което е стрелял.\"Когато бъде нападнат с нож в дома си всеки български гражданин има правото и задължението да се защити със всички средства живота и здравето си, както и това на своите близки, имота и честта си\", се казва в позицията му.\"Частната собственост е неприкосновена и тази неприкосновеност трябва да бъде пазена от закона. Многократно сме настоявали за разширяване на пределите и обхвата на неизбежната самоотбрана в Наказателния кодекс, както и за чувствително облекчаване на режима за придобиване, носене и използване на лично, късоцевно нарезно оръжие за самоотбрана и самоохрана. Въоръженият мъж е свободен мъж\", пише още Джамбазки.Заради този и други подобни „инциденти\" ВМРО ще инициира обществен дебат следващата седмица за промени в Наказателния кодекс.", "date": "2018.03.04", "title": "ВМРО иска освобождаването на лекаря, арестуван за убийство"}
{"url": "https://offnews.bg/kultura/basistat-na-whitesnake-marko-mendosa-sviri-v-rock-n-rolla-vav-vtornik-676037.html", "text": "Марко Мендоса (Marko Mendoza) - басист на Whitesnake и Thin Lizzy ще свири заедно с групата си в столичния клуб , който се намира на ул. \"Граф Игнатиев\" 1.Концертът е във вторник, 6 март.54-годишният Мендоса започва кариерата си като басист в групата на бившия барабанист на Black Sabbath Бил Уард, а след това свири с Тед Нюджънт, Тин Лизи и Уайтснейк.Концертът в София е част от европейското турне на живеещия в Калифорния музикант. На него той представя новия си албум Viva La Rock, чието официално излизане беше само преди два дни - на 2 март.Ето и видеото към пилотния хит от него:", "date": "2018.03.04", "title": "Басистът на Whitesnake Марко Мендоса свири в Rock'n'Rolla във вторник"}
{"url": "https://offnews.bg/obshtestvo/postaviha-pametnik-na-kirilitcata-v-antarktida-676056.html", "text": "По случай националния празник 3 март българските полярници монтираха паметника на кирилицата на базата ни в Антарктида, съобщи проф. Христо Пимпирев, директор на Българския антарктически институт.Той е поставен в непосредствена близост до православния параклис „Св. Иван Рилски” като по този начин създава един комплекс на българските духовни ценности на Ледения континент. Паметникът е монтиран само с два болта в скалите, без леене на бетон, за да се опази уникалната околна среда.Идеята се реализира благодарение на дългогодишното българо-монголско сътрудничество на Антарктида и лично на монголския посланик проф. Лхамсурен Дугержав. Монголия е единствената неславянска държава, която пише на кирилица. Такъв монумент вече има в монголската столица и преди две години бе открит от българския президент.Паметникът е направен изцяло с дарения на българи и монголци. Той тежи около 100 кг, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент. В основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна.", "date": "2018.03.04", "title": "Поставиха паметник на кирилицата в Антарктида"}
{"url": "https://offnews.bg/politika/gerb-napravi-krachka-nazad-ostavkata-na-temenuzhka-petkova-mozhe-i-da-676052.html", "text": "Оставката на министъра на енергетиката Теменужка Петкова може и да не бъде приета.\"В създалата се ситуация, аз не виждам смислени аргументи за нейната оставка\", заяви зам.-председателят на ГЕРБ и председател на парламентарната им група Цветан Цветанов в отговор на въпрос дали оставката на Петкова ще бъде приета по време на интервю за БНТ днес.Тя направи един морален акт, но виждате, че държавата и Министерството на енергетиката нямат никакво отношение, заяви Цветанов, визирайки сделката за ЧЕЗ, изненадващо купена от Гинка от Пазарджик.Петкова депозира оставката си пред премиера Бойко Борисов на 23 февруари заради сделката за продажбата на ЧЕЗ на семейна пазарджишка фирма - \"Инерком груп\", оглавявана от Гинка Върбакова. \"Инерком груп\" има едва три малки соларни мощности и трудно би могла да бъде определена като стратегически инвеститор, но Гина и Теменужка са приятелки от 20 години.Днес Цветанов се яви в студиото на \"Денят започва с Георги Любенов\" след лидера на БСП Корнелия Нинова, подготвен да опровергае  точка по точка. Нито цената зависи от Гинка, нито пък тя ще може да спре тока, нито пък става въпрос за контрол над електропреносната мрежа, заяви той.\"Електроразпределителните дружества нямат нищо общо с електропреносната мрежа. Те са приватизирани в периода 2002-2004 г. и държавата получава около милиард и шестстотин милиона лева\", заяви Цветанов и посочи, че \"БСП тогава не са взели никаква реакция, с която да осуетят въпросното приватизиране\". Твърдението бе опровергано по-късно от централата на БСП.Той подчерта, че оставащите за държавата 33% не позволили тя да упражнява оперативен контрол върху дружеството.По думите му е \"пълна лъжа\", че държавата получава годишно по около 50 млн. дивидент - за всички години имало еднократно преведена сума от 41 милиона лева.\"Нинова каза, че цената ще се вдига от Гинка. Нищо подобно\", увери Цветанов.\"ЕРП-тата нямат никакво отношение към формирането на цената на тока. Това е отново манипулиране и заблуда. В 43-ия парламент взехме политическо решение КЕВР да бъде равноотдалечена от всички политици и управлението най-вече. Преди Министерският съвет назначаваше КЕВР, взе се решение политическо и парламентът избира членовете на КЕВР\", каза той.Заместникът на Борисов изтъкна и колко много направили ГЕРБ и как пазили националните интереси с думите:\"Това, което е много важно да се знае - какво направи ГЕРБ за тези 10 години в управлението с министър-председател Бойко Борисов. За всички тези години има две стратегически дружества, които са държавни. Това е за електропреносната мрежа, това е ЕСО, другото е Булгартрансгаз. Защитавали сме и продължаваме да защитаваме националния интерес и те няма да бъдат приватизирани, въпреки че има много интереси. 100% те са държавни и ще останат да бъдат държавни\".Цветанов настоя, че Гинка Върбакова няма нищо общо с ГЕРБ, че премиерът не е знаел коя фирма ще бъде избрана, договорът е подписан в Чехия, по британското законодателство. Той заплаши, че \"всеки, който се изказва, може да допринесе за потенциална застрашеност за националната ни сигурност. Много са и неустойките, които могат да бъдат плащани\".\"Правителството няма никакво отношение. Това е изцяло частна сделка. Единственото, което можем да направим, е чрез регулаторните органи да гарантираме, че няма да има проблем с доставката на електроенергия и с образуването на цената\", заяви Цветанов.", "date": "2018.03.04", "title": "ГЕРБ направи крачка назад: оставката на Теменужка Петкова може и да не бъде приета"}
{"url": "https://offnews.bg/analizi-i-komentari/na-ginkinoto-glavi-boliat-rejting-alarmira-676079.html", "text": "В началото на седмицата заваля сняг и температурите паднаха. В края заваля дъжд и температурите скочиха. Нестабилно и променливо време, типично за началото на март - стави се обаждат, кръст алармира.С кожуха ли да си, с шушляка ли да си.В началото на седмицата, заваляха обяснения и политиците се разклатиха. От \"няма да купуваме ЧЕЗ\" в началото, стигнахме до \"да купим ЧЕЗ\" в края на седмицата. От \"никой не познава Гинка\" в началото, до \"много хора познават Гинка\" в края.Глави болят, рейтинг алармира.Интересна личност се оказа госпожа Гинка Върбакова. Предизвика скандал в две държави, шамароса дори и опозицията тук и междувременно си купи ЧЕЗ. Въпросът е - тя ли е потърсила ЧЕЗ, за да сключи сделката или ЧЕЗ са потърсили нея и хората около нея, за да й продадат бизнеса си у нас. Защото съществува и вариант, в Прага да имат собствен план за продажбата, свързан с борба на политически лобита, много далеч от София. Например, между премиер и президент, Бабиш и Земан, чиито отношения са като на Борисов и Радев.Тоест, \"обичат се\".В такъв случай, хипотезата, че София е била хваната неподготвена е напълно възможна. Което обаче не може да оправдае хаоса, в който се завъртяха управляващите. И институционалната патова ситуация, която ще остави крайното решение на волята на централата на ЧЕЗ и на Гинка Върбакова.Българските политици като цяло имат много голям проблем с публичния си образ и комуникацията си с медиите. Когато са в опозиция са първа писта в телевизионните студиа. Когато управляват подходът им към логичните въпроси, които всички си задаваме, се променя до степен на пренебрежение и странно високомерие.Когато българският политик е на власт, той разчита все по-често на пропаганда и техники за отвличане на общественото внимание. Няколко сайта и няколко издания го възнасят до небесата, заблуждавайки го, че това му е достатъчно. Когато падне от власт обаче същите тези издания са първите, които го заклеймятват по команда.Тогава се обслужва опозицията, ако дойде на власт. Ето така се ражда усещането, че всички са маскари. Защото всички използват тази куха стратегия.Истината е, че няма нужда от пропаганда. Има нужда от честна комуникация и искрени отговори. А не всеки неудобен въпрос да бъде пришиван към най-различни лагери. Това само може да радикализира част от обществото срещу източника на пропаганда. И винаги така става, поне според теорията на модерната публична комуникация.В резултат на това притъпяване на инстинктите и фалшива самодостатъчност, се случват драмите като тази с \"Гинкиното хоро\", което политиците ни тропат вече втора седмица. Играе се със свити лакти. Стъпките са бавни, хем напред, хем назад. Хем надясно, хем наляво. И всички танцуват. А ние гледаме и викаме - \"Иху\" и \"Опа\".Б. ред. - ", "date": "2018.03.04", "title": "На Гинкиното: Глави болят, рейтинг алармира"}
{"url": "https://offnews.bg/politika/skandalat-s-chez-shte-se-razrastva-po-mezhdunarodna-linia-prognozira-676040.html", "text": "Скандалът с продажбата на ЧЕЗ ще се разраства по международна линия, прогнозира лидерът на БСП Корнелия Нинова в интервю за БНТ тази сутрин.\"Чешкият премиер обвини българския в лъжа. Борисов заяви: \"Той ми изпрати документи, ето ги\". Г-н Бабиш излезе и заяви: \"Не съм му пращал документи\". Проблем голям за Борисов и за България.Когато Борисов каза, че държавата ще влезе в сделката, чешкият премиер отговори: \"Отивайте при ЧЕЗ да се разберете\". Като излъжеш един премиер, какво да очакваш, освен той да ти покаже, че няма да стане?\" попита Нинова и заключи, че \"Борисов и правителството ни изложиха пред Европа. Поставиха държавата на колене\", защото сега всичко зависи от това какво ще реши един човек - Гинка Върбакова от Пазарджик.Тя коментира напрежението, предизвикано от сделката така:\"Някой купува една трета от преносната мрежа на България, което е въпрос на национална сигурност. Някой ще контролира през сметките за ток живота на три милиона българи, а няма много информация кой е този, кой финансира сделката, как ще се връщат тези пари - дали няма да се връщат през увеличение на сметките на българите. Много въпросителни, малко отговори. Всичко това създаде тази ситуация\".БСП настояват правителството да гарантира 3 неща.\"Първото е националната сигурност, тоест да се знае, че от този, който купи тази компания, няма да зависи дали някой ден преносната мрежа ще бъде изключена. Втората гаранция е за хората - цените на тока да бъдат поносими към социалния им стандарт. Трето, някой да понесе отговорност за състоянието, до което докараха този случай. Някой трябва да понесе политическа и друга отговорност, ако се налага\", настоя Нинова.Тя посочи още, че изказване на Върбакова пред депутати на съвместно заседание на парламентарни комисии са показали ясно, че ГЕРБ стоят зад нея:\"Ако някой се е съмнявал дали ГЕРБ стоят зад Гинка Върбакова, на тази комисия в Народното събрание разбра истината. Представете си инвеститор, който купува това голямо нещо. Идва в парламента, за да отговаря на въпроси: как, откъде, защо, и произнася политическа реч, в която напада председателя на опозиционната партия и президента на държавата. Като тази политическа реч е написана и повтаря едно към едно пресконференция на ГЕРБ, дадена преди три дни. И на децата им стана ясно, че зад нея стои политическата подкрепа на ГЕРБ.\"По думите на Нинова проблемът със сделката е \"заровен в миналото\", в продажбата на 33-те процента остатъчен дял на ЕРП.\"Симеон Сакскобургготски продава 67% през 2004 г. Нося договора за продажба. Тук пише много интересни неща. Например, че запазват 33%, за да може държавата да участва в управителните органи, във вземането на решения. Задължава купувача ЧЕЗ да информира за всяко действие държавата, всяка година да дават отчети. Има забрана да се продава на офшорни компании. А сега имаме кредити от офшорни компании. Когато 33% са били все още държавни, държавата е получавала дивидент - 40-45 млн. годишно. Тоест продажбата на тези 33% от Бойко Борисов през 2011 г. анулира всички тези условия и вече държавата няма никаква възможност нито да участва, нито да има информация, нито по някакъв начин да осъществява контрол, нито да получава дивидент\", заяви Нинова.Тя допълни, че тази седмица цялата сделка ще бъде дадена на прокуратурата и призова ревизията на сделките на прехода да започне от ЧЕЗ.\"Някой трябва да носи отговорност. Не може в държавата постоянно да се случват грабежи, несигурност и никой никога да не носи отговорност. Затова е чувството на несправедливост у хората\", посочи тя.На въпроса добро или лошо е държавата да влиза в управлението и забележката на водещия, че \"БДЖ, като е държавно, на какво прилича?\", Нинова отговори:\"Държавата била лош стопанин. Държавата е лош стопанин, когато се управлява от мафията. Когато се управлява от държавници, не е лош стопанин. Как може във Франция, Белгия, Унгария услугата, която тук ЧЕЗ предоставя да е държавна и да се управлява добре, и да печели? Защото този, който е начело на държавата нещо е объркал. Когато се слеят мафия и политика и те управляват държавата, няма как да са добър стопанин.Не говорим за национализация, а за пазарни, модерни, но с ключова роля на държавата, като здраве, публични услуги и т.н.\"", "date": "2018.03.04", "title": "Скандалът с ЧЕЗ ще се разраства по международна линия, прогнозира Корнелия Нинова"}
{"url": "https://offnews.bg/obshtestvo/radev-priznatelni-sme-kam-vseki-srazhaval-se-v-ruskata-armia-pod-zna-676072.html", "text": "Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква – още от делото на Светите братя Кирил и Методий и пренасянето на славянската писменост в Русия.“ Това заяви президентът Румен Радев, който разговаря на „Дондуков“ 2 днес с Негово Светейшество Кирил, патриарх на Москова и на цяла Русия. В срещата участва и Негово светейшество Българският патриарх Неофит.През последните години в Русия са построени хиляди православни църкви и манастири, а Руската православна църква развива активна социална дейност, насочена и към младите хора, посочи патриарх Кирил.Държавният глава цени високо участието на руския патриарх в тържественото отбелязване на 140-годишнината от Освобождението на България и подчерта, че народът ни пази спомена за Руско-турската освободителна война от 1877-1878 г. и България уважава паметта на воините, загинали за нейното освобождение.Патриарх Кирил оцени високо ролята на българския държавен глава за недопускане на преиначаването на историческата истина в България за Освободителната война от 1877-1878 г.", "date": "2018.03.04", "title": "Радев: Признателни сме към всеки, сражавал се в руската армия под знамената на император Александър II"}
{"url": "https://offnews.bg/temida/i-futbolnite-agitki-se-vdigat-v-zashtita-na-doktor-ivan-dimitrov-kojt-676078.html", "text": "Нови и то много по-масови протести в защита на рентгенолога Иван Димитров се очакват утре в Пловдив. В тях ще се включат и футболните агитки от града под тепетата, които са известни в цялата страна с буйния си нрав.Медикът застреля рецидивиста Жоро Джевизов - Плъха, с 9 присъди, влязал в дома му да краде. Доктор Димитров усетил престъпника да тършува в 2 часа през нощта, докато съпругата му и двете им деца спели. Лекарят се опитал да спре Плъха, който го пробол с нож. Рентгенологът стрелял при самозащита, а нападателят тръгнал да бяга. Престъпникът издъхнал на около 100 метра от дома на доктор Димитров върху капака на кола.Днес в Пловдив стотици хора протестираха срещу ареста и повдигането на обвинения срещу лекаря. Според хората д-р Димитров е направил това, което всеки трябва да стори, за да защити близките си хора.В защита на медика се обявиха шоуменът и новозаявен политик Слави Трифонов, както и евродепутатът от ВМРО Ангел Джамбазки. ", "date": "2018.03.04", "title": "И футболните агитки се вдигат в защита на доктор Иван Димитров, който застреля Жоро Плъха"}
