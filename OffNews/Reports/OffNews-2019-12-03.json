{"url": "https://offnews.bg/tehnologii/mobilniat-plan-smart-l-ot-vivacom-idva-s-dopalnitelni-10-000-mv-na-me-716801.html", "text": "През декември тарифният план SMART L+ от VIVACOM е с неограничени минути и 10 000 MB на максимална скорост. Планът идва и с включен абонамент за TIDAL и интерактивния медиен портал TV GO за целия срок на договора.Клиентите получават достъп до филмовия пакет MAXI и цялото съдържание на HBO в HBO On Demand. За спортните фенове е добавено ексклузивното спортно съдържание от пакетите MAX Sport и DiemaXtra, а за най-малките – видео курс за деца Disney English.Като бонус всеки месец VIVACOM предоставя допълнителни 10 000 МВ трафик към приложението TV GO, а трафикът към TIDAL е безплатен до края на 2019 г.Мобилният план SMART L+ e с месечна такса от 29.99 лв. Всички включени екстри са валидни и за плановете от SMART L+ нагоре за целия срок на договора.", "date": "2019.12.03", "title": "Мобилният план SMART L  от VIVACOM идва с допълнителни 10 000 МВ на месец за трафик към TV GO"}
{"url": "https://offnews.bg/kultura/top-10-na-spotify-za-desetiletieto-drejk-i-ed-shijran-716794.html", "text": "Spotify направи класация на десетилетието за най-успешни музикални артисти, като определи Дрейк за най-слушания артист за периода.Канадската звезда има повече от 28 млрд. гледания с най-популярната си песен , слушана над 1,7 млрд. пъти. Може да се каже, че песента на Дрейк е джудже в сравнение с  на Ед Шийрън, която е събрала над 2,4 млрд. стриймвания и стана най-слушаната за десетилетието.Най-слушаната песен за 2019 г. е на Шон Мендес и Камила Кабело . Издадена през юни, тя вече е изсвирена един милиард пъти.  на Били Айлиш не изостава с 990 милиона стриймове. Дебютният албум на Айлиш , е най-популярният албум за 2019 година, като за първи път жена оглавява класацията на Spotify за албум в края на годината. Класацията разкри и доста интересни факти.  е най-бързо разрастващият се жанр на годината. Най-предпочитаният плейлист, подреден спрямо настроенията, е, следван от  а топ подкастът е комедия. Ето и класациите: Най-слушани артисти за 2010-2019:1. Drake2. Ed Sheeran3. Post Malone4. Ariana Grande5. Eminem Най-слушани песни за 2010-2019:Най-слушани артисти за 2019 (в света):1. Post Malone2. Billie Eilish3. Ariana Grande4. Ed Sheeran 5. Bad Bunny Най-слушани песни за 2019 (в света):Най-продаваните албуми за 2019 година (в света):", "date": "2019.12.03", "title": "Топ 10 на Spotify за десетилетието: Дрейк и Ед Шийрън"}
{"url": "https://offnews.bg/nashite-avtori/evropo-panko-nema-da-umre-716787.html", "text": "Ако през далечната 1990 година някой ми беше казал, че ще бъда част от турне на българска пънк супергрупа, която ще обикаля различни европейски столици, за да прави концерти, щях да го пратя да се прегледа.Да де, ама през 1990 всичко ми се струваше различно. Мислех си, че демокрацията ей сега ще ни залее с благата си, че ще станем бързо и лесно част от цивилизования свят, че ще тръгнем рязко напред и нагоре.И въпреки тези мисли продължавах да слушам Sex Pistols и тяхното \"No future for you\", защото... а бе, защото, когато си пънк по душа, ти си в антитеза на всичко - и на отиващия си комунизъм и на задаващия се капитализъм!На всичко!Ерол Ибрахимов има един текст, в който се пее:И на мен така, около 30 години след началото на Прехода ще ми се пръсне сърцето от обич (та за това пия бетаблокер всяка сутрин, Конкор, 5 милиграма).Та да се върнем на темата - ако някой ми беше казал \"А бе, Венци, знаеш ли, че в края на 2019 заедно с фронтмените на трите най-емблематични български пънк групи - Ерол от \"Уикеда\", Светльо Витков от \"Хиподил\" и \"Легендите\" и Кольо Гилъна от \"Контрол\" ще тръгнеш на турне в Германия, Белгия, Холандия и Австрия, щях да се засмея учтиво и да си тръгна (не в Европа).Само че съдбата си знае работата. В началото на тази година, когато Светльо ме попита дали, въпреки че вече бях решил да не свиря, бих се присъединил към група \"ЕКС\" (Ерол, Светльо, Кольо), дори не се замислих.И така, след редица репетиции, няколко живи участия в София и Пловдив започнахме да се готвим за европейско турне, което стартира в средата на миналата седмица.Дюнер в КьолнЕдва ли повечето от вас са ходили на турне, та затова се налага да кажа няколко думи, преди да ви разкажа за концерта в Кьолн.Турнето е сложна работа. Особено ако се прави от малък екип (а в България екипът винаги е малък) и особено, ако е свързано с много преходи и концерти всяка вечер.В този ред на мисли нашата логистика беше следната:- инструментите и беклайна (например китарното кубе и някои други неща) тръгват за Германия преди нас;- в деня на първия концерт пътуваме до Франкфурт;- кацаме във Франкфурт и с микробус и още една кола потегляме към Кьолн;- пристигане в Кьолн, нареждане на сцената, звукова репетиция.Всичко това отнема доста време, а концертите са с фиксиран начален час.Нареждаме всичко, а Льошко, нашият озвучител, се бори с някакви комутации и постоянно вади различни кабели, сменя разни неща.В крайна сметка благополучно правим звук. Няма време да ядем и се втурваме набързо към съседните заведения за джънкфууд.Там продават изконните немски специалитети като дюрум шаварма, лахмаджун, фалафел.Хапваме от тези символи на немската кулинария (изключително яко е да ядеш дюрум шаварма, стоейки до една катедрала в непосредствена близост до клуба, в който свирим, но млъкни, сърце).Концертът е супер. Дошли са българи - момчета и момичета - от цял Кьолн и пеят заедно с нас.\" - пее Кольо Гилъна, а аз хем свиря хамънд орган, хем си мисля, че тази песен е нещо като история за това как отгледахме онова малко дете - българската демокрация.С бой!Докато я прогоним...В Кьолн...Концертът свършва, но публиката не иска да ни пусне. Пеем още 2-3-4-5 песни. Накрая по традиция завършваме с \"Най-щастливия ден\".След концерта всички идват при нас, снимаме се, прегръщам се с приятели, които живеят там. Имам чувството, че съм в България от началото на 90-те - преди мутрите, преди чалгата, преди подмяната на онази \"Нежна революция\", за която пееха \"Контрол\".Събираме бързо всички инструменти. Вали дъжд. Вземаме си \"довиждане\" с хората и тръгваме към хотела.В Брюксел няма зеле...Адски смешна смешка е това...Както и да е, следващият концерт на \"ЕКС\" е в Брюксел.Тук се налага да направя следното уточнение - никога през живота си не бях стъпвал нито в Германия, нито в Бенелюкс и затова в този ден отворих \"чакрите\", вадейки невероятно култови смешки, като \"хахаха, Холандия ми прилича на Бизнеспарка в \"Младост\" 4\" и изобщо, покрит с духовити смешки в стил \"комик след лоботомия\", влязох победоносно в Брюксел след няколкочасов преход с микробуса.Подминах сградата на Еврокомисията, снимах с телефона, пуснах, отдолу се появиха смешки. Изобщо, всичко беше изумително смешно до момента, в който, наближавайки хотела, усетих, че съм допуснал груба грешка с онази \"дюрум шаварма\" от предния ден.Слязох и се изстрелях като торпедо към хотела.Слава богу, че с това приключи авантюрката ми с традиционната кьолнска улична храна, защото половин час по-късно обикалях в компанията на мой съученик из града.Град на тотални контрасти. Красотата на високата европейска култура срещу улици, които ще ви напомнят на Ирак, при това не в добрия смисъл на думата.Улица с червени фенери, където, според Симо, моят приятел, който работи в Брюксел като виолист, можеш да чуеш как труженичките слушат Азис и си говорят на чист български (колко па да е чист тоя български).Опитваме местна бира, ядем белгийски картофки (никога не казвайте \"френски\" на тези картофки, когато сте в Белгия, че ще ви бият). Впрочем, купуваме си картофките от младеж, който, виждайки, че не сме местни, пита дали говорим руски.Говорим, разбира се. Младежът се оказва от Казахстан. Разменяме по някоя и друга дума.Клубът, в който свирим с \"ЕКС\", е до Гар дьо Норд.Седя пред клуба, студеничко е, а сред хората, които идват, виждам свои приятели, за които нямах идея, че живеят в Брюксел.Прегръщам Борислава, приятелка от родния ми Кюстендил, казваме си няколко мили думи. Залата се пълни с хора.\"Обичаме ви!!!\" - вика Кольо, а ние със Светльо изпълняваме само с пиано песента \"Слънце\" от ранните албуми на \"Хиподил\".Колко ли опити за летене усетиха силата на гравитацията? Онази гравитация, която ни попречи да направим страната си добро място за живеене и принуди мнозина да избягат, за да следват полета си....След концерта, макар че бързам, защото отивам да спя при моя приятел Симо в Аалст, се заговарям с едно момиче.Момичето, макар и пънкарка, се оказва доктор по физика. Разказвам ѝ за моята дисертация, обменяме си фейсбук профилите.В Аалст е тъмно, виждам две доста пияни дами, които слизат от някакво електрическо возило на две колела и залитайки, влизат в една кръчма...Сбогом, Белгия, взех си шоколад, а турнето продължи към Амстердам.Криви ли са сградите в Амстердам?Хора, убийте ме, но всички сгради в Амстердам ми се сториха криви.До една.При това без да съм посещавал кофишопа.Амстердам наистина ме стресна. Докато шофирахме из града, някой измисли, как Гугъл Мапс, докато ни ориентира, ни казва \"Сега завийте наляво... Сега завийте надясно... След 300 метра спрете, за да сляза...\"Впрочем, който не се е возил в буса на пънк група, не знае какви неща се случват. Не знам как е било при западните ни колеги, ама при нас е наистина \"креативно\". За няколко дни измисляме няколко проекта. Например - нойз кор група, която е толкова антикомформистка, че още преди да е започнала да записва, декларира, че ще се разпадне, ако изкара и 5 лева от творчеството си.В Амстердам си правим една туристическа разходка. Разглеждаме \"гнездото на порока\" - кофишопове, улици с червени фенери. Мъни, нашият китарист, си купува плоча на Франк Запа, а тромпетистът Владо намира насред Амстердам плоча със запис на \"Хитър Петър\" на Веселин Стоянов.Аз правя снимки на ценоразписите в един кофишоп, на един магазин за халюциногенни гъбки, после на една камара сладки с канабис.Мисля си, че да, одобрявам кофишоповете и ненавиждам фалшивите проповеди на \"моралистите\", които осъждат дори канабиса за медицински цели, а когато се приберат у дома, шибват два шамара на жена си, след като изпият 4 ракии...Клубът е пълен догоре! Някой от публиката се провиква - \"А бе, Манол Глишев тука ли е?\".Шегичка. Господин Глишев беше написал, че преди година и нещо, по време на големия концерт на Хиподил, Контрол, Ревю и Нова Генерация в Арена Армеец, всички си били тръгнали...Изобщо - хубаво е да пишеш за места, на които не си бил, но това го оставям за размисъл на четящите този текст.Забиваме яко!Сред публиката има човек с тениска на Миньор Перник! Разбира се, че му обръщаме внимание. \"Тебе не ти требе жокер, ти си оттам!\" - пее Светльо.В края на концерта се виждам с няколко познати и приятели. Говорим си, разказват ми как виждат бъдещето и защо са избягали.Товарим инструментите и потегляме към хотела, който е на 50 километра от клуба, в който свирим.Карлсруе - джолан на разсъмванеПоследният концерт е в Карслруе.Карлсруе е най-малкият от градовете, в които свирим. Българската диаспора ни посреща с домашно приготвен кекс с моркови и ананас и убийствен крем отгоре.Хапваме кекс, момчетата от диаспората ни помагат и носят инструментите заедно с нас. Клубът е голям, на задната стена има дъска, на която се пише с тебешир - \"Beer pong - 5 евро\". Пиеш бира и целиш чашки с топче.В бекстейджа има джаги. Всички се пробваме срещу гения на Мъни, нашият китарист. Той е досадно добър и всички се отказваме.Публиката е дошла в неделя вечер, за да ни слуша. След четири концерта в четири последователни дни гласовете леко са попресипнали (Владко ме смъмря, че съм забравил да пея беквокали на една песен, аз се извинявам).Получава се супер готин купон! Публиката отново е от млади хора, избрали да се развиват другаде.След концерта отиваме заедно с част от българите от диаспората в една кръчма. Там поръчката е  - 15 джолана и около 30 бири за начало.Говорим си с новите ни приятели. Те разказват за живота си в Карлсруе, за това как им липсва България и за това защо са избягали. Пийваме бира на разсъмване и се прибираме да спим.България е навсякъде, където и да отидетеЗа 4 дни свирихме 4 пъти в 3 различни държави.И знаете ли...Навсякъде, където и да отидем, всъщност свирим в България.България е там, където сме ние!Няма значение дали сме в Брюксел, дали в Бурунди, дали в Пекин.Докато пътуваме към летището, си мисля какво ли би станало, ако всички, на които ние свирихме през тези първи 4 дни от турнето ни, бяха останали тук, на територията България.Чудя се дали животът им щеше да се стече по този начин...Чудя се какво ли би се случило и ако ние, вместо да стоим в България, бяхме заминали още в началото на 90-те години...Предполагам, че отново щяхме да сме пънкари.Отново щяхме да сме \"против\".Отново щяхме да се бунтуваме.Но не знам дали от това щеше да има смисъл.Турнето продължаваГрупа \"ЕКС\" продължава своето европейско турне.ПЪНКО НЕМА ДА УМРЕ!!!Снимки:", "date": "2019.12.03", "title": "Европо, пънко нема да Умре!!!"}
{"url": "https://offnews.bg/zdrave/lekari-varnaha-zhivota-na-martvo-sartce-izvan-tialoto-na-donora-716802.html", "text": "Учени от Университета Дюк в САЩ реанимираха сърце след като донорът почина. Уникалната технология се използва за първи път в историята на американската медицина, съобщава „Дейл мейл“. Сърцето е било взето от мъртъв донор, чиято кръв вече не е циркулирала в органите на тялото.Тъй като имало спешна необходимост от трансплантация, лекарите решили да използват нов метод. Възстановили притока на кръв, обогатена с електролити и кислород, към сърцето в лабораторни условия. Вследствие на използваната технология органът се съживил и бил трансплантиран на рецепиент.Според експертите тази технология позволява да се повиши броят на донорските сърца, подходящи за трансплантация в бъдеще, тъй като лекарите ще могат да съхраняват жизнеспособността на органите и извън човешкия организъм. Статистиката показва, че в САЩ ежедневно умират 20 души преди да дочакат трансплантация. В световен мащаб има постоянен недостиг на донорски органи, но много от тях биват изхвърлени, защото не успяват да ги трансплантират достатъчно бързо. Първата трансплантация на сърце в света е била осъществена през 1967 г. в Южна Африка. Година по-късно лекари от Станфордския университет осъществяват първата трансплантация в САЩ. Към 2018 г. в страната са направени над 3 400 трансплантации. Този вид операции вече са широко разпространени, но все още не е решен въпросът с наличието на достатъчно донори. 45% от американците са регистирани донори и след смъртта им органите могат да бъдат взети за трансплантация.", "date": "2019.12.03", "title": "Лекари върнаха живота на мъртво сърце извън тялото на донора"}
{"url": "https://offnews.bg/ikonomika/remontat-na-stenata-na-studena-prikliuchi-prez-2018-g-ne-e-iztochvana-716809.html", "text": "Няколко варианта за увеличаване на обема на язовир \"Студена\" са предложени от хидроинженери и ще бъдат обсъдени от експерти в Министерството на регионалното развитие и благоустройството утре. Това обяви министърът на регионалното развитие и благоустройството Петя Аврамова пред БНТ. Тя посочи и че водни количества са отклонени и от Владайския канал като те варират в зависимост от валежите.На въпрос на \"По света и у нас\" дали ще бъде намален водният режим на Перник от първоначално планираните четири месеца, министър Аврамова обясни, че се прави всичко възможно и ако количествата в язовира го позволят, ще бъде възстановено възможно най-бързо непрекъснатото водоподаване.Министърът разкритикува и съществуващия в момента воден режим като недостатъчно ефективен. По думите ѝ, заради честото спиране на водата се получават чести аварии и не е ясно колко ефективно се пести вода и какви са загубите заради възникналите аварии.", "date": "2019.12.03", "title": "Ремонтът на стената на Студена приключи през 2018 г. Не е източвана вода през лятото"}
{"url": "https://offnews.bg/futbol/iznenada-na-starta-na-1-8-finalite-za-kupata-na-balgaria-716805.html", "text": "Осминафиналните сблъсъци в турнира за Купата на България стартираха с изненада в Стара Загора. Елитният Берое отстъпи с 3:4 пред втородивизионния ЦСКА 1948 и напусна надпреварата.Головете за гостите отбелязаха Денислав Александров и Васил Шопов, които се разписаха по два пъти. За домакините точни бяха Ибрахима Конте, Ерол Алкан и Педро Еуженио. Гол на Мартин Камбуров пък беше отменен заради нарушение в атака.Двата тима си размениха по един бърза гол в началото. Гостите поведоха в 6-та минута чрез Шопов, а Педро изравни две минути след това. Денислав Александров даде нова преднина за своя тим в 36-та минута.Отново Александров покачи на 1:3 в 42-та минута. В добавеното време на първата част Ерол Алкан намали резултата след удар с глава – 2:3. Васил Шопов отбеляза за 2:4 в 60-та минута. Конте върна един гол в 76-та минута.Заралии притиснаха своя съперник до края на мача, но така и не успяха да изравнят и отпаднаха. Така Берое ще се съсредоточи върху участието си в Първа лига, като през уикенда гостува на Ботев в Пловдив.", "date": "2019.12.03", "title": "Изненада на старта на 1/8-финалите за Купата на България"}
{"url": "https://offnews.bg/analizi-i-komentari/evropa-triabva-da-postavi-sigurnostta-na-5g-na-parvo-miasto-716807.html", "text": "Министрите, отговарящи за телекомуникациите в страните-членки на ЕС, се събират в Брюксел във вторник, за да обсъждат сигурността на новоизграждащите се безжични мрежи от пето поколение (5G). Техните решения могат да имат дългосрочен ефект върху способността на европейските страни да защитят личната неприкосновеност на своите граждани и в крайна сметка - да защитят своите свободи.5G мрежите скоро ще засегнат всеки аспект от живота, включително и жизненоважна инфраструктура. Новите високотехнологични възможности ще захранват автономни превозни средства, изкуствен интелект, интелигентни мрежи и други иновативни технологии. Благодарение на начина, по който са изградени 5G мрежите, е невъзможно да се отдели някоя част от мрежата от друга.С толкова много потенциални рискове, от спешен порядък е изграждането на тези информационни артерии на 21 век да бъде извършено от надеждни компании. По-специално, изключително важно е европейските страни да не дават контрола върху своята жизненоважна инфраструктура на китайски технологични гиганти като Huawei или ZTE.Само вземете предвид историята на Huawei. Компанията със седалище в Шънджън поддържа връзки с Народната освободителна армия на Китай. Тя е замесена в шпионаж в Чехия, Полша и Нидерландия, твърди се, че е откраднала интелектуална собственост от чуждестранни конкуренти в Германия, Израел, Обединеното кралство и САЩ и е обвинена в подкуп и корупционни практики в страни като Алжир, Белгия и Сиера Леоне. Huawei получава огромна държавна подкрепа, която й позволява несправедливо да подбива цените, предлагани от конкуренти, работещи на пазарен принцип.Осигуряването на защита на 5G мрежите не означава единствено да се предотврати възможността да ги изгражда определена компания. Китайският Закон за национално разузнаване посочва ясно, че Китайската комунистическа партия може да принуди всеки доставчик на 5G услуги да предава информация и да извършва други секретни дейности.Това буди безпокойство, защото Китайската комунистическа партия сама по себе стои зад дълъг списък от злонамерени кибер-активности. Миналата година Министерството на правосъдието на САЩ повдигна обвинения срещу членове на намиращата се в Тянжин хакерска група APT 10, която е действала заедно с Министерството на държавната сигурност на Китай, атакувайки десетки европейски и американски компании с цел кражба на интелектуална собственост и чувствителна лична информация.С възможностите на 5G Китайската комунистическа партия може да използва достъпа на Huawei или ZTE до частна или фирмена информация с цел кражба, или да използва аварийни прекъсвачи, за да предизвика смущения в жизненоважни бъдещи приложения като електрически мрежи или телехирургически центрове. И е необходимо само да се видят безкрайните нарушения на човешките права от страна на Китайската комунистическа партия в Синцзян, които толкова красноречиво бяха посочени в изтекли неотдавна документи, за да се разбере как тази партия използва технологиите за масови репресии.Техническите експерти на ЕС направиха голяма крачка напред през октомври, когато в координирана оценка на риска за 5G мрежите предупредиха, че „рисковият профил на отделните доставчици ще бъде от особена важност, включително и вероятността доставчикът да бъде обект на намеса от страна извън ЕС“. Съединените щати настоятелно призовават държавите-членки на ЕС да отидат още по-далеч и да установят национални стандарти за справяне с потенциалните заплахи за неприкосновеността на личния живот, сигурността, безопасността, правата на човека, суверенитета и интелектуалната собственост.Някои от поддръжниците на Пекин, включително и европейски PR фирми, наети от Huawei за овладяване на негативните настроения, се изказват срещу този съвет. Те твърдят, че технологията на Huawei е по-добра и по-евтина от алтернативите, като игнорират обезпокоителната история на компанията.ЕС не трябва да ги слуша или да поема такива рискове, които са описани тук. Европейски компании като Ericsson и Nokia, както и южнокорейската компания Samsung, произвеждат висококачествено 5G оборудване на конкурентни цени. Тези фирми са легитимни търговски субекти, които участват в честна конкуренция. Още по-важното е, че техните седалища се намират в демократични държави, които се придържат към върховенството на закона и са отговорни за своите действия.Съединените щати уважават правото на всяка държава да определя технологичната си политика и да решава как ще защитава своя народ. Но нашите приятелства и съюзи с държавите-членки на ЕС - тези, които в крайна сметка са изградени върху общата любов към свободата, изискват да споделяме своите притеснения, когато видим заплаха за нашата обща сигурност.Уверен съм, че европейските държави ще продължат да вземат добри решения от името на своите граждани. САЩ очакват да работят с Брюксел за изграждането на силно, сигурно и проспериращо цифрово бъдеще за всички нас.", "date": "2019.12.03", "title": "Европа трябва да постави сигурността на 5G на първо място"}
{"url": "https://offnews.bg/futbol/lokomotiv-sf-e-nakazan-s-6-macha-bez-publika-716816.html", "text": "Втородивизионният Локомотив Сф бе наказан с общо наказание от 6 мача без публика от Дисциплинарната комисия.Клубът е наказан с 4 срещи заради побой, нанесен от публиката над служебни лица от отбора на Хебър (Пазарджик) след равенството 3:3 през уикенда.Втората санкция е две срещи без зрители за саморазправа на ръководители от отбора домакин Локомотив с представители на отбора гост. Железничарите са глобени и общо с 3750 лева.Наказанието едва ли удовлетворява и двата клуба. От Хебър искаха изхвърляне на Локо от първенството, докато столичани претендираха, че гостите от Пазарджик са провокирали с поведението си инцидентите.", "date": "2019.12.03", "title": "Локомотив (Сф) e наказан с 6 мача без публика"}
{"url": "https://offnews.bg/obshtestvo/pisa-2018-uchenitcite-ni-s-po-loshi-rezultati-po-chetene-matematika-716789.html", "text": "Влошават се резултатите на българските 15-годишни ученици по четивна грамотност, математика и природни науки. Особено видим е спадът при природните науки, показват данните от най-мащабното и представително международно сравнително оценяване на учениците PISA на Организацията за икономическо сътрудничество и развитие (ОИСР), проведено през април и май 2018 г. Те бяха представени днес в Министерството на образованието и науката от директора на Център за оценяване в предучилищното и училищното образование към МОН Неда Кристанова и коментирани от министъра на образованието Красимир Вълчев.Увеличава се делът на българските ученици, които не покриват критичното второ равнище от скалата за оценяване и в трите области, намалява делът на тези с постижения на най-високите пето и шесто равнище, показват резултатите. България показва и големи разлики между отделните училища. Видимо е, че постиженията зависят в голяма степен от социално-икономическия статус на семейството, както и от това дали в него се говори български или друг език.Регистрира се срив в представянето на учениците от София. За сметка на това се подобряват резултатите на учениците от градовете с над 100 хил. жители: Пловдив, Бургас, Варна, Стара Загора.PISA 2018PISA се провежда на всеки 3 години. През 2018 г. сравнителното изследване е с фокус четивна грамотност и обхваща 79 държави и региони. Включени са над половин милион 15- и 16-годишни ученици. От България участват 6900 ученици, родени през 2002 г., от 197 училища. От тях над 90% са в IX клас. 52% от тях са момчета, 48% - момичета. Всеки е отговарял на 273 въпроса в компютърно-базиран тест в две сесии от по 60 минути, проведени през месеците април и май.Извадката се изготвя на международно ниво от консорциум, създаден за провеждането на изследването, чрез случаен подбор.Четивна грамотностPISA дефинира четивната грамтност като разбиране, използване, оценяване и осмисляне на текстове за постигане на цели, задълбочаване на познанията на ученика, личностно развитие и ефективно участие в обществото - разясняват от Института за изследвания  в образованието. Тази дефиниция включва основните операции, свързани с четенето и придобиването на познание чрез четене. Например разбирането се отнася до способността на читателя да формира смисъл от текста; използването – до прякото прилагане на информацията и идеите в текста при изпълнение на конкретна задача или постигане на цели, а при осмислянето читателят свързва прочетеното със своите представи и опит.Скàлата включва няколко равнища – под първо равнище, първо А, Б и С, второ, трето, четвърто, пето и шесто равнище. Най-трудни са задачите за пето и шесто равнище.Традиционно в PISA второто се определя като критичният праг в постиженията на учениците, т.е. тези с резултати под второ равнище имат съществени пропуски в подготовката си.При 487 точки среден резултат по четивна грамотност България постига средно 420 точки, с 67 т. по-малко. Те отреждат място на страната ни в групата на държавите със среден резултат, който е статистически значимо по-нисък от средното за всички държави, т.е. между 410 и 430 т. В нея са още Румъния, Уругвай, Коста Рика, Кипър, Молдова, Черна гора, Мексико, Йордания, Малайзия, Бразилия, Колумбия. С 420 т., като нас, е Мексико. Първа в групата е Румъния с 428, последна - Колумбия (412).България е последна по резултат по четивна грамотност от страните членки на ЕС.Най-ниският резултат от всички 79 държави е 340 т. - Филипини. Най-високият е на Китай (региони Пекин, Шанхай, Янгсу, Жейанг) - 555 т. На второ място е Сингапур с 549. Огромен е скокът на Естония, която е №5 с 523 точки и изпреварва сочената често за пример с образованието си Финландия. Финландия и Канада делят шестото място с 520 т.Сравнението с предходните изследвания показва спад от 2012 г. насам в резултатите по четивна грамотност на българските ученици. През 2018 г. той е с 12 точки спрямо 2015 г. и с 16 т. спрямо 2012-а.Почти 1/2 са под критичния минимум47,1% от българските ученици са на ниво под критичното второ равнище по четивна грамотност при среден процент за 79-те държави 22,7. От тези 47,1% под първото равнище 1С са 0,3%. Ниво 1С показва, че ученикът може да разбира кратки изречения.От друга страна, данните показват, че у нас намаляват учениците на пето и шесто ниво - които например могат да разбират дълги, абстрактни текстове, да установят разликата между факт и мнение и т.н.Министър Вълчев коментира резултатите с думите, че днес е много по-трудно да мотивираме децата да четат. По думите му сега образователната ни система наподобява бърза писта, която изхвърля тези, които не могат да се справят, те натрупват дефицити и в един момент не могат да наваксат.МатематикаСредният резултат на България по математика е 436 точки при среден за всички държави 489 т. На първо място отново е Китай (региони Пекин, Шанхай, Янгсу, Жейанг) с 591 т., следван от Сингапур с 569 т., Макао-Китай (558 т.), Хонконг-Китай (551 т.), Китайски Тайпе (531 т.), Япония (527 г.), Корея (527 т.) и Естония (523 т.). Последна е Доминиканска република с 325 т.436-те ни точки ни поставят в една група с Малайзия, Албания, ОАЕ, Бруней, Румъния и Черна гора.През 2015 г. резултатът ни е бил 441 т.С около 2 процентни пункта се е повишил делът на учениците с резултати под критичното второ равнище. През 2018 г. те са 44,4% при 42% през 2015 г. Учениците на пето и шесто равнище са 4,2 при 4,4% през 2015 г. Сред всички държави под второ равнище по математика в PISA 2018 са 28,7%, а на пето и шесто равнище - 9,4%.Природни наукиПри среден резултат за всички 79 държави от 489 точки в България той е 424 точки. И докато при четивната грамотност и математиката разликата може да се отдаде и на статистическа грешка - каквато теза бе застъпена днес на пресконференцията в МОН - при природните науки е видимо, че тя се корени в друго. Спадът на България от 2015 г. до 2018 г. 22 точки.През 2018 г. по природни науки вече сме в една група с Бруней (Дар ес Салаам), Йордания, Молдова, Тайланд, Уругвай, Румъния, Мексико, Катар, Албания и Коста Рика.Под второ равнище са 46,6% от 15-годишните български ученици при 23,5% за всички държави. На пето и шесто равнище у нас са 1,5%, за всички 79 държави - средно 7 на сто.Каква е причината за срива ни по природни науки експертите все още не могат да кажат. Възможно е това да се дължи и на факта, че няма национално външно оценяване по природни науки, следователно учениците не се готвят по тях така, както по български и математика например. Отделно от това, те знаят, че тестовете на PISA не влияят по никакъв начин на оценките им в училище и вероятно не сме успели да ги мотивираме достатъчно - посочи министър Вълчев.Социално-икономически статусБългария е в групата на държавите, където социално-икономическият статус оказва много голямо влияние върху постиженията на учениците по четене. Това показва, че училището не може да се справи с децата от бедни семейства и с тези, в чиито семейства се говори език, различен от българския - казва Неда Кристанова.По дял от учениците с неблагоприятен социален произход, но с резултати на пето и шесто равнище по четене България е предпоследна сред всички 79 държави и региони. У нас тези 15-годишни са едва 6%. По-малко са само в Перу. В първенеца Макао (Китай) са близо 20 на сто. На второ място е Косово, следват Баку (Азербайджан), Хонконг, Казахстан, Естония, Хърватия и Турция.PISA 2018 потвърждава наличието на значителна хетерогенност в качеството на образованието, предлагано от различните училища. България е сред страните с най-голяма вариация в резултатите по четене между отделните училища  – 54.7%, пише в анализ Институтът за изследвания в образованието. Страната ни е пета, на първо място е Израел, на последно - Финландия.Налице е значителната социална и академична сегрегация, измерени и чрез двата традиционни индикатора – индекс на различиe и индекс на изолация. Особено тревожна е академичната сегрегация – в България се регистрират едни от най-високите концентрации на ученици с ниски постижения в едни училища и на ученици с високи постижения в други, пишат още от ИИО. Индексът на изолация показва, че единствено ситуацията в Турция е по-тежка от тази в България. Тук отново най-добър резултат показва Финландия.България е страната, в която най-бедните ученици най-често са концентрирани в училища с лошо образование. Данните за изолацията на ученици с неблагоприятен социално-икономически статус от тези с най-високи резултати по четене поставят страната ни на първо място. След нас е Перу.КоментарРазликата в резултатите на България по четивна грамотност и математика между 2018 г. и предишните изследвания не е статистически значима, посочва Неда Кристанова. Според нея България е в група със стабилни резултати от началото на провеждането на изследванията.\"За нас резултатите не са изненадващи. Виждаме ги и в националните външни оценявания, и в държавните зрелостни изпити - посочи министър Вълчев. - Но тези резултати са разочароващи, заради повишените усилия на системата през последните години и многото инвестиции, за резултата от които очевидно е необходимо повече време. Трябва да го правим по-дълго време и по-ефективно.\"Според него PISA 2018 показва, че образованието в България трябва да се ориентира от система, даваща приоритетно знания в такава, която и ги трансформира в умения. По думите му сега образователната ни система е \"прекалено амбициозна в представянето на знания и прекалено неамбициозна в трансформирането им в умения\".Затова още от 2020 г. ще има нови формати на тестовете за национално външно оценяване. Те в много по-голяма степен ще мерят умения, както е направен тестът на PISA, каза Вълчев. Задачите на международното изследване са относително елементарни като математически алгоритми, но изискват свързването на знанията с уменията от практиката, каза министърът и обясни, че предстоящата промяна е мотивирана от факта, че сега много учители преподават на учениците си това, върху което очакват да бъдат изпитани на национално външно оценяване.За да ги подготвят в бъдеще, педагозите ще трябва да променят начина си на преподаване: да има по-малко енциклопедично учене и повече дискусии, да ги вдъхновяват и мотивират за учене, да има повече активно и по-малко пасивно учене. Основната задача на учителя е да мотивира, да вдъхнови учениците за учене, да ги накара да мислят, да свързват знания и умения - посочи Вълчев. Уменията са онова, което остава, след като забравим наученото в училище - допълни той.Такава промяна произвежда ефект след два или три цикъла, тоест 6 или 9 години, посочи той и допълни, че затова не очаква и следващите резултати да са добри за България. Според него не е фатално, че сегашните резултати са \"малко по-лоши\" - това може да се дължи на статистическа грешка, проблемът е, че няма подобрение, че се запазва високият процент на ниските резултати, което може да се дължи на много неща - учебни програми, методи на преподаване, посочи Вълчев.Вълчев е категоричен, че резултатите от PISA 2018 не са атестация за новите учебни програми, тъй като учениците, които са решавали тестовете, още учат по старите.ПричинитеОсвен системата, ориентирана към даване на знания, а не към развиване на умения, Вълчев посочи и други причини за резултатите ни.Една от тях е структурата на извадката - с 8 процентни пункта са увеличени учениците от професионалните гимназии в нея, а те имат по-ниски резултати. С това може да си обясним между 15 и 20 точки разлика, посочи министърът.Според него друг фактор е мотивирането на учителите. Изследването е проведено през пролетта на 2018 г., не можем да говорим, че по по това време сме консумирали положителния ефект от увеличението на заплатите, посочи той и напомни една от целите си като министър: учителските заплати да са достатъчно високи, за да привличат най-добрите ученици към учителската професия.\"Страните в челото на класацията са страните, в които най-добрите ученици стават предимно учители, където средните заплати на учителите са над средните за страната\", каза Вълчев и подчерта, че \"тези резултати не трябва да ни разубеждават от политическия избор за заплатите\". Той е категоричен, че разочарованието от представянето ни в PISA 2018 не трябва да ни попречи да затвърдим и поддържаме средни учителски заплати над 120% от средните за страната в дългосрочен план.Друга причина за недоброто ни представяне - според министъра - може да се дължи на учебното време. У нас учениците учат с 14% по-малко часове от средното за Европа и причината е в повечето почивни дни у нас и в дългата ни лятна ваканция. Началото на учебната година - 15 септември - обаче е фиксирано в закон и на този етап не планираме да предложим промяна, каза той в отговор на журналистически въпрос.На фона на претоварените ученици и оплакващите се от недостатъчен брой часове учители - най-вече по математика - министърът констатира, че основният проблем е в липсата на часове за упражнения.Освен вътрешните причини за резултатите, в системата, има и външни. Променила се е структурата на учениците - децата от семейства, в които не се говори български и които нямат отношение към образованието, са по-голям процент, посочи Вълчев.\"Миналата седмица бях в малко градче, където 30-40% са ромчета и останалите семейства започват да изтеглят децата си към големия град или към съседния град\", разказа министърът. Разговарял там с учителка, която му казала: \"Преди 10 години подготвях деца с шестици на националното външно оценяване, днес полагам 10 пъти повече усилия за тройка\".Срив в СофияВ София имаме срив на резултатите - призна министър Вълчев. Засега експертите не могат да кажат на какво се дължи той. По четене спадът в столицата е с 30 точки през 2018 г. спрямо 2015-а - от 487 на 452 т. По математика той е от 489 на 465 точки, по природни науки - от 499 на 456 точки.За сметка на това, в големите градове, с над 100 хил. жители - като Пловдив, Варна, Бургас, Стара Загора, Русе - се наблюдава подобрение на резултатите. От 477 т. те са се увеличили на 465 по четене; по математика - от 450 на 475 т., по природни науки - от 459 на 466 т.По-добри са резултатите и в малките населени места с до 3000 жители. По четене средният им брой точки се е повишил от 315 на 344, по математика - от 359 на 368 т., по природни науки - 348 на 352 т.", "date": "2019.12.03", "title": "PISA 2018: Учениците ни с по-лоши резултати по четене, математика и природни науки"}
{"url": "https://offnews.bg/politika/nad-8-mln-leva-si-podeliat-4-regiona-za-ukrotiavane-na-rekite-716819.html", "text": "С над 8 млн. лв. областите Смолян, Благоевград, Кърджали и Хасково ще укрепват критични участъци по реките Струма, Места, Арда и Марица и техни притоци.Средствата са осигурени по управляваната от МРРБ Програма за трансгранично сътрудничество ИНТЕРРЕГ V-A Гърция – България 2014-2020 г., съобщиха от пресцентъра на ведомството.Четирите областни администрации изпълняват стратегическия проект „FLOOD PROTECTION“, насочен към справяне с риска от наводнения в трансграничния регион. Партньори от гръцка страна са регионите на Централна Македония, Източна Македония и Тракия, и децентрализираната администрация на Македония и Тракия.Малко над 2,1 млн. лв. са инвестирани по проекта в област Кърджали. С тях се изгради защитна дига с обща дължина от 2 км по двата бряга на река Крумовица в района на главен път Кърджали - ГКПП Маказа при село Вранско, както и 40 метра подпорни стени с различни височини при вливането на р. Елбасан дере в Крумовица.По този начин е укрепен и защитен както главният път, изложен на риск от подкопаване при високи води, така и жителите на селото и собствениците на земеделски земи в района. По проекта е изградена и подпорна стена на р. Джебелска край село Тютюнче. Тя ще защитава редица жилищни сгради, изложени на риск от срутване при прииждане на реката. Дейностите приключиха в края на месец ноември.В област Смолян по проекта са вложени малко над 2,5 млн. лв. С част от тях е финансирана подпорна стена по десния бряг на р. Черна (основен приток на река Арда) на ул. „Петър Берон“ в град Смолян.Така е възстановена и укрепена главната пътна комуникация на града, почистено е речното корито и е предотвратено бъдещо разрушаване на бреговете, защитавайки живеещите в съседните блокове. С другата част от финансирането е изградена нова и надградена съществуваща стоманобетонна стена по левия бряг на река Върбица в кв. „Изгрев” в Златоград. Нова стоманобетонна стена вече има и по левия бряг на р. Чепинска в гр. Рудозем.Над 1,5 млн.лв. са средствата за област Благоевград по проекта. С тях са изградени защитни съоръжения по р. Струма, включващи направа на нови и ремонт на съществуващи прагове по реката, както и нови защитни съоръжения срещу наводнения в близост до Симитли и селата Крупник, Илинденци, Микрево, Българчево, Долно Церово и Рибник и мина „Ораново“.Малко над 2 млн. лв. е бюджетът за област Хасково. Средствата ще бъдат вложени в укрепване на десния бряг на р. Марица при с. Ябълково. Дейностите по изпълнение на съоръженията вече стартираха. Предвижда се да приключат до месец септември догодина.", "date": "2019.12.03", "title": "Над 8 млн. лева си поделят 4 региона за укротяване на реките"}
{"url": "https://offnews.bg/politika/parlamentat-prie-biudzheta-na-nzok-parite-za-zdrave-shte-sa-s-400-mln-716810.html", "text": "Парламентът окончателно прие бюджета на здравната каса. Общата сума на разходите и трансферите по бюджета на Касата за следващата година е 4,7 млрд. лв. Това са с близо 400 млн. лв. повече от парите за здраве тази година.На дебатите на второто четене първоначалната версия на бюджета беше променена. За здравноосигурителни плащания за първична извънболнична помощ бяха предвидени 244 млн. лв., за специализирана извънболнична помощ – 264 млн. лв., а за медико-диагностична дейност – 94 млн. лв. По предложение на ГЕРБ парите бяха бъдат увеличени за сметка на резерва на касата. Допълнителни 6 млн. лв. бяха отпуснати за плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична помощ и 3 млн. лв. за здравноосигурителни плащания за медико-диагностична дейност.Депутатите преразпределиха и 99, 9 млн. лв. за лекарствени продукти по предложението на Александър Иванов от ГЕРБ. Парите бяха предвидени за лекарства, които са изключение от общия механизъм за даване на отстъпки. 68 млн. лв. отидоха за лекарствени продукти, медицински изделия и диетични храни за специализирани медицински грижи, и за домашно лечение на територията на страната. 31, 9 млн. лв. ще бъдат дадени за лекарствени продукти за лечение на злокачествени заболявания и животозастрашаващи кръвоизливи, спешни оперативни и инвазивни интервенции при пациенти с вродени коагулопатии, в условията на болничната помощ, които НЗОК заплаща извън стойността на медицинските услуги.Депутатите решиха започналото лечение на онкологично и онкохематологични заболявания преди навършване на 18-годишна възраст да продължи да се заплаща до приключването му. От БСП предлагаха лечението на децата да продължи в същото болнично заведение, в което е започнало, но това не бе прието.Основен критик на бюджета на управляващите беше проф. Георги Михайлов от БСП, който заяви, че твърде много са въпросите. Социалистите искаха държавните пари за здраве да бъдат увеличени от 4, 7 млрд. лв. на 4, 9 млрд. лв. Михайлов каза, че въпреки, че системата е нереформирана, “публичните средства, които се отделят в България отстъпват значимо на тези, които се отделят в целия ЕС“. Д-р Нигяр Джафер от ДПС посочи, че при първото четене на бюджета всички са се обединили около становището, че трябва да се отделят повече средства за превенция, скрининг и ранна диагностика, “защото е прекалено скъпо да се лекуват в късен стадий заболявания”. Тя добави, че ГЕРБ са надхвърлили очакванията на ДПС, които са предложили да има 5 млн. повече за първична извънболнична помощ, но управляващите са предложили 6 млн.лв.", "date": "2019.12.03", "title": "Парламентът прие бюджета на НЗОК, парите за здраве ще са с 400 млн. лева повече"}
{"url": "https://offnews.bg/medii/razsledvashtiat-zhurnalist-marin-nikolov-stana-chast-ot-ekipa-na-btv-716814.html", "text": "Разследващият журналист Марин Николов, който напусна Нова телевизия заедно с колежките си Миролюба Бенатова и Генка Шикерова след като медията стана собственост на братята Домусчиеви, започва работа в бТВ.Това се разбра от негова публикация във фейсбук.Марин направи серия от запомнящи се разследвания докато работеше в Нова телевизия. Последното от тях за разпродадени на безценица общински имоти в Божурище бе включено в новата Черна книга на правителственото разхищение през 2019 г.", "date": "2019.12.03", "title": "Разследващият журналист Марин Николов стана част от екипа на бТВ"}
{"url": "https://offnews.bg/ikonomika/sled-vzriva-na-psevdochuma-v-rumania-babh-proveriava-za-bolestta-i-u-n-716811.html", "text": "Българската агенция по безопасност на храните (БАБХ) проверява птицевъдните обекти в страната за Нюкясълска болест по птиците в изпълнение на Програмата за надзора на Нюкясълска болест (псевдочума) по птиците. Правят се лабораторни изследвания на проби от птици, клинични обследвания на възприемчиви птици и обезвреждане на инфектирани и контактни птици.Това се казва в отговор на БАБХ до OFFNews по повод наше запитване във връзка с регистрирания взрив от Нюкясълска болест в град Кълъраш, Румъния, който се намира на 11 км от Силистра.\"Провежда се задължителна поголовна ваксинация на кокошки-носачки, родителски стада и бройлери, фазани, пуйки и спортни гълъби и гълъби за представления, и на птиците отглеждани в селищата, попадащи в 10 км зона около промишлените обекти - пишат още от БАБХ. - При ваксинация на птиците в 10 км зона, стойността на ваксината и приложението ѝ от регистрирани ветеринарни лекари се заплащат от собствениците на промишлените обекти. При проверките по официален контрол на агенцията в птицевъдните обекти се проверява и имунизацията на животните, включително срещу Нюкясълска болест.\"От агенцията напомнят, че тази година в България е регистриран един случай на заболяването, през януари, в лично стопанство в с. Панчево, община Кърджали. \"Веднага са предприети необходимите мерки и огнището е ликвидирано. До момента няма регистриран друг случай\", се казва в отговора.На въпроса ни дали ще бъде забранен вносът на пилешко месо от Румъния от БАБХ отговарят, че \"Румъния е част от ЕС и спазва европейското законодателство. В случай на установяване на болестта заразените птици подлежат на евтаназиране и се създават зони на ограничение (3км предпазна и 10 км надзорна, от огнището). В случай на инфекция не се допуска изнасяне на живи птици и птичи продукти от определените зони\". Дали ние ще забраним вноса от така формулирания отговор не става ясно.\"Рискът от възникване на инфекция при хората от вируса на Нюкясълската болест е много нисък - подчертават от Агенцията. - Вирусите, които са заразни за домашни птици и тези, които се използват като живи ваксини, може да предизвикат конюнктивит при хората. Потенциални източници са лабораторни култури от вируса, живи ваксини, заразени птици или отделен от тях ексудат или трупове на болни птици - особено, ако червата не са отстранени. Вирусът е малко вероятно да се съдържа в пилешко месо, предназначено за човешка консумация и обикновено при готвене не е устойчив и се унищожава. Макар да е възможно хората да се заразят, тези инфекции са много необичайни.\"", "date": "2019.12.03", "title": "След взрива на псевдочума в Румъния БАБХ проверява за болестта и у нас, тече ваксинация"}
{"url": "https://offnews.bg/snukar/dzhad-tramp-shokirashto-otpadna-ot-shampionata-na-obedinenoto-kralstvo-716779.html", "text": "Световният шампион Джъд Тръмп сензационно отпадна от Шампионата на Обединеното кралство по снукър, след като загуби от 54-годишния Найджъл Бонд. Ветеранът се наложи с 6:3 фрейма и се класира за 1/8-финалите в Йорк.Така Тръмп няма да може да изравни знаменитото постижение на Стивън Хендри да бъде актуален носител на всичките трофеи от \"Тройната корона\".Тръмп започна уверено, печелейки първите два фрейма с един сенчъри брейк. 54-годишният Бонд успя да се закачи в мача в третия фрейм, но Асото в колодата отговори в следващия и се оттегли с преднина от 3-1 на почивката.При завръщането си на масата в зала \"Барбикан\" в Йорк двамата състезатели изглеждаха напълно преобразени, като Бонд заигра изключително солидно, докато играта на Тръмп рязко се влоши.По този начин Бонд успя да стигне до пет поредни фрейма и да затвори мача с 6-3, поднасяйки най-голямата изненада в снукъра от началото на сезона.На осминафиналите на надпреварата Бонд ще се изправи срещу Гари Уилсън или Джо Пери. Място сред най-добрите 16 вече намериха Ли Хан, Стюарт Бингам и Нийл Робъртсън.", "date": "2019.12.03", "title": "Джъд Тръмп шокиращо отпадна от Шампионата на Обединеното кралство"}
{"url": "https://offnews.bg/futbol/martin-petrov-zagubi-bashta-si-716781.html", "text": "Бащата на бившия футболен национал Мартин Петров- Петьо Петров, е починал тази сутрин, дни преди да навърши 67 години. Новината беше съобщена от неговия приятел и бивш съотборник в Ботев (Враца) Валери Цветанов.Петьо Петров има 93 мача за Ботев (Враца) в А група, след това дълги години играе за Локомотив (Мездра) в Б група.От няколко години се бореше с коварно онкологично заболяване, което обаче го надви.Като войник е играл за отборите на Тракия (Пловдив) и Хасково.", "date": "2019.12.03", "title": "Мартин Петров загуби баща си"}
{"url": "https://offnews.bg/sviat/hiu-grant-chuka-ot-vrata-na-vrata-v-london-agitira-sreshtu-brekzit-716768.html", "text": "Звездата от \"Нотинг Хил\" Хю Грант изненада граждани от Северен Лондон, като се включи в кампанията на кандидата на либералдемократите Лучиана Бергер, пише Ивнинг Стандарт.Въпреки студеното време двамата буквално чукали от врата на врата на домове в избирателните райони Финчли и Голдърс Грийн.Известният актьор вече обяви, че ще лобира за тактическо гласуване на изборите на 12 декември, с което да бъде спрян Брекзит. Според Грант, Бергер, която е бивш депутат от лейбъристите, е \"политик на принципите\" и че е наложително Борис Джонсън да не бъде избран отново за министър-председател. Той признава, че никога не е бил привърженик на сегашната й партия - либералдемократите, но я подкрепя в името на голямата цел - оставането на Великобритания в ЕС.Актьорът възнамерява да посети и други избирателни райони и да подкрепи и кандидати на други партии, чиито възгледи са срещу Брекзит.Според Ивнинг Стандарт 19-годишен студент е бил поразен, когато двойката се появила на вратата му, но изненадващо не заради филмовата звезда.Негов съсед пък споделя, че наистина е бил изненадан и в началото не е разбрал какво точно се случва, но е категоричен, че страната не трябва да излиза от Европейския съюз. В следващите дни Грант ще подкрепи кандидатите Чука Умуна, Доминик Грийви, както и неназовани представители на лейбъристите. ", "date": "2019.12.03", "title": "Хю Грант чука от врата на врата в Лондон, агитира срещу Брекзит"}
{"url": "https://offnews.bg/politika/prezidentat-ohranata-na-vazdushnoto-prostranstvo-na-makedonia-e-dalg-716778.html", "text": "\"Срещата на държавните и правителствените ръководители на страните-членки на НАТО в Лондон дава възможност България да се утвърждава като фактор на стабилност в Югоизточна Европа и да отстоява своя национален интерес.\"Това заяви президентът Румен Радев преди да отпътува за срещата.  „България не трябва да пропуска историческата възможност да охранява въздушното пространство на Република Северна Македония“, бе категоричен Радев. Според него докато разговорите в тази насока са били отлагани от българска страна за „светлото бъдеще“, когато ще имаме ескадрила нови самолети, Гърция е сключила споразумение за тази мисия.„С днешните ни възможности можем да изпълняваме пълноценно тази задача без никакви допълнителни разходи, защото тя се носи от базата в Граф Игнатиево“, посочи президентът.  Той припомни срещите си с министър-председателите Кириакос Мицотакис и Зоран Заев през изминалите месеци, на които беше постигнато съгласие за провеждане на среща между министъра на отбраната и началника на обраната на България с техните колеги от Гърция и Македония за включването на България в охраната на въздушното пространство на югозападната ни съседка. „Това е не само в наш национален интерес, но и дълг към братска Република Северна Македония и израз на отговорност“, каза още държавният глава.  Помолен да коментира темите от разговорите на българския министър-председател в САЩ за по-голямо присъствие на силите на НАТО в Черно море и създаването на военноморски координационен център във Варна, Румен Радев заяви, че когато се обсъждат и обявяват такива теми, е много важно да се използва точната терминология.„Това не е нито база, нито е логистична. Решенията не се вземат нито във Вашингтон, нито в Лондон, те се вземат в централата на НАТО в Брюксел. България отдавна е заявила своята позиция“, добави президентът.  В отговор на въпрос дали „НАТО е в мозъчна смърт“ по думите на президента Макрон каза, че ЕС има амбицията да бъде фактор на световната сцена и търси своето място, заедно със САЩ, Русия и Китай. За да се реализира тази амбиция обаче, ЕС следва да има собствен отбранителен потенциал, бързи механизми за изпълнение на тяхното решение, да подхожда не само от позицията на общ пазар, но и на общ политически блок. Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на срещата на върха.  В рамките на различни формати българският президент ще разговоря с премиера на Великобритания Борис Джонсън, както и с президента на САЩ Доналд Тръмп. Очаква се по време на форума Радев да проведе и двустранни срещи.", "date": "2019.12.03", "title": "Президентът: Охраната на въздушното пространство на Македония е дълг и отговорност на България"}
{"url": "https://offnews.bg/bojni/andi-ruis-vseki-ima-plan-dokato-ne-bade-udaren-v-litceto-716782.html", "text": "Световният шампион в тежката категория на професионалния бокс Анди Руис младши предупреди Антъни Джошуа, че може да го победи дори по-бързо, отколкото го направи в първата среща на 1 юни тази година.Тогава мексиканецът шокира всички и отне коланите на IBF, WBA, WBO и IBO от Ей Джей в една запомняща се вечер в митичната зала \"Медисън Скуеър Гардън\" в Ню Йорк.\"Съперниците ми не са ме виждали как режа ъглите на ринга. Всъщност ги пречупвам още по-бързо, когато се опитват да се боксират с мен.Всеки има план, докато не бъде ударен в лицето, както би казал Майк Тайсън. Напълно съм сигурен, че той ще иска да ме надиграе.Един удар може да промени двубоя. Това се случи на 1 юни. Може да е малко по-трудно от първия път. Трябва да разкрия уменията и таланта си\", каза Руис.Реваншът ще се състои на 7 декември в Дирия, Саудитска Арабия и може да бъде проследен от 22:00 часа чрез канала от пакета DIEMA XTRA, както и на абонаментната стрийминг платформа PLAY DIEMA XTRA.", "date": "2019.12.03", "title": "Анди Руис: Всеки има план, докато не бъде ударен в лицето"}
{"url": "https://offnews.bg/istoria/srednovekovna-slava-bitkata-pri-ongala-716808.html", "text": "Битката при Онгъла е първото сражение, което оживява в новата документална поредица на сдружение „Българска история“ и ЗАД „Армеец“. То полага основите на Дунавска България и обрисува с детайли как всъщност Плиска се утвърждава като столица на Първото българско царство.Всичко започва през 665 г., когато хазарите окончателно разгромяват Старата Велика България. Част от племената, водени от Аспарух поемат на запад в търсене на сигурни земи между реките Дунав и Днестър. Българите се установяват в тези територии и скоро се превръщат в сериозен политически фактор. Чрез дипломация и военен натиск, Аспарух налага върховенството си над племената, населяващи Влашката равнина и Бесарабия.Четири години по-късно, Византия влиза в ожесточен конфликт с арабите, който продължава цяло десетилетие, а през 674-678 г. столицата Константинопол на практика е блокирана от арабските сили. Това дава възможност на българите да започнат набези срещу византийските земи в Мизия и да доразширят влиянието си над местните племена. В делтата на р. Дунав са изградени няколко укрепени лагера, които да служат като предмостие за българските походи южно от голямата река. Един от тях, е Николицелският, а областта около него е останала в историята като Онгъл.След като се справя с арабската заплаха, надвиснала над Константинопол, византийският император Константин IV Погонат решава да организира наказателна експедиция срещу българите, с цел да сложи край на набезите им в Мизия и да възстанови имперския контрол по северния лимес. За целта, през 680 г., ромеите събират силна войска, която потегля на север. Числеността й достига до 25 000 души. Имперските сили са прехвърлени едновременно по суша и море, а начело е самият император. Въпреки това, обаче, Аспарух не концентрира всичките си сили за борба с Византия. Основата на българската армия е личният владетелски отряд и другите постоянни войски, наброяващи около 10-12 000 души. Българите, обаче, имат ясна стратегия и план. Как българската кавалерия, макар и два пъти по малочислена, взима превес над огромната имперска армия и превръща атаката им в позорно бягство – гледайте във видеото.Победата при Онгъла е първият филм от видео-анимационната поредица „Средновековна слава“ - третият образователен проект на ЗАД „Армеец“ и „Българска история“. Той цели да популяризира и модернизира преподаването по българска история, като разкаже по мултимедиен начин за най-големите постижения от родното минало.Всички филми от поредицата се излъчват премиерно всяка неделя от 16,30 часа в предаването „Операция История“ по Bulgaria ON AIR с водещ Росен Петров.", "date": "2019.12.03", "title": "Средновековна слава: Битката при Онгъла"}
{"url": "https://offnews.bg/sviat/kim-chen-un-otkri-sotcialisticheska-utopia-v-severna-koreia-716785.html", "text": "Севернокорейският лидер Ким Чен-ун официално откри напълно обновения град Самджийон с разяне на лента и шоу с фойерверки, съобщи държавната информационна агенция KCNA, цитирана от Ройтерс. Градът се намира в близост до планината Пекту в северната част на страната, която се смята за свещена заради това, че от нея води началото си династията на държавния глава. Церемонията по откриването се е състояла вчера, като местните медии наричат проекта \"въплъщение на съвременната цивилизация\" и \"социалистическа утопия\". Ким Чен-ун няколко пъти е посещавал града, за да инспектира работата. В града има музей на революционната дейност, стадион за зимни спортове, ски курорт, нова железопътна линия до Хесан, хотели, както и търговска, медицинска и културна инфраструктура. 10 000 жилища и завод за пакетиране на боровинки и картофи също са част от мащабния проект на севернокорейския лидер. Възстановяването на Самджийон е един от знаковите проекти на Ким и е смятан за част от плана му да изгради независима икономика, в условията на сурови международни санкции, отбелязва ДПА.", "date": "2019.12.03", "title": "Ким Чен-ун откри 'социалистическа утопия' в Северна Корея"}
{"url": "https://offnews.bg/futbol/luka-modrich-kogato-ne-spechelite-triabva-da-ste-tam-716786.html", "text": "Халфът на Реал Мадрид Лука Модрич също разкритикува суперзвездата на Ювентус Кристиано Роналдо за отсъствието му от церемонията за Златната топка.Самият хърватин, който е миналогодишен носител на наградата, предаде най-ценния индивидуален приз във футбола на Лионел Меси.\"Роналдо? Тук съм, защото футболът е уважение. Дойдох да дам лично наградата на Меси и да го поздравя. Когато не спечелите, трябва да сте там, за да поздравите победителите, както аз направих с Лео.Може да се окаже добра традицията настоящия победител да идва всяка година, за да връчи топката на новия\", каза Модрич.Ръководството на Барселона не пропусна да похвали халфа на вечния враг Реал Мадрид - Модрич за отношението към новия носител на Златната топка Лионел Меси.\"В спорта и футбола не става дума само за побеждаване, но и за уважение. Уважение към съотборници и съперници\", заяви Модрич, печелейки сърцата на каталунците.Отговорът на \"блаугранас\" не закъсня: \"Лука Модрич е истински джентълмен\".", "date": "2019.12.03", "title": "Лука Модрич: Когато не спечелите, трябва да сте там"}
{"url": "https://offnews.bg/tehnologii/prilozhenieto-tiktok-prashtalo-lichni-danni-na-amerikantci-v-kitaj-716774.html", "text": "Студентка от Калифорния заведе дело на популярното приложение за споделяне на видео TikTok за прехвърляне на лични данни на сървъри в Китай въпреки уверенията на компанията, че не съхранява такава информация там, съобщи Ройтерс.Обвиненията могат да създадат сериозни проблеми на платформата, чийто собственик е пекинската ByteDance Technology Co, но въпреки това функционира само извън Китай. Апликацията е много популярна сред американските тинейджъри за споделянето на видеа. Компанията вече се разследва от службите за националната сигурност към правителството на САЩ заради опасенията за съхранението на данни и възможна цензура на чувствително политическо съдържание.Според обвинението TikTok тайно е „прехвърлял на сървъри в Китай огромни количества лични и идентифициращи потребителски данни.“От приложението не са отговорили на конкретните обвинения, но твърдят, че всичките данни се съхраняват на сървъри в САЩ с бекъп в Сингапур. Ищцата по делото е студентката Мисти Хонг от Пало Алто, която изтеглила видео апликацията през март 2019 г., но никога не създала свой акаунт.Месеци по-късно тя открила, че всъщност има профил, създаден от приложението и досие с нейна лична информация, включително биометрични данни и видеоклипове, които е правила, но не е публикувала.Твърди се, че през април т. г. TikTok е прехвърлил потребителските данни на два сървъра в Китай - bugly.qq.com и umeng.com, включително информация за устройството на потребителя и всички уебсайтове, които младата жена е посещавала.Bugly е собственост на Tencent, най-голямата китайска компания за мобилен софтуер, която притежава и социалната мрежа WeChat, докато Umeng е част от китайския гигант за електронна търговия Alibaba Group.", "date": "2019.12.03", "title": "Приложението TikTok пращало лични данни на американци в Китай"}
{"url": "https://offnews.bg/avto/koga-da-smenim-filtrite-na-dvigatelia-716796.html", "text": "За да работи дълго и добре двигателят на автомобила, то той трябва да бъде технически обслужван. А проверката на филтрите е необходима при всяко обслужване и ремонт, защото от доброто им състояние зависи безпроблемната работа на двигателя.Видове филтри на двигателяДвигателят е сложна система, която за да работи се нуждае от гориво, въздух, смазване и охлаждане. Всеки един компонент трябва да е с нужното качество и чистота, за да се предпазят механизмите от преждевременно износване и аварии. Двигателят с вътрешно горене има три филтъра: въздушен филтър, горивен филтър и маслен филтър.Въздушен филтърЗа извършване на процеса горене е необходим кислород и тъй като в двигателя на един автомобил се изгаря гориво, за да се превърне в мощност, необходима за работа на системите, то за това трябва свеж въздух.Защо е необходим?Приблизително за изгарянето на 1 литър гориво е необходимо около 10-15 литра въздух. Този въздух постъпва в двигателя от околната среда и заедно с него навлизат в системата и много замърсители като различни частици, прах, насекоми и други.Всички тези замърсители могат да повредят двигателя и то тежко. Ето защо е необходим .Какво представлява въздушният филтър?Формата и размерът на филтъра зависят от конструктивните решения на производителите на даден автомобил. Състоят се от корпус и сменяем филтриращ елемент. Днес основно се използват сухи филтриращи елементи, направени от изкуствен или естествен материал. Ефективността на един такъв елемент е 99,96% средна стойност на улавяните частици.Кога да сменим въздушния филтър?Въздушният филтър се сменя на пробег, указан от производителя на автомобила.В повечето случаи на около 10 000 километра пробег или на шест месеца. Ако експлоатационните условия са по-тежки като пътуване по черни пътища с много прах или замърсени градски условия със смог, то е добре филтърът да се сменя и по-често.Подмяната може да извършите сами или в автосервиз.Маслен филтърЗащо трябва да има маслен филтър?Той необходим за пречистване на маслото в двигателя. Един  не само предпазва маслото от замърсяване, но и премахва нагара и различни отлагания в двигателя. Колкото по-чисто е едно масло, толкова по-добро смазване има двигателя.А това обуславя и по-дълъг експлоатационен срок.Видове маслени филтриПо начина на филтрация маслените филтри са пълнопоточни, частичнопоточни и комбинирани. Освен това са разглобяеми, неразглобяеми и модулни. Масленият филтър се състои от корпус, байпасен клапан, обратен клапан и филтриращ елемент. Филтриращият елемент може да е изработен от целулоза, полиестер или смес от двата материала.Кога да сменим масления филтър?По правило масленият филтър се сменя винаги когато се сменя маслото на двигателя, независимо дали това е планирано на определен пробег или след ремонт.Добре е да се смени в автосервиз, след промивка на системата.Горивен филтърПредназначение на горивния филтърТой пречиства горивото, като отстранява различни примеси и замърсявания. Като филтър за грубо пречистване се използва филтърът на горивната помпа или на капачката на резервоара.Финото пречистване се извършва от филтър, разположен на горивната помпа или на горивната магистрала. Горивото преминава през филтъра и от там в двигателя.Видове горивни филтриВидът  се определя от вида на двигателя и горивото. Горивните филтри се делят на: филтри за дизелови двигатели, за карбураторни двигатели и инжекторни.- При дизеловите двигатели се използват филтри сепаратори, които да прочистят горивото от вода. Освен това повечето такива филтри са снабдени с подгреватели, за да подсигурят качествено гориво за бързо запалване на двигателя при ниски температури.- Филтрите за карбураторни двигатели са разположени преди карбуратора, с цел да се предпази от замърсявания. Те обикновено са прозрачни, за да се следи степента на замърсяване. Степента на филтрация е 15 до 20 микрона.- Филтрите за инжекторни двигатели са разположени под купето на автомобила. При тях степента на филтрация е от 5 до 10 микрона. Самият инжекторен двигател изисква по-чисто гориво. Изработени са от здрава пластмаса или сплав на метали и са устойчиви на високо налягане и корозия.Кога да сменим горивния филтър?Подмяната на горивните филтри се извършва на определен пробег, предписан от завода производител. В зависимост от автомобила, пробегът варира от 30 000 до 120 000 километра. При дизеловите двигатели е добре горивните филтри да се сменят през есента, но само ако са доближили необходимия пробег. За инжекторните двигатели, където се изисква голяма чистота на горивото това се извършва на по-малък пробег. Смяната на горивен филтър задължително се извършва в автосервиз.  Доброто състояние на филтрите в двигателя, гарантира неговата ефективна работа и дълъг експлоатационен срок. Тяхната навременна смяна може да предотвартипреждевременното износване на двигателя и да ви спести по-големи разходи за ремонти.", "date": "2019.12.03", "title": "Кога да сменим филтрите на двигателя?"}
{"url": "https://offnews.bg/112/mvr-zapochva-operatcia-sreshtu-parkiraneto-na-mesta-za-hora-s-uvrezhda-716753.html", "text": "От 6 часа на 3 декември до 6 часа на 4 декември ще се проведе специализирана полицейска операция срещу паркирането на места за хора с увреждания, съобщиха от МВР.Тя е част от календара на Европейската мрежа на службите на Пътна полиция (TISPOL) и аналогични действия се провеждат във всички страни-членки.В рамките на акцията екипите на \"Пътна полиция\" ще осъществяват контрол в населените места с акцент паркинги пред обществени сгради, търговски обекти, пазари и други, предназначени за паркиране и престой места на пътни транспортни средства на хора с трайни увреждания.", "date": "2019.12.03", "title": "МВР започва операция срещу паркирането на места за хора с увреждания"}
{"url": "https://offnews.bg/ikonomika/radosvet-radev-edva-3-9-ot-balgarite-vaznameriavat-da-startirat-bizn-716777.html", "text": "\"На този фон, никак не е изненадващо, че едва 3,9% от българите възнамеряват да стартират бизнес през следващите три години, при средно 26% за останалите държави от групата на т.нар. инвестиционно-обусловени икономики (вкл. Хърватия, Унгария, Полша, Латвия, Румъния и Македония)“, заяви председателя на Българска стопанска камара Радосвет Радев пред Българския икономически форум 2019 г. Според председателя на БСК, необходимо е държавата да създаде благоприятстваща иновациите и бизнеса екосистема, която да стимулира и да дава възможност на предприемачите да създават нови компании.\"Трябва да се работи за изграждане на мостове за предаване на опита от вече реализирани предприемачи на младото поколение. Нужни са и схеми за финансиране на предстартовата фаза от създаване на стартъпи, както и набиране на дялов капитал за развитие на различните стадии на предприемаческите идеи\", подчерта Радев.Според него бизнесът в България очаква предвидима правна среда, ограничено взаимодействие с администрацията, облекчени административни процедури, по-добър достъп до финансови инструменти и, най-вече – необходимото количество и качество човешки ресурси.Радев добави, че при оценката на бизнес средата трябва да бъдат отчитани външни и вътрешни фактори. Сред външните фактори са икономическите проблеми с геополитически измерения, като продължаващият търговски конфликт между САЩ и Китай и Брекзит, както и рискът от глобална рецесия. Вътрешните фактори са основно административно-правни (липсата на електронно правителство, нереформирани здравна и осигурителна системи, често променяща се нормативна уредба, времеемки процедури по издаване на документи), демографски (застаряващо население и необходимост от внос на квалифицирани работници) и образователни.Като пример за нормативна нестабилност Радосвет Радев посочи, че само през последните 11 месеца Кодексът на труда е бил променян 10 пъти, а Кодексът за социално осигуряване – 4 пъти. По три пъти са били променяни Данъчно-осигурителният и процесуален кодекс, Кодексът за застраховането, Търговският закон и Законът за концесиите, а Законът за устройство на територията е изменен шест пъти.Бойко Таков, изпълнителен директор на ИАНМСП, представи финансовите стимули, с които подпомагат компаниите да стъпят на чуждия пазар, както и ваучерни стимули, с които да се подпомогне на компаниите да излязат на българската фондова борса.\"За съжаление интерес нямаше - относно ваучерите на стойност 50 хил. лева, като сега се реорганизира тази програма, тя се финансира от Оперативната програма по иновации и конкурентоспособност“, добави Таков.Таков заяви, че сега стартира и нова ваучерна програма на стойност от 5000 до 20 хиляди лева, те ще бъдат за информационни и комуникационни услуги ресурса е над 9 млн. лева, а целта е да се подкрепят 450 компании. Цветан Кюланов, ръководител на Представителството на Европейската комисия в България заяви, че \" Комисията ще предложи мерки, с които да подкрепи малките и средните предприятия с две конкретни мерки – планира се създаването на фонд за подпомагане на предприятията, за да имат достъп до капиталовите пазари или да се листват на платформа за набиране на капитали. Освен това ще има нова стратегия за малките и средни фирми, насочена към намаляване на административната тежест. Малките и средните предприятия са тези, които най-лесно могат да се възползват от нови инвестиционни възможности за въвеждането на нови технологии и проучване на нови пазари и индустрии“, добави Кюланов .\"Малките и средните предприятия са тези, които най-лесно могат да се възползват от нови инвестиционни възможности от това да изпробват нови технологии, и изпробване на нови пазари и индустрии“, добави Кюланов.Според анкетно проучване на БСК, представено от председателя на Радосвет Радев, пречките пред бизнеса са основно: липсата на квалифицирана работна ръка - за 72%, 61% корупция - 61%, бюрокрация - 61%, некачествено образование - 47%, липса на доверие и негативизъм спрямо бизнеса - според 17%, 12% посочват лоша инфраструктура и 5% - граждански натиск върху инвестиционни проекти.", "date": "2019.12.03", "title": "Радосвет Радев: Едва 3,9% от българите възнамеряват да стартират бизнес през следващите три години"}
{"url": "https://offnews.bg/obshtestvo/ombudsmanat-s-preporaka-da-se-spazvat-kvotite-za-naemane-na-grazhdani-716754.html", "text": "По повод Международния ден на хората с увреждания омбудсманът излиза със специална препоръка до най-големите работодателски организации да подкрепят правото на труд на хората с увреждания. Анализът сочи, че въпреки законодателството, което регламентира квоти и задължение за наемането им на работа, броят им е малък, като работодателите дори предпочитат да плащат компенсационни такси, отколкото да подкрепят граждани в неравностойно положение.Днес в сградата на институцията, по покана на доц. Диана Ковачева, ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. Съорганизатори на събитието са представители на Съвета за наблюдение – мониторингов орган по Конвенцията за правата на хората с увреждания, Фондация „Лумос България“ и Фондация „Светът на Мария“.Фотосите представят преживяванията на младежи и споделят техните ежедневни борби за преодоляване на бариери, предразсъдъци и преследване на мечти - като правото да учат, да имат професия, да работят, да живеят самостоятелно. Затова и посланията са: искам, обичам, мога, уча, чувствам, творя, справям се, подкрепа, възможност – това не са просто думи, а право на достоен живот!Младежи ще разкажат личните си истории, за да вдъхнат кураж на други като тях и ще покажат как въпреки стигмата в обществото, успешно вървят по трудния път и защитават правото си на труд и развитие.В събитието ще участват и работодатели, които ще споделят опита си с наемането на младежи с интелектуални затруднения.Поканени са министерствата на труда и социалната политика, на образованието и науката, кметът на София Йорданка Фандъкова, ДАЗД, УНИЦЕФ, граждански организации, свързани със защита правата на децата и на хората с увреждания.", "date": "2019.12.03", "title": "Омбудсманът с препоръка да се спазват квотите за наемане на граждани в неравностойно положение"}
{"url": "https://offnews.bg/futbol/botev-plovdiv-se-prebori-sas-slavia-v-snega-716820.html", "text": "Отборът на Ботев (Пловдив) се класира за 1/4-финалите на турнира за Купата на България, след като преодоля Славия с 2:1 в двубой, който се изигра при изключително тежките условия на стадиона в квартал \"Овча купел\".Теренът беше заснежен, а снегът не спря да вали през целия мач. Пловдивчани стартираха ударно, като стигнаха първи до гол още в третата минута чрез Тодор Неделев.Звездата на гостите вкара втория си гол в мача в 27-ата минута и приближи Ботев до класиране напред.След почивката домакините се вдигнаха на щурм и успяха да върнат един гол чрез резервата Калоян Кръстев четвърт час след началото на втората част.В последните секунди на срещата Емил Виячки се разписа в мрежата на Ботев, но страничният съдия отмени попадението, тъй като бранителят бе в засада. Това бе и последната интересна ситуация в мача.", "date": "2019.12.03", "title": "Ботев (Пловдив) се пребори със Славия в снега"}
{"url": "https://offnews.bg/obshtestvo/klimatologat-georgi-rachev-ochakva-ni-meka-zima-2019-a-mozhe-da-e-na-716755.html", "text": "„Има много голяма вероятност тази година да се окаже най-топлата в България, откакто се водят метеорологични наблюдения”, коментира климатологът Георги Рачев в сутрешния блок на .Според специалиста ни очаква топла зима с по-високи температури от средните за сезона. И според Европейския център за средносрочни прогнози декември ще бъде топъл, посочи Рачев.Той прогнозира, че в сряда и в четвъртък сутрешните температури ще бъдат доста ниски и могат да достигнат до минус 10 градуса. Това се дължи на студен фронт, който минава през страната. Той ще донесе и сняг. В Родопите снежната покривка може да е значителна.Следващата събота и неделя обаче ни чака затопляне, а температурите в София те могат да достигнат 10-12 градуса.Като цяло, в следващите 15 дни не се очакват сериозни снеговалежи, а само леки превалявания около 10-11 декември.За Коледа също не се очаква сняг, прогнозира още климатологът.", "date": "2019.12.03", "title": "Климатологът Георги Рачев: Очаква ни мека зима. 2019-а може да е най-топлата за България"}
{"url": "https://offnews.bg/futbol/glasiat-nash-refer-za-evro-2020-716758.html", "text": "Българският рефер Георги Кабаков е гласен за съдия на Евро 2020. Така България има двоен шанс да е на шампионата през лятото, след като националите ни стигнаха до баражите, пише Тема Спорт.Пловдивският арбитър е в разширения списък от арбитри, от които ще се избере да ръководят мачове от континенталната надпревара.До момента Кабаков се движи по предварително начертания му от европейската централна план и ако не допусне сериозни гафове през пролетта, ще е сред съдиите на Евро 2020.Тази есен той свири два мача от Шампионската лига - Реал Мадрид - Брюж и Тотнъм - Олимпиакос, като и за двата получи доста добри оценки. Напролет Георги Кабаков трябва да ръководи една или две елиминации в Лига Европа. Последният роден съдия, свирил на голям форум, пак бе от Пловдив - Атанас Узунов на Евро 2000.Вчера пък Кабаков получи наряд за осминафинала за Купата на България между Славия и Ботев (Пловдив). Николай Йорданов ще свири друг от възловите мачове от турнира Левски - Черно море, а Ивайло Стоянов получи Арда - ЦСКА.", "date": "2019.12.03", "title": "Гласят наш рефер за Евро 2020"}
{"url": "https://offnews.bg/zdrave/mladi-spetcialisti-po-zdravni-grizhi-poluchiha-diplomite-si-716804.html", "text": "116 абсолвенти, сред които трима чужденци, бяха изпратени на тържествена церемония днес от Медицинския факултет на Тракийския университет в Стара Загора, съобщи БТА.8 лекарски асистенти, 18 акушерки, 13 медицински рехабилитатори, 31 медицински сестри и 10 специалисти по здравни грижи излизат от факултета със степен бакалавър след 4-годишен курс на обучение. Със степен „Магистър\" се дипломират 17 специалисти по здравни грижи.Сред абсолвентите, които днес получиха дипломите си, са и 51 специалисти по социални дейности със степен бакалавър. Всички те положиха клетвата на сестра Найтингел заедно с проф. д-р Мая Гълъбова, декан на Медицинския факултет. Тя им пожела да са добри и отговорни в работата си, за да бъдат запомнени с добро от пациентите си.На церемонията присъстваха ректорът на Тракийския университет доц.д-р Добри Ярков, председатели на браншови и професионални организации в здравеопазването. Пред БТА Ваня Георгиева, председател на Регионалната колегия на специалистите по здравни грижи, съобщи, че голяма част от абсолвентите вече работят и все пак в болниците в Старозагорска област има вакантни места за здравни специалисти.", "date": "2019.12.03", "title": "Млади специалисти по здравни грижи получиха дипломите си"}
{"url": "https://offnews.bg/medii/polina-paunova-ot-svobodna-evropa-s-goliamata-nagrada-valia-krushkina-716760.html", "text": "Призьорите на журналистическите награди в памет на Валя Крушкина бяха наградени за осма поредна година на церемония в столичния клуб \"Перото\" в НДК.Голямата награда \"Валя Крушкина - журналистика за хората\" тази година е Полина Паунова от \"Свободна Европа\" за нейното разследване \"Как Цветан Цветанов се сдоби с нов луксозен апартамент\".Публикацията дава началото на скандала \"Апартаментгейт\", който от своя страна донесе няколко оставки, до оттеглянето на Цветан Цветанов от Народното събрание и от ГЕРБ и до смяна на правосъдния министър Цецка Цачева. В последвалата вълна от сигнали за съмнителни имоти на властта падна и главата на шефа на Антикорупционната комисия Пламен Георгиев. Прокуратурата пък започна проверка на новодомците с евтини имоти.Носител на наградата \"Валя Крушкина\" в категорията \"Електронна медия\" е Генка Шикерова за разследването \"Война за трупове\". Разследването  е за кризата с раразилата се епидемия от африканска чума по свинете.Останалите призове отидоха при оператора на bTV Иван Филчев (категория \"Снимащ журналист\"), Владислава Тричкова от Нова телевизия и Татяна Йорданова от БНТ (в категория \"Журналист-надежда\") и Мартина Бозукова от Mediapool (в категория \"Пишещ журналист\") за публикацията „Фармацевтичната индустрия е платила над 30 млн. лева за обучения и хонорари на лекари“.Победителите бяха определени от 11-членно жури в състав: Владимир Йончев (Офнюз), Kaлин Първанов (Барикада), Мария Чернева (БНТ), Николина Димитрова (България он еър), Олег Попов (Нова Телевизия), Петьо Цеков (вестник Сега), Пролет Велкова (Дарик Радио), Росен Цветков (БТВ), Силвия Великова (БНР, Програма Хоризонт), Стояна Георгиева (Медиапул), Татяна Ваксберг, (Радио Свободна Европа). Журито избира носителите на наградата между 114 материала на 65 журналисти, които бяха получени в конкурса тази година.", "date": "2019.12.03", "title": "Полина Паунова от Свободна Европа с голямата награда 'Валя Крушкина' за Апартаментгейт"}
{"url": "https://offnews.bg/obshtestvo/17-godishna-rodilka-e-pochinala-v-bolnitca-v-panagiurishte-716783.html", "text": "17-годишна родилка е починала след секцио по спешност в панагюрската болница „Уни Хоспитал“, съобщи пред пазарджишкия в. \"Виделина\" нейният баща Огнян Янев. По случая е образувано досъдебно производство. Назначена е вътрешна проверка.Мария Димитрова е постъпила в здравното заведение в ранните часове на 27 ноември, сряда, и само няколко часа по-късно е родила здраво бебе със секцио. Същия ден след обяд родителите ѝ отишли на свиждане, видели заедно с нея детето, но Мария се оплакала от болки в гърлото и поискала да ѝ занесат лукчета.В четвъртък сутринта родителите ѝ не били допуснати при нея заради провежданите визитации. Същия ден, след редовното свиждане до 17:00 часа, което е преминало добре, близките получили обаждане от болницата, че състоянието на Мария се е влошило.Бащата Огнян отишъл в частния кабинет на д-р Петър Бътовски, който е израждал бебето на Мария, и го уведомил за притесненията на семейството. Получил обаче уверения, че всичко върви нормално и до ден-два родилката ще бъде изписана от болницата.Вместо щастлив край обаче сутринта в петък, 29 ноември, от „Уни Хоспитал“ се обадили на брата на Мария, че тя е починала. По думите на Огнян Янев, Мария е била местена от родилното отделение в интензивното на 7-мия етаж в сградата, а когато отишли на място, единственото, което разбрали, било, че двете отделения си прехвърлят вината за смъртта ѝ.От момента на научаване на жестоката вест семейството на починалата Мария Димитрова няма информация какво се е случило с дъщеря им. Разбрали само, че е започнало разследване на смъртта ѝ и тялото ще им бъде предоставено, когато се изяснят причините за леталния изход.OFFNews се свърза с д-р Петър Бътовски, акушер гинекологът, който е проследил бременността на Мария и е изродил бебето. Той отказа коментар и ни насочи към управителя на болница \"Уни Хоспитал\" д-р Чачова. По думите му раждането е протекло със секцио. На втория ден, при раздвижването, младата жена е получила задух и цианоза и е била преведена в ОАРИЛ, където е издъхнала няколко часа по-късно.Д-р Красимира Чачова, управител на \"Уни Хоспитал\" потвърди, че в болницата са имали такава пациентка и изказа съболезнования на семейството ѝ. По думите ѝ, Мария е постъпила на 27 ноември за Цезарово сечение по спешност. На 28-и следобед се е влошила и въпреки положените от медицинските специалисти усилия е починала. Близките ѝ са били уведомени своевременно. Назначена е съдебно-медицинска експертиза. Д-р Чачева е издала заповед за вътрешна проверка по случая.„Причините очакваме да разберем след като приключи проверката и не можем да ги коментираме. Пациентката е 17-годишна, малолетна, това е второ раждане за нея. Съдействали сме на прокуратурата, чакаме и ние резултатите от експертизата. Аз съм издала веднага заповед за наша, вътрешна проверка. Когато е трябвало да започне рехабилитацията, 24 часа след раждането, болната се е влошила. Преместена е в реанимация, направени са всички необходими изследвания. Всичко се развива много бързо, в рамките на няколко часа, след множество консултации. Чакам отговор от всички колеги по заповедта, която съм издала“, каза още д-р Чачова.Според управителя на \"Уни Хоспитал\" няма записани данни за предишни заболявания на Мария, но по информация на „странични близки“ тя може да е имала някакъв здравословен проблем. Единственото, което е правело впечатление е, че младата жена е била „доста едричка, със затлъстяване“. Това е второ секцио за Мария, първото си дете е родила на 15 години. Новороденото е здраво и в момента е в неонатологичния сектор на болницата.", "date": "2019.12.03", "title": "17-годишна родилка е починала в болница в Панагюрище"}
{"url": "https://offnews.bg/zimni/vladimir-iliev-ne-triabva-da-bada-otpisvan-716762.html", "text": "Най-успешният български биатлонист Владимир Илиева постави за основна цел през сезона световното първенство. Мондиалът ще се проведе от 12 до 23 февруари в Италия. 32-годишният троянец стартира великолепно състезателната година. Той завърши десети на спирнта в Йостерзунд, Швеция.Българинът допусна две грешки в стрелбата, а само с една по-малко влизаше в тройката. На същото трасе Владимир завоюва сребърен медал от световното първенство през тази година.“Имаше напрежение преди старта. Знаех, че съм в добра форма, но нямах представа какво е състоянието на конкурентите. В хода на състезанието се движех добре. Единият пропуснат изстрел беше много близо да влезе”, разказа за “България Днес” Илиев.“Важно е да се класирам колкото се може по-напред в Световната купа, за да са доволни спонсорите. Хубаво е, че тази година световното първенство е преди европейското. Ще бъдем достатъчно свежи. Обикновено останалите биатлонисти почиват за европейското, а ние трябва да участваме в него”, обясни той.Илиев призна как е направил леки промени в подготовката.“Подходих по-спокойно и направих повече спринтови тренировки. Затова се получи това добро чувство по трасето. Ако има съвпадение при нацелване на намазването на ските и други фактори, не трябва да бъда отписван за всяко едно състезание. Важното е да се уцели точния момент”, допълни ветеранът.", "date": "2019.12.03", "title": "Владимир Илиев: Не трябва да бъда отписван"}
{"url": "https://offnews.bg/112/pian-razmahval-pistolet-v-bolnitcata-v-burgas-716756.html", "text": "Мъж е арестуван в сградата на УМБАЛ-Бургас, защото размахвал пистолет в коридора.Инцидентът е станал около 10:50 ч на 2-ри декември.53-годишният мъж, в явно нетрезво състояние, размахал газовия пистолет пред кабинет 240 на ДКЦ-то, намиращо се в сградата на болницата.В пистолета имало 10 патрона.Тест за дрегер отчел 2,63 промила в кръвта.Бургазлията е задържан за срок от 24 часа с полицейска заповед. По случая е образувано досъдебно производство", "date": "2019.12.03", "title": "Пиян размахвал пистолет в болницата в Бургас"}
{"url": "https://offnews.bg/zdrave/koga-obezboliavashtite-mogat-da-badat-opasni-716757.html", "text": "При главоболие, зъбобол или друго неразположение, съпроводено с болка, често посягаме към обезболяващите. Специалистите обаче предупреждават, че злоупотребата с тях, когато не са назначени от лекар, е опасна.Грипът може да се усложниБезконтролният прием на обезболяващи при вирусна инфекция е лоша идея, особено ако не са препоръчани от лекар. Публикация в Journal of Infectious Diseases показва, че подобен прием по време на грип влошава протичането на болестта.Главоболието се засилваПиенето на обезболяващи при главоболие носи повече вреда, отколкото полза. Лекари от националните институти за здраве и клинично усъвършенстване, обединени в проучване на СЗО, са установили, че прекаленият прием на подобни таблетки води до предозиране. Вследствие на това главоболието става по-тежко и трудно поносимо.Повишава се рискът от инфаркт и инсултАко вече сте преживели инфаркт не би трябвало да пиете каквито и да било лекарства без знанието на лекуващия лекар. Както става ясно от изследване на учени от Университета в Копенхаген, приемът на обезболяващи след инфаркт увеличава вероятността от инсулт или нов инфаркт с 59%.Увреждат се бъбрецитеБъбреците са филтър на лекарствата в организма. Приемът на твърде много препарати може да провокира алергична реакция или увреждането им. Според публикация в American Family Physician Journal неправилното приемане на обезболяващи без лекарско назначение причинява до 20% от случаите на остра бъбречна недостатъчност.Създава се зависимостПродължителното използване на обезболяващи може да провокира физическа зависимост. Организмът се адаптира към химичните компоненти в таблетките и изгражда резистентност (невъзприемчивост) към тях. Друг ефект при прекратяване на вземането на обезболяващи е появата на синдрома на отнемане (напрегнатост, раздразнителност, главоболие, безсъние, сърцебиене, изпотяване). Подробни проучвания по темата са публикувани в The Health Site.", "date": "2019.12.03", "title": "Кога обезболяващите могат да бъдат опасни"}
{"url": "https://offnews.bg/futbol/shef-v-loko-sf-izkaraha-me-prestapnik-ne-sam-mizhiturka-716764.html", "text": "Изпълнителният директор на Локомотив (София) Бойчо Величков сподели пред \"Тема: Спорт\" своята гледна точка за ситуацията на мача с Хебър.\"Трудно е за описване. Не мога да приема, че станах едва ли не престъпник без вина. Отидох да потушавам инцидента и едва ли не станах жертва. Нито някого съм докосвал, нито някого съм удрял. Опитах да предотвратя това, което стана, защото се виждаше, че нещата отиват натам.Всичко започна горе, отстрани на перилата на ВИП-а. Там се бяха наредили хората от щаба на Хебър. Израдваха се при третия гол в края, в което няма нищо лошо. На някои от нашите фенове явно начинът, по който са го направили, не им е харесал и така започна скандалът.Феновете ни достигнаха до тях, започнаха първо словесни престрелки, а после и юмруци през перилата. Помолих гостите да напуснат и да слязат пред съблекалните, за да не стане инцидент, защото виждах, че идват нови и нови фенове.Докато хората от Хебър слязат, запалянковците започнаха да прескачат, настана бутане. Тогава вече тръгнаха да слизат и излезли на паркинга, вече е станал боят. Съжалявам, недопустимо е.Исках да помогна, защото в другия случай можех да си седя във фотьойлчето като някоя мижитурка и да гледам какво става.Аз отидох да предотвратя нещата, а накрая излезе, че съм бил инициаторът на такова сбиване, което изобщо не отговаря на истината\", каза Величков.", "date": "2019.12.03", "title": "Шеф в Локо (Сф): Изкараха ме престъпник, не съм мижитурка"}
{"url": "https://offnews.bg/politika/izborat-na-novia-predsedatel-na-kpkonpi-shte-e-sled-sedmitca-716766.html", "text": "Новият председател на Комисията за противодействие на корупцията и отнемане на незаконно придобитото имущество (КПКОНПИ) ще стане ясен след седмица, когато ще бъдат гласувани в парламента.Днес двамата претенденти за поста - главният прокурор Сотир Цацаров и излъченият от \"Воля\"Симеон Найденов, представиха концепциите си за работата на КПКОНПИ пред депутатите от парламентарната Комисия за борба с корупцията, конфликт на интереси и парламентарна етика.Двамата претенденти за председател на КПКОНПИ отговориха на въпросите на депутатите.Следва да бъде изготвен доклад от изслушването им и гласуване. ", "date": "2019.12.03", "title": "Изборът на новия председател на КПКОНПИ ще е след седмица"}
{"url": "https://offnews.bg/sviat/arestuvaha-mazh-za-telefonen-terorizam-podal-24-hil-oplakvania-716761.html", "text": "Японските власти са задържали възрастен мъж, подал 24 000 телефонни оплаквания, предаде АФП.71-годишният пенсионер е звънял непрекъснато на безплатната линия за препоръки, похвали и оплаквания, за да оплаче от телефонна компания. Според него тя е нарушила условията на договора му и трябва да се извини. Веднага щом се изкажел, той затварял телефона, съобщи говорител на местната полиция. Мъжът е арестуван за телефонен тероризъм. Официалната причина за задържането му е \"мошеническо възпрепястване на бизнеса\". Япония е изправена пред нелогично или опасно поведение от страна на застаряващото поколение. Все повече възрастни граждани предизвикват тежки катастрофи, а служители на железници подават сигнали за агресия към тях от недоволни пенсионери. ", "date": "2019.12.03", "title": "Арестуваха мъж за телефонен тероризъм - подал 24 хил. оплаквания"}
{"url": "https://offnews.bg/futbol/stoichkov-napadna-ronaldo-zaradi-zlatnata-topka-716759.html", "text": "Мегазвездата на българския футбол Христо Стоичков нападна вербално португалеца Кристиано Роналдо заради отказа му да присъстава на церемонията по връчването на \"Златната топка\" в Париж снощи.Ценният трофей за шести път попадна в ръцете на Лионел Меси, а Роналдо остана трети в класацията.Той не пътува за френската столица, а отиде на друга церемония, където му беше връчен приза за №1 в Серия А за сезон 2018/2019 година с екипа на Ювентус.\"Роналдо винаги, когато печели отличието, присъства на церемонията и е усмихнат. Щом обаче не е първи го няма. Това показва какъв човек е. Той не уважава труда на колегите си\", избухна Камата пред Нова телевизия.\"Горд съм да получа тази награда и искам да благодаря на съотборниците ми в Ювентус. Това беше моята първа година в Италия, в труден шампионат, и аз съм много щастлив. Благодаря на всички, които са гласували за мен\", коментира португалецът.", "date": "2019.12.03", "title": "Стоичков нападна Роналдо заради Златната топка"}
{"url": "https://offnews.bg/obshtestvo/parviat-sniag-dojde-716767.html", "text": "Първи сняг падна тази сутрин на няколко места в страната. Снежинки прехвърчат и в столицата. С особено вълнение посрещнаха снега в Перник. Жителите на града се надяват на валежи, които да облекчат ситуацията с водния режим. Очаква се той да бъде отменен през април, ако през зимата валежите напълнят язовир \"Студена\".По по-високите места заради ниските температури и снега са възможни поледици, предупреждават метеоролозите. Жълт код е обявен в областите Монтанска, Врачанска, София град, София област, Пернишка, Кюстендилска, Благоевградска, Пазарджишка, Пловдивска, Смолянска, Кърджалийска, Ловешка, Габровска, Великотърновска, Търговищка, Разградска и Шуменска.", "date": "2019.12.03", "title": "Първият сняг дойде"}
{"url": "https://offnews.bg/medii/reporteri-bez-granitci-sled-sreshta-s-premiera-mediite-tuk-sa-v-grazh-716769.html", "text": "Представители на международната правозащитна организация \"Репортери без граници\" се срещнаха днес в Министерския съвет с премиера Бойко Борисов, за да повдигнат пред него въпроса с медийната свобода у нас и да му предадат препоръки за подобряване на медийния климат.Срещата не беше обявена от пресслужбата на Министерския съвет, а от \"Репортери без граници\" и след нея изпълнителният директор на организацията Кристоф Делоар и ръководителят на отдела за Европейския съюз и Балканите Полин Аде-Мевел дадоха брифинг за медиите отвън, пред сградата на \"Дондуков\", защото зала за целта не бе осигурена.\"Един от въпросите, които повдигнахме, е за редакционната независимост на обществените медии в България. Тя трябва да се подобри\", посочи Делоар. Той добави, че организацията не е съгласна с мнението на министър-председателя, че обществените медии в България работят свободно.Аде-Мевел акцентира върху правния и административен натиск, оказван над медии у нас. Тя посочи сред ключовите проблеми и липсата на прозрачност за медийната собственост, конфликтите на интереси и др. Много фактори трябва да се подобрят, за да не е България на последно място в ЕС и Балканите по отношение на медийната свобода, добавиха от \"Репортери без граници\".Премиерът обеща да проучи препоръките ни, но отрече над медиите да се оказва правен натиск, допълниха от организацията.Ситуацията у нас Полин Аде-Мевел сравни с \"медийна гражданска война\". Тя добави, че правозащитниците са разтревожени от кризата в БНР и от факта, че проправителствените медии са подкрепяни от властта.В рамките на разговора в Министерския съвет премиерът Борисов заяви, че цени високо диалога с неправителствения сектор по една безспорно значима тема за всяко демократично общество, каквато е свободата на словото. Борисов и Делоар обсъдиха възможностите страната ни да подобри позицията си съобразно индекса за свободата на пресата, съставян от „Репортери без граници“, съобщи след срещата правителствената пресслужба.Борисов е запознал Кристоф Делоар с наскоро приетата от правителството мярка „Български пощи” ЕАД да извършва разпространение и продажба на печатни издания. С този акт на Министерския съвет ще се подобри съществуващата към момента конкуренция на пазара и издателите на печатни произведения ще имат достъп до крайния потребител при предварително оповестени ясни параметри, допълват от МС.„Фалшивите новини и дезинформацията рушат основните на доверието между гражданите и институциите“, е заявил Борисов и е поканил организацията да даде предложения за законодателни промени в посока медийната независимост.Нищо от казаното дотук не става ясно от правителственото прессъобщение, изпратено след срещата. В него дословно пише:", "date": "2019.12.03", "title": "Репортери без граници след среща с премиера: Медиите тук са в гражданска война"}
{"url": "https://offnews.bg/politika/kalfin-biser-petkov-postigna-uspeh-s-vtorata-pensia-ne-stana-iasno-z-716763.html", "text": "Често обвиняват Бисер Петков за неща, за които отговорен е министърът на здравеопазването.Това коментира в интервю за  бившият вицепремиер и министър на труда и социалната политика Ивайло Калфин.„Включително в съобщението на премиера, когато каза, че освобождава Петков, спомена болничните, ТЕЛК-овете. И болничните, и ТЕЛК-овете са проблеми на здравната система, първоначално. Там, където има измама, където има недобра преценка, тя идва от медицинската преценка и това не е в ресора на социалния министър. Напоследък виждам, че много неща се приписват на социалния министър, а той не e толкова всевластен или всеотговорен…\", каза още Калфин.Той посочи, че по време на мандата си Бисер Петков е постигнал важен успех - след две години преговори с пенсионните фондове бе уточнен начинът, по който се изплаща допълнителният източник. \"Нещо, което беше важно, защото преди 20 години, когато е приет вторият стълб, въобще много неща са оставени отворени и въобще не е обмислено правилно как точно ще работи и как ще се изплаща. Това трябва да му се отчете като постигнат успех! Но някаква цялостна, голяма реформа, не може да се направи само от министъра. Тя трябва да се направи в съдействие с останалите. Той не може да работи сам“,допълни Ивайло Калфин.По повод , поискан от Патриотите, Калфин прогнозира, че \"разговорът в Коалиционния съвет по отношение смяната на министър Петков е предрешен\".Петков е бил избран на поста именно в качеството си на експерт, припомни Калфин. Според него изтъкването на недоброто комуникиране на посланията на министъра не може да бъде повод за смяната му.", "date": "2019.12.03", "title": "Калфин: Бисер Петков постигна успех с втората пенсия. Не стана ясно защо го сменят"}
{"url": "https://offnews.bg/zdrave/globalnoto-zatopliane-mozhe-da-uvelichi-broia-na-nedonosenite-bebeta-716765.html", "text": "Глобалното затопляне може да предизвика преждевременни раждания и да застраши новородените, сочат резултатите от изследване, публикувано в \"Дейли мейл\", съобщава БТА.Учени, изследвали връзката между ражданията и метеорологичните условия в САЩ, констатирали, че в дните, когато температурата надвишава 32 градуса Целзий, ражданията се увеличават с 5 процента. Много деца се раждат дни преди термина, а някои се появяват на бял свят две седмици по-рано от очакваното. Специалистите смятат, че високите температури може да предизвикат хормонални промени и по-ранни родилни контракции у бременните.Учени от Калифорнийския университет в Лос Анджелис изследвали данни за над 56 милиона раждания в САЩ между 1969 г. и 1988 г. Било установено, че в дните, в които температурата надвишава 32,2 градуса Целзий, ражданията са значително повече. Редица бременности приключили с 6 дни по-рано от очакваното, а някои деца се родили две седмици преди термина.Тъй като става въпрос за приключило преди 30 години изследване, въпросният ефект сега може да е дори по-голям. Екипът под ръководството на Алън Барека заключил, че преждевременните раждания са свързани с увеличено ниво на хормона окситоцин у майките. Резултатите от проучването са публикувани в Nature Climate Change.Преждевременно родените деца са с по-ниско телесно тегло, развиват се по-бавно и стават по-уязвими към здравословни проблеми. Хиперактивността с дефицит на вниманието, безпокойството, неврологичните смущения и аутизмът са по-често срещани сред тези деца. Тъй като белите дробове са сред най-бавно развиващите жизненоважни органи, появилите се по-рано на бял свят деца често са засегнати от астма и други респираторни проблеми. Преждевременно родените деца са също с повишен риск от чревни заболявания и проблеми със слуха, зрението и зъбите. Нещата може да се влошат още повече, ако горещите вълни зачестят през следващите десетилетия.", "date": "2019.12.03", "title": "Глобалното затопляне може да увеличи броя на недоносените бебета"}
{"url": "https://offnews.bg/izvan-terena/lili-ivanova-samo-levski-tova-e-balgaria-716771.html", "text": "Примата на българската естрада Лили Иванова призна, че е фен на Левски. Голямата ни певица сподели пред Дарик, че гледа мачовете на сините, но не е посещавала стадиона, защото имало твърде много хора.\"Симпатизирам на Левски. Левски - това е България. Гледам мачовете от първенството, стига да са интересни и да съм си вкъщи. Не гледам футбол с приятели, обичам самотата. Искам емоцията да бъде само за мен.Докато съм сама, дори си позволявам да употребявам някои думи, които иначе не ползвам\", казва Лили Иванова, чийто любими футболисти са Христо Стоичков и Димитър Бербатов, а в чужбина - Лионел Меси и Кристиано Роналдо.\"Не искам да гледам в миналото. Бъдещето ме интересува. Знам, че не съм на 20 години, но гледам в бъдещето. Пожелавам на националите ни много здраве и най-големия успех. Успехът ще ви донесе щастие. Само Левски!\", завършва изпълнителката.", "date": "2019.12.03", "title": "Лили Иванова: Само Левски, това е България!"}
{"url": "https://offnews.bg/futbol/mesi-tazi-zlatna-topka-e-razlichna-716775.html", "text": "Легендата на Барселона Лионел Меси зая, че ще става още по-добър. Снощи аржентинецът грабна Златната топка за рекорден шести път и сподели, че този момент е съвсем различен, в сравнение с първото отличие, което той получи преди вече 10 години.\"Бих искал да благодаря на журналистите, които гласуваха за мен, позволявайки ми да се намирам тук. Също така искам да благодаря на моите съотборници в Барселона. Това е забележително. Толкова много ви благодаря.Преди 10 години получих първата си Златна топка в Париж и тогава беше немислимо какво изживявам на момента. Бях с братята си, а сега съм тук със синовете си. И вече имам цели шест Златни топки... Това е съвсем различен момент за мен.Благодаря за подкрепата на семейството и децата ми. Моята съпруга ми каза, че никога не трябва да спирам да мечтая, да работя, да се подобрявам и да се забавлявам. Искам да благодаря на Бог.Аз съм щастливец, че изживявам всичко това в личен и професионален план. Винаги се опитвам да ставам по-добър. И вярвам, че мога още повече. Тази награда е специална за мен, но по-важен винаги е бил колективният успех.Сега съм на 32 години и нямам представа още колко време ще играя. Това зависи от физическото ми състояние. В момента се чувствам по-добър от всякога и затова се надявам, че ще играя още много дълго време.Наскоро ми казаха, че съм записал мач номер 700 с Барселона. Да ви кажа, научих го малко време преди самата среща. Не мисля за такива неща, не си броя мачовете, головете.Просто излизам и играя със същата наслада от играта, каквато съм изпитвал и в началото на кариерата. Да, много неща са се променили, но трябва да запазиш любовта към футбола като една игра\", каза Меси.", "date": "2019.12.03", "title": "Меси: Тази Златна топка е различна"}
{"url": "https://offnews.bg/politika/sled-dzhendar-debat-parlamentat-izbra-sacheva-za-nov-sotcialen-minista-716784.html", "text": "Бисер Петков вече не е министър на труда и социалната политика - със 114 гласа \"за\" и 106 \"против\" парламентът го освободи от поста и избра на негово място Деница Сачева.Срещу кадровата смяна в правителството гласуваха БСП, ДПС и \"Атака\". Трима депутати от \"Воля\" се въздържаха при гласуването.Дебатът в Народното събрание продължи 2 часа.Уважаеми колеги, броили ли сте колко промени имате в Министерски съвет от началото на този кабинет? Някой може ли да каже от ГЕРБ – едва ли. Това е осмата промяна - от 19 министри. Почти половината кабинет за три години се сменя. Осемте промени бяха или за корупция, или поради некомпетентност. Какво означава това? Половин Министерски съвет, сменен за 3 години, поради съмнения за корупция или поради некомпетентност, означава едно – нестабилност в държавата. Вие ги сменяте тези министри като носни кърпи, заяви от парламентарната трибуна председателят на БСП Корнелия Нинова.Зам.-председателят на ПГ на \"БСП за България\" Драгомир Стойнев добави още аргументи на левицата срещу избора на Сачева: \"В крайна сметка ще изберете министър, за когото не е имало турско робство, а „османско присъствие\"Според Стойнев кариерата на Сачева започва от „тъмносиньото“ на Иван Костов и стига до европейското синьо ГЕРБ, при работата й досега имало няколко скандални казуса – с вкарването на т.н. джендър идеологии в средното образование.Дали сега в качеството си на социален министър няма да продължи да го прави чрез инструментите на социално включване, подплатени с много средства? - попита още зам.-председателят на ПГ на „БСП за България“.Изненадана съм от задълбочените познания на моята биография, но изтъкнатите тук информации са основно събирани в интернет търсачките, отговори Деница Сачева.Според нея т.нар. джендър анкета в училищата \"беше въведена преди пет години от министър на БСП и отменена от правителството на ГЕРБ\".Твърдо вярвам, че полът се определя биологично. Против съм насилието срещу жени и деца. И съм за традиционното семейство между мъж и жена. Фалшивите новини да ги оборваме с факти, коментира новият социален министър.", "date": "2019.12.03", "title": "След джендър дебат парламентът избра Сачева за нов социален министър"}
{"url": "https://offnews.bg/politika/tcatcarov-obeshta-da-ne-deli-mediite-na-svoi-i-chuzhdi-716773.html", "text": "Най-вероятният нов председател на Комисията за конфликт на интереси и за отнемане на незаконно придобитото имущество (КПКОНПИ) Сотир Цацаров, който в момента все още е главен прокурор, обеща “абсолютно равно третиране на всички медии“ и “постоянен равен достъп“ до информация от институцията при изслушването си пред депутатите от Комисията за борба с корупцията, конфликт на интереси и парламентарна етика . Въпросът бе на Инициативата „Правосъдие за всеки“.Цацаров обясни, че гледа на медиите като читател и като служител на закона, но не смята да прави разграничение при изготвянето на всекидневен мониторинг на всички медии. „Нямам самочувствието, че ако стана председател на КПКОНПИ, комисията ще работи по друг начин. Идеята ми е направленията й да бъдат доразвити“, обяви Цацаров.НедоволствоНа въпрос за лошия имидж на комисията главният прокурор в оставка обясни, че определени кръгове са виновни за това, но част от причините се крият и в нейната работа. „Част от причините се коренят и в интересите на хора с имоти. По просто съвпадение това са същите тези хора, които са източник на атаките срещу прокуратурата. Всеки, чието имущество е запорирано, който има обвинение, няма как да има позитивно отношение към комисията“, каза Цацаров.В друга част от питанията той видя тенденциозност – например дали ще смени уличеният в злоупотреби зам.-шеф на КПКОНПИ Антон Славчев, защото по закон трябва да работи със сегашния състав на комисията. А въпроса дали има равнопоставеност на средствата, които конфискува комисията, и заплатите, които си разпределя, нарече некоректен. „Комисията не е търговско дружество, за да мери колко отнема и колко получава. Така ще излезе, че 85% от държавните органи получават повече, отколкото дават“, посочи Цацаров.Той не отговори пряко на питане дали КПКОНПИ не е орган за репресия на неудобните, но декларира, че ще постигне равна отдалеченост от всички. Главният прокурор повтори тезата си, че комисията трябва да бъде събудена, тъй като липсата на ръководство сега я поставяло в летаргия.Проверки и мерки„Правосъдие за всеки“ попита кандидата и дали ще продължи проверката на напусналия със скандал бивш неин председател Пламен Георгиев. Цацаров обаче напомни, че проверката е била възложена на НАП, а агенцията не е открила нарушения.Цацаров има намерение да напише нови правила за проверки на сигналите за корупция и за уведомяване на подателите за предприетите мерки. Ще предприеме и мерки за защита на подателите на сигналите. Без да раздува щата, кандидатът има намерение да обезпечи кадрово дирекцията, която разкрива конфликта на интереси, защото сега то било неадекватно.„Само 7% от служителите на КПКОНПИ се занимават пряко с противодействие на корупцията. При всички случаи броят на служителите трябва да бъде увеличен. „Дирекция „Антикорупция” трябва да бъде подсилена за сметка на администрацията и да има изнесени работни места в страната”, обяви Цацаров и повтори тезата си, че КПКОНПИ не се нуждае от каквито и да е нови правомощия. „Не се нуждае и от правомощия да разполага със собствени средства за СРС“, бе категоричен той.Като промени в закона за КПКОНПИ Цацаров предлага да се прецизират длъжностите за проверка на конфликт на интереси. Не било нормално и депутатите да не могат да предлагат членове на антикорупционната комисия и пожела по-сериозен парламентарен контрол на комисията.Другият кандидатЗа разлика от Сотир Цацаров кандидатът на \"Воля\" Симеон Найденов поиска щатът на КПКОНПИ да се увеличи и да се помисли за нов сграден фонд. Той пожела в училищата и университетите да залегне предмет по превенция на корупцията. Найденов е и за по-голяма отчетност на комисията, както и за по-голяма прозрачност при работата на комисията.", "date": "2019.12.03", "title": "Цацаров обеща да не дели медиите на свои и чужди"}
{"url": "https://offnews.bg/analizi-i-komentari/dano-svetiat-sinod-razmisli-za-zakona-za-sotcialnite-uslugi-716701.html", "text": "Трябваше ми известно време, за да успея да се събера и да напиша този текст. Изненадана е дума, която много слабо описва състоянието ми, след като прочетох Определям себе си като християнка, майка на три деца, психолог и човек, който работи в неправителствена организация и подкрепя деца и семейства в трудни ситуации. Има църковна общност, към която принадлежа, изповядвам се и се взимам причастие, децата ми ходят на неделно училище. Дълбоко съм разстроена от позицията на БПЦ срещу ЗСУ.Работя в НПО от 20 години. Организацията, в която работя, предоставя социални услуги и има делегиран бюджет за някои от тях. Смея да твърдя, че познавам добре сектора и познавам качеството, което доставчиците на социални услуги – НПО и общини - предоставят. Когато доставчикът е НПО в общия случай, услугите са по-гъвкави, по-добре фокусирани върху потребностите на отделното семейство и с повече възможности за бърза реакция при необходимост.Този закон е писан, консултиран, мислен от много и различни професионалисти в сферата на социалната работа и в изготвянето му МТСП има сериозно участие. Той дава възможност за първи път социалните услуги да се предоставят съгласно най-добрите световни стандарти, които доказано помагат на хората да поемат управлението на живота си, а не да живеят на социални помощи години наред.Бих могла да споря по всяко изречение, което е написано в становището, но това би произвело безкрайно дълъг текст. Ще опитам все пак да дам отговор на основните „критики“.1. Твърди се, че няма „стандарти за качество“ на социалните услуги. Това не е вярно. Всички социални услуги и в момента имат разписани и утвърдени от АСП и ДАЗД методики за прилагане, които включват дейности, средства и квалификация на персонала, който може да работи в услугата. Всеки, който кандидатства за лицензиране, трябва да докаже, че притежава необходимите знания и умения за работи в съответната услуга, за да получи лиценз. Ако се кандидатства за издаване на лиценз за нова услуга, кандидатстващия предлага детайлно разписана методика и ако АСП или ДАЗД открият нещо неясно или смущаващо, те не издават лиценз. И двете агенции имат контролни функции и правят изненадващи проверки на лицензираните организации.Именно по инициатива на неправителствените организации в София и със съдействието на Столична община беше създаден Форум за качество и е създадена система за мониторинг на качеството на предлаганите услуги.2. Твърдението, че „Разпоредбите в него оставят впечатление, че не са резултат от обещаното ни осъществяване на социална политика, насочена към преодоляване на демографската криза, а функция на вече утвърдени схеми за социални услуги от чужди законодателства, прилагани от много неправителствени организации /НПО/ и сега в различни социални сфери и форми на общуване“ абсолютно не е вярно!Целта на социалната работа с деца е да се следва най-добрия интерес на детето. Основно право и съответно най-добър интерес на детето е то да живее в семейството си. Съответно целта на социалната работа е да подкрепи семейството. Всички социални услуги за деца имат за цел грижа за здравето, благополучието и развитието на детето. Има семейства обаче, в които с децата се случват ужасни неща. Децата биват изнасилвани, продавани, заключвани гладни и жадни, пребивани и дори убивани… и т.н. Когато в работата си срещаш семейства, които страдат, срещаш и семейства, които злоупотребяват с децата си. Законово и морално задължение на всеки човек е да сигнализира на органите на ДАЗД, които пък имат задължение да спасят детето, жертва на подобно отношение. Ако социалните работници станат свидетели на такава злоупотреба, също трябва да подадат сигнал.И тук е важно да кажа още веднъж, че ЕДИНСТВЕНО съдът отнема родителски права. ЗСУ НЕ дава повече правомощия на доставчиците на социални услуги освен задължението като на всеки друг гражданин – да подадат сигнал. Но ако има дело и ако семейството е работило със социални работници, съдът може да поиска да ги изслуша. Тяхното становище е едно от всички мнения, които съдът взима предвид при крайното си решение.Ако животът и здравето на детето са в непосредствен риск, тогава отново доставчиците на социални услуги нямат право да изведат детето. Единствено служителите на ДАЗД могат да направят това. ДАЗД са тези, които правят оценка има ли насилие, жертва ли е детето и взимат решение дали да го изведат, дали да насочат родителите към социална услуга, която ще им помогне да развият родителския си капацитет или ще заключат, че полученият сигнал е невалиден.Тези случаи са редки и винаги са разтърсващи за всички участници. Последният път, когато станахме свидетели как извеждат две малки сестрички, които бяха стояли сами и заключени дни наред, без храна и вода, може би най-потрисащата гледка беше усмивката им и облекчението и радостта в очите, щом влязоха в детската стая на кризисен център в София. Кризисният център се управлява от НПО.3. Има изразена критика по отношение на физическите и юридически лица, които имат право да прилагат закона – не било ясно кой и как може да предоставя социални услуги. Напротив, казано е съвсем ясно: имат право да го прилагат тези физически и юридически лица, които са лицензирани. Процедурата по лицензиране също е ясна и включва множество изисквания, едно от които е организацията да има правоспособни професионалисти в областта, в която предоставя социални услуги.4. Друго твърдение в становището на БПЦ е че законът „създава нова конструкция в социалните отношения с водеща роля на частните доставчици на социални услуги – основно НПО, които могат да бъдат и проводници на чужди интереси, вредни за обществото ни.“Организации от европейски страни имат право да предоставят услуги на територията на България само ако са лицензирани. Т.е. трябва да следват методиките, които са утвърдени в тази държава.Опитът и на България в последните 30 години е, че социалните услуги, предоставяни от НПО са помогнали на огромен брой деца да останат в семействата си или да бъдат реинтегрирани в тях.Услугите, предоставяни от държавата, са илюстрирани от широко известния вече дом в Могилино.Когато едно семейство не се справя, държавата извежда детето, за да го спаси. Неправителствените организации подкрепят и развиват децата и семействата, за да могат да останат заедно.Редно е да има подобно разделение. Държавата има контролни функции, а частни доставчици и общини изпълняват услугите. Частните доставчици се явяват на конкурс, за да започнат и отново на всеки пет години, за да продължат да доставят услуги. Това създава конкуренция в най-добрия смисъл. Те се стараят да се развиват, да използват най-добрите постижения на науката в областта на социалната работа. За да продължат да предоставят услуги, трябва да има доказателства за ефективността им. А един от най-важните критерии е повече деца да останат в семействата си, да намалява броя на изоставените деца и повече семейства да са с повишен родителски капацитет. Общините, които сами предоставят услуги, не се конкурират с никого.5. Казва се, че „ЗСУ общо и неясно регламентира понятието „социална услуга“ и така го развива в нормите си, че не се разбира дали то има характер на търговска или благотворителна дейност. Абсолютно не е вярно!Чл. 3. (1) Социалните услуги са дейности за подкрепа на лицата за:1. превенция и/или преодоляване на социалното изключване;2. реализиране на права;3. подобряване качеството на живот.(2) Социалните услуги се основават на социална работа, индивидуален подход и индивидуална оценка на потребностите.Социалната работа е наука, има своите правила. Не може законът да описва още веднъж правилата на социалната работа.Социалната работа не е нито търговска, нито благотворителна дейност. Иначе можем да зададем същия въпрос за медицинските услуги – те търговска или благотворителна дейност са?А образованието?Социалната работа НЕ е благотворителност и милосърдие. Тя не е милостиня. Социалните услуги за деца предоставят ПРОФЕСИОНАЛНА подкрепа на деца и семейства, за да могат последните да преодолеят трудностите и да развият максимално капацитета си. Социалното подпомагане си остава функция на държавата и държавата решава на кого и какви средства да даде, когато хората се нуждаят. Много е важно да се прави ясна разлика между социална работа и социално подпомагане.Абсолютно съм съгласна, че „грижата, която едно общество проявява към хората в неравностойно положение, болните, възрастните, семейството и децата е израз на християнска вяра, на любов към ближния“. Неправителствените организации са граждански организации, които са развили професионална компетентност и подкрепят тези, които имат нужда. Още веднъж казвам, че основна цел на социалната работа е семейството да бъде подкрепено така, че децата да останат в него.Има ситуации обаче, в които за да се случи това, е необходимо детето временно да бъде изведено от семейството. Семейството е ценност, но човешкият живот е по-висша ценност. Понякога се налага децата да бъдат изведени от семейството, за да бъде спасен живота им. Разбира се, че това семейство след това получава подкрепа, за да успее да преструктурира живота си и да се събере отново с децата си.Разбира се, че законът не е идеален. Разбира се, че социалните работници понякога правят грешки. Разбира се, че системата не е идеална. Кое е идеално в нашия свят? Този закон обаче е стъпка в правилната посока, той организира и регламентира социалните услуги, които са в основата на социалната работа и които целят предоставяне на най-добра грижа за децата и семействата.Силно се надявам Светия синод да преразгледа позицията си!", "date": "2019.12.03", "title": "Дано Светият синод размисли за Закона за социалните услуги"}
{"url": "https://offnews.bg/zimni/chovekat-kojto-izkachi-14-te-osemhiliadnika-za-190-dni-shte-dojda-v-716772.html", "text": "- По-рано тази година обявихте намерения да направите опит за зимно изкачване на К2 - нещо, което никой не е успявал да постигне до момента. Наистина ли ще отидете на К2 тази зима?- Не, за съжаление, няма да направя опит. В момента работя върху моя книга, тя ще излезе следващия септември, ще направим и 90-минутен филм с основния ми екип, така че работя над това. През януари ще водя група клиенти на Аконкагуа. През март ще съм в Непал, за да отворя маршрут по Чо Ою от непалска страна, което ще бъде добре за непалското планинарско общество, тъй като сега всички експедиции минават от тибетска страна. След това ще водя група на Еверест и на Лхотце, на К2 и Броуд Пик.- Да поговорим за Вашия проект, в рамките на който изкачихте 14-те осемхилядника за 6 месеца и 6 дни. Когато Ви питаха: “Ако успеете...”, Вие отговаряхте: “Когато успея...”. Изглеждахте напълно убеден в успеха си през цялото време. Посочихте 3 фактора за това: мисловна нагласа, тренировки и физиология. Бихте ли казали малко повече за това, за причините за успеха си?- Ако трябва да бъда честен, не съм бил изследван от учени, но по някакъв начин моето тяло може да свиква толкова лесно и бързо с височината, че мога да се възстановявам супер бързо. Затова и успях да изкача Еверест, Лхотце и Макалу за 48 часа! Но никога не съм бил подлаган на тестове. За “Project Possible” не съм тренирал изобщо, бях много зает с намирането на финансиране, понеже хората не вярваха в това. Когато отидох в Непал, имах едва 10% от нужните средства. Нямах пари, но вярвах, че ще се справя. Изразходих много енергия в търсенето на пари, без да съм тренирал за това, но успях.- Коя беше най-трудната част от проекта и защо?- Зависи, всичко това... Например, на Дхаулагири катерихме при вятър 75 км/ч, без опънати парапети. Беше почти солово катерене. После, на Канчендзьонга, тъкмо бяхме изкачили Дхаулагири, след 4 дни без сън, тръгнахме директно от Базов лагер към върха, качихме го и после, на спускане, на 8450 метра намерихме трима души, на които им беше свършил допълнителният кислород, дадохме им нашия (аз, Мингма и Гесман) и ги спасихме. Когато тялото ти не е аклиматизирано да се изкачва без допълнителен кислород и изведнъж останеш на тази височина без кислород - това е самоубийствено. Ние знаехме, че телата ни са способни да се справят. Но беше много тежко... Супер тежко!- По какъв начин миналото на гурка ви помага в експедициите?- Мисля, че да бъда гурка, от специалните части, ме научи да уважавам хората, да бъда дисциплиниран, освен това - при вземане на решения... Всичко това ми помогна.- След всички заглавия в медиите за Вашия успех с осемхилядниците срещнахте огромни критики, заради 100-метровото кувейтско знаме, което спуснахте с екипа си от свещения връх Ама Даблам миналия месец. Не знам кой беше по-разочарован - вие или алпийската общност, но бихте ли казали защо го направихте? Предполагам, че сте знаели какви ще са последствията...- Никой не е осквернил планината. Планината е свещена. Всичко на тази планета е свещено. Не съм поставил флага на някоя голяма хранителна верига там, а помогнах да бъде спуснат националният флаг на Кувейт, защото те празнуваха своя национален празник. Освен това, за проекта бяха наети 18 непалци, включително аз. Платихме за разрешителното и всичко останало на непалското правителство да изкачим върха, така че това донесе средства за непалската икономика. Хората приземиха хеликоптер на Еверест през 2005 г. - какво ще кажете за това? Хората носят всякакви знамена по върховете. Вероятно занасянето на този флаг беше най-рискованата мисия в моя живот. Не сме навредили на ничие изкачване, никой не пострада, никой не загина. Изложихме флага за час и после го върнахме целия обратно в Катманду. Защо ме критикуват? Не виждам нищо лошо в това, честно казано. Да, текат тези дебати сега, но няма закони, които да казват, че това не бива да се прави. Това не е някакъв комерсиален флаг... Не мога да разбера защо хората са негативно настроени към това. С ръка на сърцето мога да кажа, че нямаше нищо грешно. Аз също имам фирма за комерсиални експедиции и правя нещата по-добре от всеки друг - ние управляваме риска, водим експедициите по начин, по който никой западен водач не би могъл. Обичам природата. Просто дадох шанс на хората от Непал да бъдат наети. Платено е за всичко, така че направихме всичко точно по правилата.- Как приемате критиките към вашия стил на изкачване на върховете. Смятате ли себе си за алпинист?- Аз съм алпинист и височинен катерач. И двете.- Легендарният алпинист Райнхолд Меснер е един от вашите поддръжници. Какво ви каза той, когато се срещнахте?- Когато бях на Нанга Парбат, той ме попита: Защо правиш това? След като поговорихме 30 минути в Базовия лагер, той беше първият алпинист, който ме погледна в очите и ми каза: \"Нимс, ти ще го направиш!\". Преди това никой не вярваше, че ще успея. Дори, когато казвах в средите на алпинистите, че ще опитам да изкача 14-те върха за 7 месеца, те се шегуваха с мен. Не им бях познат, защото бях в британските специални части и бях, така да се каже, секретен. Когато се появих, не бяха чували името ми и ми казаха, че изкачването на осемхилядник е много трудно нещо. Казваха ми: Имаш ли изобщо представа за какво говориш?!... Но аз направих онова, в което вярвах, дадох 100% от себе си, бях напълно отдаден и с позитивна нагласа... Заедно с моя отбор направихме така, че това да се случи. Ние променихме представата за човешките възможности. Преди това никой дори не можеше да си го представи, никой не смееше да си представи, че физически е възможно. Доволен съм и, че този проект подобри имиджа на непалските алпинисти, даде увереност, вдъхнови цяло едно поколение алпинисти. Затова съм щастлив.- Какво мислите за изкачването на върхове без допълнителен кислород? Можете ли да си представите, че един ден някой ше успее да изкачи 14-те осемхилядника без допълнитен кислород за същия период - 6 месеца?- Никога не бих казал \"не\", защото няма невъзможни неща.- Но вие решихте да използвате допълнителен кислород...- Да, защото това е моят начин. За мен катеренето не е въпрос на его. Не се опитвам да се доказвам, че съм по-добър в това или, че съм по-силен в онова. През 2016 г., докато бях в специалните части, преди да отида на операция, по време на отпуска, изкачих Еверест. На 8450 м бях сам и дадох бутилката си с кислород на жена, която беше изоставена от екипа си и имаше нужда от помощ. После, на Канчендзьонга дадох своя кислород, за да спася живот на същата височина на трима души. Не искам да доказвам нищо на никого. Имам си моя причина да изкачвам върхове. Съревновавам се единствено със себе си. Просто се опитвам да бъда по-добър от това, което съм бил вчера. Това е.- И последен въпрос: Чух, че планирате да посетите България. Кога?- Да, планирам да дойда. Имам много добър приятел там - Стефан Стефанов, който ми е бил партньор в изкачването на К2. Така че се надявам да дойда и да направим нещо заедно, би било прекрасно. Не знам точно кога, защото графикът ми е пълен с всякакви събития, но хората от България са толкова мили с мен и наистина искам да видя всичко там. Надявам се да дойда някой ден.", "date": "2019.12.03", "title": "Човекът, който изкачи 14-те осемхилядника за 190 дни: Ще дойда в България"}
{"url": "https://offnews.bg/futbol/arsenal-ne-mozhe-da-si-pozvoli-menidzhar-ot-visoka-klasa-716795.html", "text": "Арсенал има проблеми с бюджета. Поради тази причина \"артилеристите\" не могат да предложат много високи заплати на набелязаните от клуба мениджъри, пише британският \"Daily Mail\".Отстраненият Унай Емери получаваше по 4 милиона паунда, като клубът е готов да увеличи възнаграждението, но това пак няма да бъде достатъчно, за да бъде привлечен специалист от най-висока класа.Според изданието неучастието в Шампионската лига е една от причините за финансовите трудности, което може да доведе до наемането на по-неопитен мениджър.Това означава, че евентуалното оставане на Фреди Люнгберг или пък привличането на друг бивш играч на отбора - Микел Артета от Манчестър Сити са напълно възможни.", "date": "2019.12.03", "title": "Арсенал не може да си позволи мениджър от висока класа"}
{"url": "https://offnews.bg/politika/harvatia-poe-predsrochno-predsedatelstvoto-na-es-716800.html", "text": "Хърватия, която от 1 януари застава начело на Съвета на ЕС, се е наложило днес неочаквано да поеме ръководството на заседанията на институцията. Това съобщи говорител на финландското председателство, цитиран от БТА.По неговите думи причина са политическите събития в Хелзинки. Преди няколко часа правителството на Финландия подаде оставка заради стачка, започнала от пощите и обхванала допълнителни области на икономиката.Президентът на Финландия Саули Нинистьо прие оставката, но призова правителството да продължи работа в качеството на служебен кабинет.Правителствената коалиция в Хелзинки се разпадна заради спорове как е било правилно да се подходи в условията на стачка.", "date": "2019.12.03", "title": "Хърватия пое предсрочно председателството на ЕС"}
{"url": "https://offnews.bg/futbol/iunoshite-ni-uznaha-zhrebia-si-za-kvalifikatciite-za-evropejskite-parv-716790.html", "text": "България U19 ще играе срещу Испания, Белгия и Северна Македония в група 2 на Елитния квалификационен кръг за Европейското първенство на УЕФА за юноши до 19 г. през 2020 г.Срещите ще се проведат в Испания от 25 до 31 март 2020 г. Отборът на Ангел Стойков достигна до елитния кръг, след като през ноември победи в квалификациите Черна гора с 3:1 и Армения с 3:0, а срещу домакините от Турция отстъпи с 1:2. Победителите във всяка от 7-те групи в елитния кръг ще се класират за финалния турнир в Северна Ирландия от 19 юли до 1 август 2020 г. Това издание на Европейското първенство за юноши ще определи и участниците от стария континент на Световното първенство на ФИФА до 20 години в Индонезия през 2021 г.  \"Лъвовете“ до 19 г. ще играят квалификационните си мачове за 20-тото Европейско първенство на УЕФА в тази възрастова група на родна земя. Квалификациите ще се проведат между 10 и 16 ноември 2020 г. България е в група 12 с отборите на Турция, Русия и Литва. Първите два отбора от квалификационните групи, както и отборът с най-добри резултати срещу първенците сред заелите третата позиция в групите си, ще продължи към Елитния кръг през пролетта на 2021 г.. За финалите в Румъния ще се класират 7 отбора. За следващото издание на европейското първенство, на свое заседание от май тази година, Изпълнителният комитет на УЕФА въведе нов регламент. Квалификациите за Евро 2022 ще се играят по схема, подобна на турнира на УЕФА Лига на нациите и ще бъдат двегодишни кампании. Това означава, че отборът, който ще представлява България в квалификациите за Евро 2022, също ще започне участието си в квалификациите през 2020 г., като по това време състезателите ще бъдат все още във възрастовата група до 18 години (родени след 1.01.2003 г.). Според позицията си в ранглистата на УЕФА до 19 години, отборите са разпределени в 3 лиги – А, B и C, които за жребиите ще бъдат разделяни в 2 урни във всяка група: Лига А – урни 1 и 2 (по 10 отбора), лига Б – урни 3 и 4 (по 8 отбора) и лига С – урни 5 (10 отбора) и 6 (8 отбора) . Лига А се състои от 20 отбора, които ще формират 5 групи, Лига B е съставена от 16, които ще се разделят на 4 групи а в лига C попадат 18 отбора, като в тази лига групите ще са 5 с по 3 или 4 отбора във всяка. България ще стартира от лига В, където е в урна 3. Групите се състоят от по 2 отбора от всяка от урните в съответната лига.Квалификациите ще се проведат в 4 кръга, които ще се играят на турнирен принцип – Кръг 1 през ноември 2020 г., Кръг 2 през юни 2021 г., кръг 3 през август, септември и октомври 2021 г. и кръг 4 през март 2022 г.. След всеки кръг 4-те водача в групите си и най-добрият втори от лиги В и С ще се изкачват в по-високата лига, а 4-те последни в групата си и най-слабо представилият се трети отбор от лиги А и В ще изпадат в съответната по-ниска лига.След всеки кръг ще се провежда жребий за определянето на новите групи за следващия кръг. След кръг 2 отборите попаднали в лига С, както и домакинът на финалния турнир през 2022 г. Словакия отпадат от квалификациите, а след кръг 3 лига В също прекратява участието си. В последния кръг отборите, попаднали в лига А ще се борят помежду си за участие във финалите, до които ще достигнат 5-те водача в групите си и двата 2-ри отбора с най-добри резултати.Днешният жребий определи за съперници на България в лига В, група В1 отборите на Грузия, Босна и Херцеговина и Уелс. Турнирът ще се проведе от 7 до 13 октомври 2020 година, а домакин отново ще бъде България. Юношеският национален отбор до 17 г. ще стартира квалификациите си за Евро 2021 на 29 октомври 2020 г. в Хърватия. Отборът ни попадна в група 1 с тимовете на Босна и Херцеговина, Лихтенщайн и домакините от Хърватия. Първите 2 отбора от седемте квалификационни групи, както и 4-те отбора с най-добри резултати срещу тях сред заелите третата позиция в групите си ще продължат към Елитния кръг. Финалите на Евро 2021 за юноши до 17 г. ще се проведат в Кипър.", "date": "2019.12.03", "title": "Юношите ни узнаха жребия си за квалификациите за европейските първенства"}
{"url": "https://offnews.bg/futbol/balgaria-dade-zlatnata-topka-na-van-dajk-mesi-e-treti-716797.html", "text": "Българските участници в анкетата на \"Франс Футбол\" за \"Златната топка\" не са посочили Лионел Меси за победител, стана ясно след публикуването на анкетите на всички журналисти, гласували в тазгодишното издание на престижното допитване. Както е известно, наградата отиде при Лионел Меси, който събра 686 точки, докато вторият в класацията Вирджил ван Дайк получи 679 пункта.От всяка държава е гласувал по един представител. За България своя комбиниран вот са дали известните журналисти Румен Пайташев и Михаил Савов. На първо място те са поставили Ван Дайк, на второ - Кристиано Роналдо, на трето - Меси, на четвърто - Килиан Мбапе и на пето - Рияд Марез.Българският вот за \"Златната топка 2019\":1. Вирджил ван Дайк (Холандия/Ливърпул) - 6 точки2. Кристиано Роналдо (Португалия/Ювентус) - 4 точки3. Лионел Меси (Аржентина/Барселона) - 3 точки4. Килиан Мбапе (Франция/Пари Сен Жермен) - 2 точки5. Рияд Марез (Алжир/Манчестър Сити) - 1 точка", "date": "2019.12.03", "title": "България даде Златната топка на Ван Дайк, Меси е трети"}
{"url": "https://mamaninja.bg/%D0%BE%D0%B1%D1%89%D0%B5%D1%81%D1%82%D0%B2%D0%BE/%D1%80%D0%B5%D0%B2%D1%8E%D1%82%D0%B0/item/3885-koledno-nastroenie-s-47-moto-izdanie-na-sofiyski-mezhdunaroden-panair-na-knigata", "text": "", "date": "2019.12.03", "title": null}
{"url": "https://offnews.bg/evropa/goreshto-za-ivan-geshev-v-evroparlamenta-vaprosi-za-apartamentgejt-716823.html", "text": "Новоизбраният главен прокурор Иван Гешев участва в заседанието на Комисията по граждански свободи, правосъдие и вътрешни работи при Европейския парламент.Освен, че не бе посрещнат особено радушно от евродепутатите, той бe aтaĸyвaн пo гopeщитe тeми, пo ĸoитo нeвeднъж бe питaн y нac и ĸoитo пpoвoĸиpaxa cepиoзни пpoтecти, пише „Де факто“.Дeпyтaтĸaтa oт Pyмъния Paмoнa Cтpyгapиy (oт гpyпaтa „Oбнoви Eвpoпa“, тpeтaта пo гoлeминa в EП и нacлeдниĸ нa AЛДE) гo пoпитa зa и за дpyги cĸaндaли, като настоя дa paзбepe ĸaĸ въpвят тeзи paзcлeдвaния в Бългapия и дaли той имa няĸaĸвa вpъзĸa c тяx, вĸлючитeлнo пpяĸa.Дeпyтaтĸaтa oт Иpлaндия Kлeъp Дeйли (Eвpoпeйcĸa oбeдинeнa лeвицa) бe oщe пo-ocтpa. Тя oбяви, че „Бългapия пaдa нaдoлy в индeĸca зa ĸopyпция“ и запита „тoвa нe pyши ли имиджa нa cтpaнaтa“.„Πpиcъcтвиeтo нa г-н Гeшeв пpeдизвиĸвa cepиoзни пpитecнeния cpeд нac, вĸлючитeлнo и във вpъзĸa cъc cĸaндaлa „Aпapтaмeнтгeйт“, иcĸaмe дa гo чyeм и . И oщe – ĸaжeтe ĸaĸ cтe били избpaн ĸaтo глaвeн пpoĸypop нa фoнa нa мнoгo бypни пpoтecти oт гpaждaнитe. “, заяви Дeйли.„Hяĸoи oт въпpocитe явнo пoчивaт нa нeвяpнa инфopмaция. B Бългapия caмo зa пocлeднитe 4 години ca зaмpaзeни aĸтиви oт пpecтъпнa дeйнocт зa нaд 1 млpд.eвpo. Toвa ca peзyлтaти, c ĸoитo мoжe дa ce гopдee вcяĸa eвpoпeйcĸa cтpaнa“, отговори Гешев.И продължи: „Kaĸ cъм избpaн ĸaтo глaвeн пpoĸуpop, тoвa eдвa ли интepecyвa тoлĸoвa EΠ. Ho бяx избpaн в пyбличнa пpoцeдypa бeз aнaлoг в EC, пpи 10-чacoвo изcлyшвaнe, oтгoвopиx нa нaд 150 въпpoca – пиcмeни и ycтни, вcяĸaĸви. Имaшe пpoтecти, дa. Kaзaxa мacoви, нe биx мoгъл дa ce cъглacя. Зa мeн e яcнo, чe зaд тeзи пpoтecти cтoят зaceгнaти oт пpoĸypaтypaтa интepecи“.Изданието припомня зa paзcлeдвaнeтo „Heдoceгaeмитe“, в ĸoeтo oбвинeниятa зa opгaнизиpaнa пpecтъпнocт и мaщaбни дaнъчни измaми бяxa paздeлeни и се cĸлючиха cпopaзyмeния c oбвиняeмитe, дoвeли дo eднa мaлĸa eфeĸтивнa пpиcъдa и пoвeчe ycлoвни.. „Ha живo cъм oбяcнил пo БHT зa ĸaĸвo cтaвa въпpoc – зa вcичĸи cъc cъбpaни дoĸaзaтeлcтвa бългapcĸият cъд пocтaнoви пpиcъди“, аргументира се той пред евродепутатите.Зa „Aпapтaмeнтгeйт“ ĸaзa, чe бopбaтa c ĸopyпциятa, ocвeн oт cъдeбнaтa влacт, зaвиcи oт мнoгo дpyги инcтитyции.„Πo тoзи cлyчaй ocвeн пpoĸypaтypaтa, paбoтят дaнъчнитe, KΠKOHΠИ и дpyги, cигypeн cъм, чe пo няĸoи oт тяx щe имa peзyлтaти. Независимо от това как е представено медийно, трябва да ни е ясно, че не всичко извършено представлява състав на престъпление. И не всяко престъпление може да бъде доказано“, посочи той.A инaчe Гeшeв бe зaпoчнaл излoжeниeтo cи пpeд ĸoмиcиятa тaĸa: „Πpиeмaм тaзи пoĸaнa и ĸaтo oцeнĸa зa пoлoжeнитe ycилия и пocтигнaтитe oт Бългapия ycтoйчиви peзyлтaти пpи изпълнeниe нa шecттe пoĸaзaтeли пo Mexaнизмa зa cътpyдничecтвo и пpoвepĸa, и пълнoтo изпълнeниe нa 17 ĸлючoви пpeпopъĸи нa EK“.Πocлe oбяви, чe пpeчĸитe пpeд пpaĸтичecĸoтo cътpyдничecтвo щe oтпaднaт, a eфeĸтивнocттa в битĸaтa c тpaнcгpaничнaтa пpecтъпнocт щe ce пoвиши caмo чpeз ycĸopявaнe и paзшиpявaнe нa cпoдeлeнaтa инфopмaция, взaимнoто пpизнaвaнe нa пpoцecyaлнитe дeйcтвия в paмĸитe нa пpeдпpиeтo paзcлeдвaнe, изпoлзвaнeто нa cъбpaнитe дoĸaзaтeлcтвa. Така на практика , нacoчeнo ĸъм „cъглacyвaнo фyнĸциoниpaнe нa нaĸaзaтeлнoпpaвнитe cиcтeми“.Иван Гешев отчeтe ycпeшни 10 мeждyнapoдни oпepaции нa cпeциaлизиpaнaтa пpoĸypaтypa, вĸлючитeлнo oпpeдeлeнaтa oт нeгo ĸaтo „пъpвaтa oпepaция в EC cpeщy нeрeглaмeнтиpaни пapични пpeвoди в ocoбeнo гoлeми paзмepи пo мeтoдa XABAЛA, финaнcиpaщ тepopизъм.В изслушването в Комисията по граждански свободи участва и Лаура Кьовеши, която беше назначена за първи главен прокурор на ЕС, акцентира „Свободна Европа“. В своето изложение тя отбеляза, че се работи активно Европейската прокуратура да започне работа до края на 2020 г. Тя очерта също своята визия за борбата с организираната престъпност на ниво ЕС.според наши източници тя е напуснала залата преди изложението му.„Има основни общи изисквания - независима съдебна система, промяна в манталитета, образование и повишаване на доверието в институциите.“ Кьовеши отбеляза, че пред европейската прокуратура стои тежка работа. „Ще работим с 23 наказателни и 23 наказателно-процесуални кодекси. (…) В началото ще имаме персонал от 28 прокурори. По моите оценки първата година ще имаме около 1000 дела“, каза Кьовеши.", "date": "2019.12.03", "title": "Горещо за Иван Гешев в Европарламента – въпроси за Апартаментгейт, за избора му и гражданските протести"}
{"url": "https://offnews.bg/zdrave-i-krasota/skritata-zahar-v-koi-produkti-se-sadarzha-716780.html", "text": "Преди 3 години СЗО настоятелно препоръча ежедневното потребление на захар да се сведе до 10%, 50 г или 12 чаени лъжички, а още по-добър вариант е захарта е до 5% от дневния порцион. Свободните захари са тези, които се добавят в храната по време на обработката й. Сами по себе си те нямат хранителна стойност, но крадат от ценните вещества и витамини, които постъпват в организма с другата храна.В окислението на глюкозата например участват витамини като В1, В2, В3, а за метаболизма на фруктозата е необходимо голямо количество фосфати, което лишава клетките на аденозинтрифосфорната киселина (АТФ) – жизненоважно вещество, което е един от основните преносители на енергия в организма.Ако сте решили твърдо да следите количеството захар в храната си, не е достатъчно само да започнете да пиете кафето си без захар, да се откажете от сладките храни и да престанете да пиете сладки напитки. Значително количество добавена захар е скрита в преработените продукти, които не се отнасят към сладките храни.Добавената захар се \"крие\" под названия като декстроза, малтоза, царевичен сироп, меласа, сироп от агаве, сгъстен сок от тръстика и други шифровани наименования. Общо наброяват около 61. Кои са несладките продукти, в които производителите добавят захар и как да се ориентираме по етикетите пише специализираното издание Women’s Health.Готовите сосовеДори най-несладките сосове и дресинги за салата съдържат голямо количество захар. Според анализи на Британския фонд за борба със сърдечносъдовите заболявания, в 1 с. л. обикновен кетчуп има около 4 г захар (около 1 ч. л.), в традиционния английски кафяв сос – 3,5 г, в чили соса – 8 г. Като цяло захар има във всеки готов сос и точното му количество зависи от бранда (австралийските например са съставили своя таблица на основата на асортимента в местните магазини). Изводът е един – ако прецизно следите количеството захар в менюто си – приготвяйте си сосове вкъщи.Консервирани супиКакто и в случая с готовите сосове, всичко зависи от производителя. В общия случай количеството захар в 100 г супа може да варира от безобидните 0,5 до внушителните 7 г. Прочутата доматена супа Campbell, донесла някога огромна слава на Анди Уорхол, претворил етикета й в картина, съдържа 6,6 г захар.Месни полуфабрикатиНепреработеното месо се състои от протеини и мазнини, а хранителният състав на месните полуфабрикати – кренвирши, салами, бекон, деликатеси е значително по-разнообразен и много често включва добавени въглехидрати, вкл. свободни захари (захароза, меласа, декстроза, царевичен сироп).В повечето случаи това не се отразява на вкуса на изделията (освен при бекона, където е възможен леко сладникав вкус), но влияе на цвета им – яркият отенък на месните полуфабрикати се получава и благодарение на захарта.ХлябПривържениците на здравословното хранене категорично делят хляба на „вреден“(бял) и всички останали видове. В ръжения и пълнозърнестия хляб наистина има значително повече хранителни вещества, отколкото в рафинираното бяло брашно, но от гледна точка на захарта не се различават. В 100 г какъвто и да било хляб се съдържат около 4 г захар.СушиСушито отдавна е в списъка на полезните, „правилни“ храни. На пръв поглед изглежда, че съчетанието на ориз, морски водорасли нори и риба не предизвиква подозрения и изглежда максимално полезно, при това неособено калорично. Проблемът е само, че за суши не се използва обикновен ориз. По време на приготвянето му се добавя оризово брашно, сол и захар за консистенция. На една чашка ориз за суши се пада около 1 с. л. захар.Обезмаслени млечни продуктиУточнението „обезмаслени“ на етикета на млечните продукти подвежда, защото асоциацията е \"по-здравословни\" (което всъщност не е така, защото мазнините са не по-малко нужни на организма от протеините и въглехидратите). Всъщност е малко по-сложно: тъй като сами по себе си обезмаслените продукти нямат особено приятен вкус, производителите добавят подсладители, за да подобрят вкусовите им качества. В резултат дори в 100 г обикновено кисело мляко се съдържат до 10 г добавена захар.Зеленчукови консервиПрез 2017 г. независимата европейска организация за защита правата на потребителите FoodWatch е провела изследване, в което констатира, че в 46% от консервираните продукти на световния пазар се добавя захар.Експертите изследвали около 170 вида консерви, 79 от които съдържали до 10% захар. Органичните (био) варианти също не оправдали очакванията. В черния списък на продуктите съдържащи в 100 г до 10 г захар се оказали консервираният грах, морковите, червеното зеле, брюкселското зеле, тиквата и царевицата.Мариновани домати и краставициВ този случай захарта се добавя по рецепта – средно 2 с. л. на 1 литър марината. В домашни условия обаче е напълно реално да се приготви по-здравословна версия на купените мариновани зеленчуци. ", "date": "2019.12.03", "title": "Скритата захар - в кои продукти се съдържа"}
{"url": "https://offnews.bg/obshtestvo/sv-prorok-sofonij-predskazal-koga-gospod-shte-poseti-svoia-narod-716706.html", "text": "Църквата почита днес св. пророк Софоний. Софоний живял през VІІ век преди Христа. Той бил съвременник на св. пророк Йеремия.Предсказал бедствията, които трябвало да постигнат Юдея и околните страни.Пророк Софоний обаче предвещал на юдейския народ и светлите новозаветни времена, когато Господ ще посети своя народ и ще си избере кротки и смирени хора, които няма да вършат неправди и да говорят лъжи.", "date": "2019.12.03", "title": "Св. пророк Софоний предсказал кога Господ ще посети своя народ"}
{"url": "https://offnews.bg/temida/bivsha-sluzhitelka-na-noi-e-v-aresta-zaradi-izmami-s-pensii-716822.html", "text": "Бивша служителка на НОИ в Пловдив, а сега управителка на 2 частни фирми за пенсионни услуги, е обвинена за измама в особено големи размери.Задържаната жена е работила в НОИ в периода 1985- 2009 г. През 1992 г. е била уволнена, но съдът я е върнал на работа.Тя е основната фигура в схема за изготвяне на фалшиви удостоверения за осигурителен стаж, така е нанесла щета за около 3 млн. лева на НОИ, както и на хората, които са пострадали от плана й за лично обогатяване.Това стана ясно днес на брифинг в Окръжната прокуратура в Пловдив. Бяха показани около 10 кръгли и правоъгълни печати, които тя е ползвала при фалшифицирането на документите. В схемата са замесени дъщеря й и мъжът, с когото живее на семейни начала.Изчезнали са над 250 преписки от НОИ, за което по сигнали от местна медия тече проверка и се водят редица дела.Клиенти на двете й фирми, навършили възрастта за пенсиониране, са давали парите на 62-годишната комбинаторка, за да заплати недостигащия им стаж, като това е ставало в рамките на комплексната услуга. Тя обаче е задържала парите за себе си и заедно с приятеля и дъщеря си изработвала документа /УП-3/, удостоверяващ стажа.С фирмени печати тя е оформяла удостоверенията, а самите фирми са отдавна закрити и архивът им не е наличен. И за да не се докаже измамата, тя е прибрала преписките.Така, според прокуратурата, има хора, които ще трябва да връщат до 100 000 лв. с лихвите за начислени пенсии, сега оспорени от НОИ. Редица пострадали са завели дела. Намерените от разследващите преписки пък са в лошо състояние, защото са били съхранявани в наводнено помещение.Районният прокурор Чавдар Грошев посочи, че схемата е била възможна благодарение на огромния хаос, който цари в архивите на предприятия и фирми, а доста от тях са направо заличени.Сред услугите, които нейните две фирми са предлагали, е и издирването на загубен стаж. Вместо това, обаче, тя подхождала „творчески“ – прилагала фалшиви документи, подправяла и трудови книжки, за да бъде съответствието пълно.Цялата тази машинация е извършвана без участието на клиентите й в схемата, те само са си давали парите, за да си купят необходимия стаж. Така от 18 подобни случая тя е прибрала за себе си 125 000 лева.", "date": "2019.12.03", "title": "Бивша служителка на НОИ е в ареста заради измами с пенсии"}
{"url": "https://offnews.bg/obshtestvo/po-12-chasa-bez-voda-v-chasti-ot-lagera-i-liulin-5-716707.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Строително-монтажни работи на ул. „Д-р Петър Дертлиев“ в жк. „Люлин“ 5 налагат спиране на водоподаването от 08:00 до 20:00 часа на бл. 546, бл. 561, бл. 562, бл. 563, бл. 564, бл. 565.Изграждане на ново сградно водопроводно отклонение на ул. „Пиърс О‘Махони“в жк. „Лагера“ налага спиране на водоподаването от 10:00 до 22:00 часа на ул. „Пиърс О‘Махони“ и блок 60 – висока зона. ", "date": "2019.12.03", "title": "По 12 часа без вода в части от Лагера и Люлин 5"}
{"url": "https://offnews.bg/politika/slushat-tcatcarov-za-shef-na-kpkonpi-v-parlamenta-716709.html", "text": "Главният прокурор Сотир Цацаров и народният представител Симеон Найденов ще бъдат изслушани днес в Парламентарната комисия за борба с корупцията, конфликт на интереси и парламентарна етика.Двамата бяха допуснати до изслушване като кандидати за председател на КПКОНПИ и ще представят концепциите си и кратка биография днес. Всеки от двамата ще има по 15 минути за представяне, а вносителите в рамките на две минути ще трябва да се мотивират защо са предложили конкретния кандидат.В процедурата за избор на председател на КПКОНПИ се допускат становища и въпроси към номинираните от НПО-та, юридически лица с нестопанска цел и висши училища. ", "date": "2019.12.03", "title": "Слушат Цацаров за шеф на КПКОНПИ в парламента"}
{"url": "https://offnews.bg/evropa/prezidentat-na-sreshta-na-varha-na-chlenkite-na-nato-obnovena-716751.html", "text": "Президентът Румен Радев ще ръководи българската делегация за участие в срещата на държавните и правителствените ръководители на страните-членки на НАТО, която ще се състои на 3 и 4 декември в Лондон. На срещата на върха ще бъде отбелязана 70-годишнината от създаването на Алианса.Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на срещата на върха.В рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи.В делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.От правителствената пресслужба опровергаха появилата се информация, че в срещата ще участва и премиерът.", "date": "2019.12.03", "title": "Президентът на среща на върха на членките на НАТО (обновена)"}
{"url": "https://offnews.bg/turizam/pet-sa-novite-balgarski-eden-destinatcii-za-zdraven-i-balneo-turizam-716799.html", "text": "Конкурсът на Министерството на туризма определи кои са новите български EDEN дестинации („Най-добри европейски дестинации“) по проекта „Здравен и балнео туризъм GRO/SME/18/C/065 – Bulgaria Sanus per Aquam”. Победител в състезанието е община Костенец, а нейни подгласници са община Самоков (с. Белчин), община Баните, община Сапарева баня и община Ардино.Проектът привлече вниманието на различни български общини, които притежават богати ресурси като здравни и балнео маршрути. Той е финансиран по Програмата за конкурентоспособност на малките и средните предприятия (2014 – 2020 г.) COSME и стартира през април 2019 г. Крайният срок за кандидатстване бе 15 юли 2019 г. В допустимия срок в Министерството на туризма постъпиха седем кандидатури от общински администрации.Целта на проекта е да се промотират нововъзникващи и малко познати български туристически региони, които са разработили специфични услуги въз основа на местните си природни ресурси, съоръжения и инфраструктура за развитие на здравен и балнео туризъм.Комисия разгледа подадените от тях формуляри според критериите за оценка, които са част от изискванията на процедурата. Съгласно тази оценка по документи бе осъществено и посещение на място на петте дестинации, получили най-голям брой точки, и те бяха номинирани за отличията.За избраните 5 дестинации е извършено фотозаснемане и се подготвя брошура на български и английски език за популяризиране на техния потенциал.През настоящия месец ще се проведе и национална церемония за награждаване на избраните малко познати EDEN дестинации за здравен и балнео туризъм. Чрез проекта EDEN се привлича вниманието към многообразието и общите характеристики на европейските туристически дестинации, които се включват в обща мрежа.", "date": "2019.12.03", "title": "Пет са новите български EDEN дестинации за здравен и балнео туризъм"}
{"url": "https://offnews.bg/politika/kriasatci-i-obidi-pri-debata-za-po-visoki-pensii-v-parlamenta-716821.html", "text": "Заседанието на парламента, където се обсъждаше бюджетът на държавното обществено осигуряване, бе прекратено след скандали и размяна на обиди и реплики между опозиция и управляващи. Малко преди това парламентът реши минималната пенсия да стане 250 лв. от юли следващата година.Напрежението се покачи след като БСП и “Атака” поискаха предложението на “Воля” за 300 лв. минимална пенсия да бъде гласувано поименно. Председателстващият заседанието Емил Христов (ГЕРБ) отказа с мотив, че вече са в процедура на гласуване. Предложението не беше прието, след като мнозинството гласува “въздържал се”.Тогава депутати от БСП и \"Атака\" обградиха парламентарната трибуна - Филип Попов, Христо Проданов и Георги Свиленски, след това и други народни представители се струпаха там.\"Всеки разбира процедурата по различен начин. В правилника нещата са ясно изписани. Не сте прави\", каза Емил Христов. Той подчерта, че БСП възпрепятстват пленарното заседание, помоли ги да не го правят, след което закри дебата. Преди това от страната на управляващите се чуха крясъци \"Червени боклуци\", а от БСП - “Оставка\".Преди това Десислав Чуколов (Атака), който не беше особено адекватен, призова от трибуната “Обединени патриоти” да подкрепят предложението за 300 лв. “Искрене, нямаш право да го правиш това”, “Валери, не ми се смей! Нали това обещавахте!”, призоваваше поименно Чуколов бившите си коалиционни партньори и заяви, че няма да мръдне от трибуната, ако не подкрепят БСП за сумата 300 лв. Юлиян Ангелов също призова: “Г-н председател може да забраните продажбата на алкохолни напитки на независими народни представители!”.Искрен Веселинов (“Обединени патриоти”) пък нарече Кристина Таскова “бавноразвиваща се”. Хасан Адемов (ДПС) се опита да обясни, че законът за публичните финанси не позволява на депутатите да залагат разходи в бюджета, без да е ясно от къде ще дойдат парите за това.Преди да се разгорещят, депутатите определиха размерите на месечния осигурителен доход за 2020 г. Минималният осигурителен доход за самоосигуряващите се лица през 2020 г. ще е 610 лв. В Закона за бюджета на ДОО е заложено минималният месечен размер на осигурителния доход на земеделските стопани и тютюнопроизводители да бъде в размер на 420 лв. и максимален месечен размер за осигурителен доход – 3000 лв.От БСП предлагаха за самоосигуряващите се и за земеделските стопани размерът да е 650 лв. Предложенията им обаче бяха отхвърлени. Социалистите искаха максималният осигурителен доход да бъде увеличен на 3 900 лв. От ДПС бяха предложили минималният месечен размер за земеделските стопани и тютюнопроизводителите да бъде 400 лв.Гласуването на бюджета на ДОО ще продължи утре. ", "date": "2019.12.03", "title": "Крясъци и обиди при дебата за по-високи пенсии в парламента"}
{"url": "https://offnews.bg/sviat/donald-tramp-dialog-s-rusia-no-s-povisheno-vnimanie-716825.html", "text": "Президентът на САЩ Доналд Тръмп определи като непатриотични и неблагоприятни за страната усилията на демократите по повод разследването за импийчмънта му.Това той подчерта в Лондон, където пристигна за срещата на върха на НАТО, предаде Радио Гласът на Америка /Voice of America/. Той изрази недоволство заради насрочените поредни изслушвания по разследването, инициирано от демократите, във времето, когато той самият е в Лондон.„Смятам, че да устройваш представление е много непатриотично от страна на демократите. Считам, че това е неблагоприятно за нашата страна“, посочи Тръмп. Той заяви, че е изцяло съсредоточен във въпросите на външната и вътрешната политика, и изобщо не мисли за импийчмънта.Президентът изрази увереност, че тази ситуация няма да попречи на позициите му на световната сцена. „Аз се познавам с повечето от лидерите. Ние с тях добре се разбираме. Импийчмънт, това е изфабрикувано. Това е измислено единствено заради политическата изгода“, каза той.Тръмп започна визитата си в Лондон с обещанието изобщо да не се намесва в предстоящите избори във Великобритания, насрочени за 12 декември. „Нямам нищо на ум по този повод. Това ще бъдат много важни избори за тази велика страна, но аз нищо конкретно не мисля“, посочи американският лидер във вторник по време на съвместната си пресконференция с генералния секретар на НАТО Йенс Столтенберг след двустранната им среща.Той обаче все пак изказа мнението си за британския премиер Борис Джонсън: „Борис е много талантлив и аз мисля, че той ще се справи отлично“.Неотдавна Джонсън в интервю призова Тръмп да не се изказва в негова подкрепа, като отбеляза, че е „най-добре нито една страна да не се въвлича в изборните кампании на друга“.Световните лидери рядко нарушават дипломатическите норми и си позволяват мнения по повод на избори в други страни, отбелязва VoA.Тръмп подчерта също, че САЩ по никакъв начин не са заинтересовани от Националната служба по здравеопазването във Великобритания. „Ние нямаме абсолютно никакво отношение към нея. Тя на нас не ни е необходима, дори да ни я поднесете в сребърна чиния“, увери Тръмп.Стремежът на Тръмп да приватизира националната служба по здравеопазването стана един от централните въпроси в британската предизборна кампания: Джеръми Корбин обвини Джонсън и Консервативната му партия, че са включили това в споразумение със САЩ, което е планирано да бъде сключено след Брекзита. Джонсън отхвърля тези обвинения.Тръмп се срещна и с президента на Франция Еманюел Макрон, и с канадския премиер Джъстин Трюдо, пред когото подчерта силата на американско-канадските отношения. В програмата е предвидена среща и с канцлера на Германия Ангела Меркел.Във вторник Столтенберг даде висока оценка на Тръмп, като отбеляза, че неговата инициатива по въпроса за финансирането на алианса е оказала реално влияние на ситуацията – другите членове на НАТО са увеличили отбранителните си бюджети на 130 млрд.долара, а към 2024 г. този показател ще достигне 400 млрд.Освен това, Тръмп се е срещнал със свои поддръжници на закрито събитие, в хода на което се очаква да бъдат събрани 3 млн.долара за неговата предизборна кампания.По време на съвместната си пресконференция с Макрон той заяви, че обмисля и в момента се обсъжда възможно налагане на санкции срещу Турция заради покупката на руските противоракетни системи С-400.„Както знаете, Турция искаше да купи нашата система Patriot, но администрацията на Обама не позволяваше, а склони едва, когато Анкара беше готова да купи друга“, посочи Тръмп пред журналистите.Американският лидер изрази увереност, че руският президент Владимир Путин иска да сключи споразумение за контрола върху въоръженията. Според него САЩ искат същото и сключването на такова споразумение би било много благоприятна стъпка. Той отбеляза, че диалогът с Русия е добро нещо, но винаги е наложителна бдителност.Тръмп прогнозира голям прогрес по въпроса с Украйна, тъй като там ситуацията е изключително важна.Макрон посочи, че заради стабилността в Европа и деескалацията на конфликтите е необходим диалог с Русия. Според френския лидер в момента ситуацията с отношенията с Русия не е най-доброто решение.В отговор на въпроса на американски журналист трябва ли Франция да поеме по-активната роля за решаването на съдбата на пленените бойци от Ислямска държава, Тръмп пренасочи въпроса към Макрон в опит за шега, като го запита дали не би приел такива.Френският президент даде пространен отговор, като отбеляза, че бойците в тази групировка от европейските страни са малцинство и че е нецелесъобразно фокусът да бъде в тях, вместо в по-мащабния проблем. Според него, приоритет е приключването на войната срещу групировката.„Ето защо той е прекрасен политик – това един от най-ловките не-отговори, който бях принуден да чуя, но това е нормално“, коментира Тръмп.По-късно във вторник президентът на САЩ се срещна с членовете на кралската фамилия. Той и Мелания бяха приети от принц Чарлз и Камила, след което с всички останали лидери на НАТО присъстваха на приема в Бъкингамския дворец.", "date": "2019.12.03", "title": "Доналд Тръмп: Диалог с Русия, но с повишено внимание"}
{"url": "https://offnews.bg/politika/upravliavashtoto-mnozinstvo-svikva-koalitcionen-savet-716752.html", "text": "Управляващото мнозинство свиква коалиционен съвет.Съветът е по инициатива на Обединените патриоти, които още в петък заявиха, че ще настояват за спешни разговори с ГЕРБ. Това се случва след като премиерът  на социалния министър Бисер Петков.Днес обаче премиерът е на среща на върха на страни-членки на НАТО в Лондон, а парламентът ще гласува посочената от Борисов Деница Сачева за социален министър на мястото на Бисер Петков.  Обединените патриоти се жалват, че рокадата не е била обсъдена с тях. По време на разговорите се очаква да бъде коментирано и предложението на премиера - Деница Сачева да седне на стола на Петков. Очаква се тя да встъпи официално в длъжността като министър на труда и социалната политика днес на обед.", "date": "2019.12.03", "title": "Управляващото мнозинство свиква коалиционен съвет"}
{"url": "https://offnews.bg/ikonomika/deputatite-gledat-biudzheta-na-nzok-i-doo-na-izvanredno-zasedanie-716750.html", "text": "Депутатите ще разгледат второ четене на бюджетите на ДОО и на НЗОК за 2020 г. на извънредно заседание на парламента. В бюджета на Здравната каса са предвидени 4 744 704.9 лв. приходи и трансфери. Здравноосигурителните приходи са в размер на 4 640 733.7 лв., от които 3 107 134.2 лв. са приходи от здравноосигурителни вноски и 1 533 599.0 хил. лв. са трансфери за здравно осигуряване.Разчетените средства за здравноосигурителни вноски са в размер на 3 107 134.2 лв., което е увеличение с 264 880 лв. в сравнение с 2019 г. Малко преди гласуването министърът на здравеопазването Кирил Ананиев заяви, че няма никакви различия по отношение на това, че профилактиката, ранната диагностика, лекуването в доболничната помощ, долекуването трябва да бъдат приоритет. Проектът на бюджет на ДОО предвижда от 1 юли догодина пенсиите, отпуснати до края на 2019 г., да се увеличат с 6.7%. Средният размер на пенсията ще достигне 412.28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219.43 лв. на 234.13 лв.От същата дата ще нарасне и социалната пенсия за старост, която ще стане 141.63 лв.Максималният размер на пенсиите се запазва на 1200лв. Тази стойност ще се прилага за всички пенсии, без оглед на момента на отпускането им.Прогнозите са, че през 2020 г. средният осигурителен доход ще достигне 1063 лв., което е ръст от 7.8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2.796 млн.", "date": "2019.12.03", "title": "Депутатите гледат бюджета на НЗОК и ДОО на извънредно заседание"}
{"url": "https://mamaninja.bg/%D0%B4%D0%B5%D1%86%D0%B0/%D0%B7%D0%B4%D1%80%D0%B0%D0%B2%D0%B5/item/3884-natsionalna-detska-bolnitsa-istinska%2C-kakvato-zasluzhavat-detsata-ni", "text": "", "date": "2019.12.03", "title": null}
