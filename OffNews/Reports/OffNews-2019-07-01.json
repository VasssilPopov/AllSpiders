{"url": "https://offnews.bg/sviat/protestirashti-v-honkong-vzlomiha-parlamenta-politciata-gi-razprasna-706500.html", "text": "Полицията в Хонконг разпръсна протестиращите срещу закона за екстрадицията със сълзотворен газ, след като голяма група от тях нахлу в сградата на законодателното събрание, предаде South China Morning Post.Няколко часа по-рано в хода на масовата демонстрация против приемането на закона, което се прави в навечерието на 22-годишнината от прехода на специалния район Хонконг от британска юрисдикция към китайската, няколко стотин протестиращи окупираха парламента. Един от символите на протестната акция бяха чадърите.При нахлуването си вътре в сградата те свалиха портретите на местните представители на властта, окачиха британския колониален флаг на Хонконг в президиума на парламента и нарисуваха графити по стените. Един от графитите гласи „Хонконг не е Китай“.Министърът на външните работи на Великобритания Джереми Хънт изрази своята подкрепа за участниците в протеста и посочи, че стотиците хиляди, излезли днес по улиците на града, имат право на мирен протест в рамките на закона.Протестите продължават вече няколко седмици. Повод за тях е законът за екстрадициите, който, ако се приеме, ще позволи издирвани престъпници да бъдат предавани на континентален Китай. Според протестиращите поправката на закона ще ограничи независимостта на Хонконг. Заради масовите протести правителството взе решение да отложи разглеждането на спорния закон.", "date": "2019.07.01", "title": "Протестиращи в Хонконг взломиха парламента, полицията ги разпръсна със сълзотворен газ"}
{"url": "https://offnews.bg/112/shofior-zagina-pri-sblasak-s-avtobus-palen-s-detca-706488.html", "text": "Автобус, пълен с деца и лек автомобил са се сблъскали недалеч от Рибарица, община Тетевен, на място е загинал 36-годишният водач на леката кола, съобщиха от МВР.Сигналът за инцидента е получен към 15.30 ч., няма пострадали от автобуса, който е превозвал децата след лагера в Рибарица. Извършен е оглед, по случая е образувано досъдебно производство.Малко по-рано днес, около 14.20 ч., на автомагистрала „Тракия“ при километър 325 в посока Бургас, възникна лек пътен инцидент с материални щети между автобус, превозвал 57 деца от София към Китен, и лек автомобил със сръбска регистрация. Няма пострадали. Двамата водачи са тествани с дрегер за употреба на алкохол, като резултатите са отрицателни. Автобусът е изтеглен на паркинг, разположен на км. 323, като след технически преглед ще бъде преценено дали да продължи движението си.", "date": "2019.07.01", "title": "Шофьор загина при сблъсък с автобус, пълен с деца"}
{"url": "https://offnews.bg/futbol/legendata-iker-kasias-se-zavarna-na-terena-dva-mesetca-sled-infarkta-706484.html", "text": "Испанският легендарен вратар Икер Касияс се завърна към тренировъчния процес заедно със съотборниците си в Порто днес. Това се случва само два месеца, след като стражът получи инфаркт.Различни спекулации обявяваха, че вратарят ще сложи край на кариарата си. Дори бившият страж на Барселона Виктор Валдес написа прочувствено писмо до големия си съперник на терена и приятел в живота, в което призовава Касияс да окачи бутонките.Очевидно легендата на Реал Мадрид няма такова намерение и той ще направи опит да се завърне на терена и да продължи с футбола.38-годишният страж обяви завръщането си на терена със снимка в официалния си профил във Фейсбук, която бе съпроводена с надпис \"Завръщане към работата. Първи ден\". Касийяс е световен и двукратен европейски шампион.Испанецът, който има 725 мача за \"белия балет\", получи инфаркт на миокарда по време на тренировка на Порто в началото на май тази година и от тогава не е играл.Това веднага отключи слуховете, че друга легенда - Джанлуиджи Буфон ще се присъедини към \"драконите\" в ролята на заместник.Икер защитава цветовете на Порто от 2015 година, след като напусна родния си Реал след 16 години престой на \"Сантиаго Бернабеу\".В средата на март той преподписа с \"драконите\" до 2021 година. Тогава стражът се закани, че ще завърши кариерата си в португалския клуб.", "date": "2019.07.01", "title": "Легендата Икер Касияс се завърна на терена два месеца след инфаркта"}
{"url": "https://offnews.bg/politika/kmetat-na-plovdiv-uvolni-zamestnika-si-imalo-novi-predizvikatelstva-p-706482.html", "text": "Със заповед на кмета на Пловдив Иван Тотев от днес е отстранен от работа заместникът му Димитър Кацарски, отговарял досега за строителството, жилищната политика и общинските имоти, съобщиха местните медии.Тотев аргументира уволнението на известния като „дясната ръка“ Кацарски с „новите предизвикателства пред общината“. На мястото му сяда главният инженер Йордан Калев.Димитър Кацарски, Иван Тотев и кметът на район \"Западен\" Димитър Колев бяха обвинени за изграждането на градския зоопарк, тъй като възложили строителството не с обществена поръчка, а с пряко договаряне. Прокуратурата заключи, че така общината е била ощетена с близо 690 000 лева. Преди по-малко от година обаче делото срещу тримата беше върнато от Апелативния специализиран наказателен съд в прокуратурата и така беше дадена зелена светлина за строеж на пловдивския зоопарк.Димитър Кацарски заемаше зам.-кметския пост от 7 ноември 2011 г. Преди това е бил директор на РДНСК в Пловдив. Стартира кариера на офицер от строителните войски в ГУСВ, след това става собственик на фирма \"Калдис\" ЕООД.", "date": "2019.07.01", "title": "Кметът на Пловдив уволни заместника си, имало нови предизвикателства пред общината"}
{"url": "https://offnews.bg/nashite-avtori/kak-da-stanesh-pustinqk-706480.html", "text": "Ще ми простите този деликатен лексикален анализ, надявам се, но какво да се прави, филологията е моето призвание и не мога да съществувам, без да размишлявам. Понекога го правя великодушно, друг път най-мизерно издребнявам, но и тази разнопосочност също е пустиняшка черта. Мене от пустиняка можеш да ме извадиш, но пустиняка от мене – не, ако перифразирам. И още една перифраза, с ваше позволение, Херман Хесе казва, че „Поетът е нещо, което можеш да бъдеш, но което не е позволено да станеш“. Сега заменете „поет“ с „пустиняк“ и всичко си идва на местото. И в такъв случай усилията ми са напразни, тезата се разпада, преди да е построена и никой никога нема да успее да стане пустиняк, ако не се е родил такъв.Но все пак можем да си представим един такъв социален експеримент, щото само с четене на Радичков и Стоян Николов – Торлака още никой не е успел да се превърне в пустиняк. Най-малкото, за да се придобият пустиняшки качества, трeбва да се осмисля една тънка метафизична нишка в северозападната душевност. Пустинякът е поет. Често неосъзнат. Ако си добър читател, ако разполагаш по подразбиране в базовата си комплектовка с достатъчно чувствителни сензори, ще ти препоръчам да откриеш нeкъде на този свeт книгата „Космос на хоризонта“ от световноизвестния рибар, мислител и аниматор Никола Стоянов. Ето, дори името му е реверсивно на Стоян Николов. И ако Стоян е забавният, тривиалният и прозаичният разказвач, Никола е проникновеният, онтологичният и метафизичният. Те са контрастни.Само че книгата на Никола не може да бъде открита по книжарниците. Щото е апокрифна. Той я издаде съвсем наскоро, на премиерата покани само свои приятели, за да се предпази от разни вогони и съм доволен, че и аз съм сред читателите му и ѝ се насладих. Некои от заглавията на текстовете му (разкази, есета, пътеписи, мистификации): „Спомени в буркани“, „Мустак скитник“, „Да си изтриеш сянката“, „Симфония на сметта“. Стана ли ви интересно? Ние, пишещите, обикновено сме заразени от тщеславие, искаме да виждаме книгите си по книжарниците, да даваме интервюта, да стигаме до читателите си по всеки възможен начин. Но в нашето всеядно и безкритично време моят адаш е предприел най-добрата стратегия. Да се крие. За да го откриете сами. И тогава вече наистина да го оцените.Но да се върна на темата за пустиняците. Отваряме една географска карта и се насочваме към топонимите. Може ли да живееш в место, наречено Хубавка, Моравка, Китино, Любичево и да бъдеш пустиняк? Правилно. Не може. Но ако живееш в Лютиброд, Зверино, Злидол, Краводер, Деривол, Костелево, нещата ще изглеждат по съвсем различен начин, нали? Населените места от първата група са некъде на Изток, а тези от втората – некъде из Пустиняшко. И ако желаеш да придобиеш пустиняшки облик поне по външни белези, требва да си избереш за постоянен адрес некое такова местенце под слънцето. Щото названието носи в себе си вековен код. Гаранция, че за една година ще почнеш да твърдиш, че най-много обичаш „боба и леба“, да възклицаваш „мамо, татко род ли ми е“ и да не знаеш колко уши имаш на главата си. Поради различни причини. Повечето свързани с честата консумация на „рикия“, но може просто да се вдъхновиш от твърдия звуков фон, пейзажа, нравите (непосветените ги сметат за просташки). И да откриеш у себе си неподозирани пустиняшки качества. Не е нужно да си пиянде, за да си пустиняк. Има и съвсем трезви екземпляри, макар, че това се счита за изключение.Пустиняшките качества биват най-причудливи и пъстри по природа и насока. Може да си цапнат в устата и другите да не са в състояние да понесат твоята откровеност. А може и да не обелваш дума, ама да държиш на нея до смърт. И никой да не може да те убеди в нищо, дори да ти приведе математически формули като доказателство. Може да си благородник по сърце и да помагаш на всеки закъсал. А може и да превърнеш стария си кладенец във външен нужник. Може да си таен пустиняк или явен такъв. Може да си тих или шумен, умен или глупав. Но винаги и при всички случаи едно твое качество требва да е доведено до крайност, да изпъква, да си личност. И да се отстояваш. Да си ужасно крив. Тежко им и горко на твоите близки.", "date": "2019.07.01", "title": "Как да станеш pustinqk?"}
{"url": "https://offnews.bg/sviat/chlenki-na-pase-otkazvat-da-rabotiat-sas-zavarnalata-se-rusia-706481.html", "text": "Редица страни подготвят резолюция срещу връщането на Русия в ПАСЕ, казва в ефира на Полското радио маршалът на сената Станислав Карчевски, цитиран от Lenta.ru.Според него съгласие за работа по документа са дали Полша, Украйна, Литва, Латвия, Естония, Словакия и Грузия. „Всички са възмутени от тази ситуация. Представители на различните държави ми казаха, че искат да се подготви съвместна резолюция, договорихме се за среща в най-близко време“, посочва Карчевски.На 26 юни ПАСЕ изцяло възстанови правата на Русия, при това без всякакви санкции. В отговор на това делегацията на Украйна напусна пленарната зала, а към нея се присъединиха Литва, Естония и Грузия, както и част от представителите на Полша, и един депутат от Словакия. Делегацията на Украйна временно прекрати участието си в работата си в ПАСЕ, част от депутатите обаче останаха с цел запазване на контактите с колегите.Причина за отнемането на всички пълномощия на Русия в ПАСЕ през април 2014 г. бе анексията на Крим и въоръженият конфликт в Донбас. През 2017 г. Москва замрази плащанията на членския си внос и обяви, че ще ги размрази само след пълното възстановяване на пълномощията й в организацията.Естония е още по-категорична в протеста си заради завръщането на Русия в асамблеята, предаде Интерфакс. Съветът на Консервативната народна партия излезе с изявление, че след решението за възстановяване на правата на руската делегация, в парламента следва да бъде подложен на гласуване въпросът за по-нататъшното участие на Естония в работата на Съвета на Европа.„Ние считаме, че Естония трябва да прекрати участието си в организацията, която изгуби моралния си авторитет. Решението за това дали да продължим или да прекратим работата си в Съвета на Европа трябва да вземе не само правителството, но и депутатите в парламента“, се посочва в изявлението на управляващата партия, разпространено след заседанието в неделя.Според консерваторите, „правото на глас на Русия в Съвета на Европа е възстановено от волята на ръководствата на водещите страни в Европа, независимо от това, че Кремъл игнорира всички резолюции на ПАСЕ по отношение на Крим и Украйна, и продължава да нарушава международното право и устава на Съвета на Европа“.", "date": "2019.07.01", "title": "Членки на ПАСЕ отказват да работят със завърналата се Русия"}
{"url": "https://offnews.bg/futbol/ivajlo-stoianov-shte-sviri-finala-za-superkupata-706487.html", "text": "Съдийската комисия към Българския футболен съюз обяви назначенията си за предстоящия финал за Суперкупата на България.Един срещу друг в битка за трофея се изправят 8-кратните шампиони от Лудогорец и носителите на Купата - Локомотив Пловдив.Отговорният наряд за двубоя е получил Ивайло Стоянов-Сватбата. Помощници на рефера ще бъдат Иво Колев и Георги Дойнов.Четвърти арбитър ще бъде Владимир Вълков, а работата на реферите зорко ще следи Ичко Лозев. Двубоят е в сряда (3 юли) от 20:30 часа на националния стадион \"Васил Левски\".Иначе билети за срещата за Суперкупата ще се продават от 14 часа на 3 юли 2019 година на касите на Националния стадион \"Васил Левски\" на ул. \"Гурко\" и на бул. \"Евлоги Георгиев\" срещу метростанцията.Блокове 9, 10 и 11 на Сектор А (вход 25 и 26) са отредени за привържениците на шампионите от Разград.Блокове 8, 14 и 15 на Сектор А (вход 1 и 2), както и блокове 16 и 17 на сектор \"Б\" (вход 3 и 4) са запазени за носителите на купата от Пловдив.10 лв. - блок 10, 16 и 1720 лв. - блок 8, 9, 11, 14 и 1530 лв. - ложи 5, 6, 7 60 лв. - ВИП ложа 8Системата Eventim.bg вече извършва онлайн продажби на билети. Работят и всички каси на Eventim в страната и в партньорските каси.", "date": "2019.07.01", "title": "Ивайло Стоянов ще свири финала за Суперкупата"}
{"url": "https://offnews.bg/futbol/tcska-predstavia-otbora-za-novia-sezon-na-6-iuli-706485.html", "text": "ЦСКА ще представи отбора за новия сезон в събота, 6 юли. Тогава от 19:00 часа на \"Българска армия\" \"червените\" ще изиграят последната си контрола преди старта на сезона, а съперник е Вихрен (Сандански).Представянето на играчите ще бъде преди двубоя, а входът за зрители е свободен. Тези, които не успеят да отидат, може да го гледат в официалната фейсбук страница, както и на сайта cska.bg.За улеснение на привържениците, които искат да си закупят абонаментни карти за сезона, администрацията ще работи извънредно от 14:00 часа до старта на контролата в 19:00.Преди прибирането в България ЦСКА ще изиграе и последната си контрола на лагера в Австрия.Тя ще е срещу австрийския гранд Ред Бул (Залцбург), който през този сезон за първи път ще играе в групите на Шампионската лига. Мачът е в сряда, от 19:30 часа.Междувременно стана ясно, че ЦСКА преговаря за качествено ново попълнение в отбрана, пише \"Труд\". Десен защитник трябва да пристигне до часове в клуба, за да подсили отбора за Лига Европа.Преговорите са почти приключили, допълва изданието.\"Червените\" имат сериозен проблем на този пост заради продължаващите проблеми за Иван Турицов.Така на поста остава само Стойчо Атанасов, което обаче засега се смята за рисковано.", "date": "2019.07.01", "title": "ЦСКА представя отбора за новия сезон на 6 юли"}
{"url": "https://offnews.bg/politika/hristova-izbiraneto-mi-v-ib-na-bsp-e-mnogo-dobra-otcenka-za-gradskata-706492.html", "text": "Смятам, че моето избиране в Изпълнителното бюро на БСП е много добра оценка за работата на Градската организация в София.Това заяви заместник-председателят на ГС на БСП в столицата и на СОС Милка Христова в сутрешния блок на телевизия Bulgaria ON AIR. На вчерашния пленум на Партията тя беше избрана за нов член на Изпълнителното бюро на БСП заедно с още 6 души - Георги Свиленски, Весела Лечева, Асен Гагаузов, Манол Генов, Стоян Мирчев и Николай Бериевски. От досегашните членове беше освободен Валери Жаблянов. Така Изпълнителното бюро вече ще наброява 21 души, сред които е и лидерът на БСП - София Калоян Паргов. Досега съставът на управляващия орган беше от 15 членове.\"Разширяването на Изпълнителното бюро на БСП отчита естеството и значимостта на това, което предстои - местните избори, коментира Милка Христова. - Избирането ми за член е много добра оценка за дейността на Градската партийна организация в София и в частност на общинските съветници в СОС. Смятам, че предложението и включването ми в състава на Изпълнителното бюро е стъпка в правилната посока предвид значимостта на изборите в знаков град, какъвто е София. Победа на БСП в столицата би била от изключително значение за партията ни. Искрено се надявам да успеем да я постигнем предвид факта, че БСП в София от 30 години е опозиция. Освен това, смятам, че в нашата партия понякога местните политики са неглижирани и е крайно време те да бъдат поставени във фокуса на вниманието\".Според Милка Христова, с разширяването на състава на Изпълнителното бюро на БСП председателят Корнелия Нинова прави опит да събере личности от повече области и с различни мнения, за да даде максимална възможност за дискусия и съответно за взимане на правилни решения. \"Не бих искала да бъда причислявана към някаква преторианска гвардия, заяви Милка Христова. - Смятам, че през годините съм си изградила авторитет на човек със собствено мнение и позиция по въпросите и съм доказала, че мога да ги отстоявам. Мисля, че и останалите членове на Изпълнителното бюро са такива личности\".Милка Христова е категорична, че българският гласоподавател се е наслушал вече предостатъчно на критики и би реагирал положително на тази политическа партия, която предложи решения на проблемите. \"Смятам, че хората искат да чуят критика по отношение на провеждани политики, но много повече желаят да чуят отговор на въпроса \"Как?\" - как ще решим проблемите им, коментира тя. - Това е нашата амбиция в момента - при разработването на платформата на нашата партия за участие в местните избори, в частност в София, да се опитаме да предложим на столичани конкретни решения на проблемите. Тези проблеми в управлението на града ни вече са хронични. Гражданите ги знаят много добре. И киселото, винаги язвително и критично отношение не носи дивиденти. В крайна сметка на една левица й подхожда да вдъхва надежди, да дава решения, да създава позитивни настроения и да се бори, за да направи качеството на живота на хората по-добро\".", "date": "2019.07.01", "title": "Христова: Избирането ми в ИБ на БСП е много добра оценка за Градската организация в София"}
{"url": "https://offnews.bg/turizam/zhestok-trafik-kam-gartcia-gkpp-ta-se-zadahvat-ot-letovnitci-706493.html", "text": "За едно денонощие през ГКПП Кулата са преминали 30 780 моторни превозни средства в двете посоки, за същия период вчера през ГКПП Маказа в двете посоки са преминали общо 11 584 автомобила, съобщават от МВР.Двата пункта на българо-гръцката граница бяха изключително натоварени поради трафика в неделния ден. От двата ГКПП продължават да работят при пълен капацитет, твърдят от Главна дирекция „Гранична полиция“. Вчера стана ясно, че тапите били заради щателните проверки на декларации от родители за съгласието им деца да бъдат изведени зад граница. А в социалните мрежи се публикуваха клипове и снимки на абсурдно празни български плажове.Граничната полиция препоръчва в дните със силно интензивен трафик през двата основни пункта на границата с Гърция водачите да преминават и през по-слабо натоварените пунктове Илинден, Ивайловград, Златоград и Капитан Петко Войвода.Пътят за Гърция през Маказа минава по цялото протежение на Кърджали, което през лятото е повод за недоволство на местните жители, тъй като все още няма околовръстно шосе, а наличният булевард \"Беломорски\" едва поема трафика, тъй като не е построен да поема подобно натоварване.", "date": "2019.07.01", "title": "Жесток трафик към Гърция, ГКПП-та се задъхват от летовници"}
{"url": "https://offnews.bg/obshtestvo/vlakovete-do-moreto-veche-v-tcviat-i-s-kilimcheta-706490.html", "text": "БДЖ в партньорство със световноизвестната марка за обзавеждане IKEA обновява интериора на спалните вагони с асортименти на компанията, съобщава в сайта си превозвачът. Брандирането е част от маркетинг стратегията на националния железопътен превозвач за отдаване на площи във влаковете с рекламна цел.Обзавеждането на спалните вагони с цветни аксесоари придава на кабините домашен уют и допълнително лятно настроение на пътниците в спалните вагони при пътуването им от София до Бургас и Варна, твърдят от БДЖ.С обновени интериори ще пътуват всекидневно по един спален вагон в посока на нощните композиции, които се движат между столицата и морските градове.", "date": "2019.07.01", "title": "Влаковете до морето вече в цвят и  с килимчета"}
{"url": "https://offnews.bg/futbol/otbor-ot-chetvarta-divizia-sasipa-levski-706494.html", "text": "Левски записа хеттрик от загуби, след като днес отстъпи на тима от четвърта немска дивизия Тюркгюджю-Атаспор с 0:4 в третата си контрола от предсезонния лагер в Йенбах, Австрия.Касим Рабихич откри резултата от дузпа в 26-ата минута. През второто полувреме два гола вкара Лапе (57,74), а едно добави Фуркан Дзорба. В 47-ата минута Янис Каргас бе изгонен с директен червен картон.В днешния мач титуляр за първи път излезе аржентинецът Франко Мазу­рек. Треньорът Петър Хубчев беше дал шанс и на доста футболисти, които по-рядко намират място в стартовия състав, а повечето титуляри бяха оставени да почиват.Това се отрази на представянето на \"сините\" и съперникът им тотално доминираше през целия мач.Във вторник, 2 юли пък е последната контрола на Левски на австрийска земя срещу швейцарския шампион Йънг Бойс. Двубоят ще се играе във Фюген от 19:30 часа българско време.Голмайстори: Касим Рабихич (26'), Карл-Хайнц Лапе (57', 74'), Фуркан Дзорба (60')Левски: Николай Михайлов, Ивайло Найденов, Деян Иванов, Ясин Каргас, Томислав Папазов, Мартин Райнов, Илия Юруков, Станислав Иванов, Мартин Д.Петков, Франко Мазурек, Илия ДимитровРезерви: Милан Миятович, Петър Иванов, Живко Миланов, Нуно Рейш, Иван Горанов, Давиде Мариани, Паулиньо, Станислав Костов, Атанас Кабов, Мартин Петков, Хали Тиам", "date": "2019.07.01", "title": "Отбор от четвърта дивизия съсипа Левски"}
{"url": "https://offnews.bg/politika/vigenin-timermans-shte-bade-letiasht-start-za-evrokomisiata-gabriel-706496.html", "text": "\"С Тимерманс начело новата Европейска комисия би имала летящ старт. С него бихме имали един председател на ЕК, от който знаем какво очакваме - няма да има тайни сделки. Това е добре за нас\", заяви пред Нова тв секретарят на ПГ на \"БСП за България\" Кристиан Вигенин.Той не смята, че Тимерманс се отнася негативно към България, поне работата му с него го е довела до този извод. Според него Тимерманс е „принципен човек и не обича да се заобикалят правилата и законите\". Вигенин подчерта, че Манфред Вебер от ЕНП е бил не по-малко критичен към България като евродепутат и не винаги е бил принципен, като неговите позиции са били повлияни от това кой е на власт у нас.Кристиан Вигенин акцентира на факта, че ЕНП действително има най-много депутати в Европейския парламент, „но с 27-28% не можеш да претендираш, че си спечелил изборите по начин, по който да ти даде възможност ти да определяш кой да бъде председател на ЕП и на ЕК“.\"Нормална европейска практика е да се търси компромис. Социалистите, които са с 4-5% след тях, също имат своите основания да настояват за своя кандидат\", каза той. Вигенин коментира, че Меркел и част от лидерите са прави, че трябва да се запази принципът на водещия кандидат - председател на ЕК да не бъде който и да е, а един от водещите кандидати на трите основни политически групи.\"Някой трябва да направи компромис. Ако е Вебер, това дава ли му автоматично мнозинство в ЕП - не. Трябва да търсим и подходящия като профил човек\", обясни той и подчерта, че профилът на Вебер предполага, че би бил добър председател на ЕП, а този на Тимерманс - на ЕК. Той посочи, че сред 4-те най-важни поста трябва да има представител на либералите, които значително са увеличили своя брой, както и на Източна Европа, за да бъде запазен балансът.На въпрос за появилата се информация за вероятността Кристалина Георгиева на оглави Европейския съвет, Вигенин отговори: \"Като българин бих се радвал всеки един кандидат от България да поеме висок пост. Всеки път обаче възникват спекулации за висок пост, който се гласи за Кристалина Георгиева и това не се случва\". Той допълни, че когато се говори за председател на Европейския съвет, обикновено нагласата е, че за този пост се избира някой, който е участвал в съвета, бивш премиер или президент, а Георгиева няма такъв опит.На въпрос за кандидатурата на Мария Габриел за върховен представител за външната политика, Вигенин обясни, че би се учудил, ако тя заеме тази позиция, тъй като няма опит във външната политика. \"Обикновено за този пост първите сериозни кандидатури са на бивши или действащи външни министри. Европейската политика не е просто едно раздаване на постове и удовлетворяване на желания на една или друга страна. Хората, които ще заемат тези постове, трябва да бъдат достатъчно подготвени, включително и в очите на европейските граждани. Трябва да има един разговор - кои са най-подготвените, които да заемат съответните постове\", коментира Вигенин.Въпреки липсата на съгласие по точките за Истанбулската конвенция и мигрантите, според него нямало несъвместимост между основните ценности на БСП и на ПЕС. Социалистът коментира и промените в БСП. Той каза, че след Конгреса лидерката на БСП Корнелия Нинова се опитвала да намери допирните точки и търсела единодействие с всички. Според него промeните в Изпълнителното бюро са нормална практика и всеки председател го е правил, а иначе всеки щял да намери своето място, на което да бъде полезен.", "date": "2019.07.01", "title": "Вигенин: Тимерманс ще бъде летящ старт за Еврокомисията, Габриел няма опит във външната политика"}
{"url": "https://offnews.bg/futbol/tcska-osashtestvi-vtori-transfer-v-sasht-706497.html", "text": "ЦСКА осъществи втори трансфер на свой футболист в американската МЛС. След бранителя Антон Недялков, \"червените\" успяха да пласират и ганайския офанзивен халф Едвин Джеси и то отново в отбора на Далас.Недялков не успя да се наложи и се завърна в Първа лига, като разочарова феновете на ЦСКА с решението си да подсили Лудогорец.Джеси ще играе като преотстъпен до Нова година, след което американците може да го привлекат за постоянно.Ето какво написаха от ЦСКА:\"Офанзивният халф на ЦСКА Едвин Джеси ще играе занапред в отбора на Далас.Армейците финализираха последните детайли по преминаването на играча в клуба от МЛС и той официално се присъедини към новите си съотборници.Финансовите параметри по трансфера остават конфиденциални. Футболистът, който днес навърши 28 години, ще играе като преотстъпен до Нова година зад Океана, а при добро представяне американците имат опция да откупят правата му.С червения екип техничният играч записа над 50 мача, вкара 6 гола и направи 10 асистенции.Благодарим му за професионализма и му желаем здраве и успех в Далас!\".", "date": "2019.07.01", "title": "ЦСКА осъществи втори трансфер в САЩ"}
{"url": "https://offnews.bg/sviat/ruskiat-opozitcioner-navalni-pak-e-v-aresta-706499.html", "text": "Московски съд постанови задържане за 10 денонощия на опозиционера Алексей Навални заради участие в неразрешената протестна демонстрация в защита на журналиста Иван Голунов от 12 юни, предаде РИА Новости.Съдът призна Навални за виновен в повторно извършване на административно нарушение на установения ред за провеждането на митинги. Според постановлението на съда решението е изпълнено незабавно – веднага след съдебната зала Навални е преведен в специализирания арест. Той е донесъл в съда вещите, разрешени за килията, както и книги. Защитата му смята да обжалва.Според протокола той е бил „в състава на група от не по-малко от 700 души и е участвал в неразрешено мероприятие във вид на шествие“. Посочва се, че участниците в шествието са създавали пречки за функционирането на обектите от транспортната инфраструктура /изходи и спирки на метростанции, спирки на наземния транспорт/, а също така пречели и на други мероприятия, организирани в чест на Деня на Русия.Самият Навални не се признава за виновен. Законът предвижда глоба до 300 000 рубли, принудителен труд до 200 часа или арест до 30 денонощия.Във въпросната демонстрация от 12 юни се включиха 1 200 души /според официалната информация/, над 200 бяха задържани. Властите в Москва бяха призовали протестът да не се провежда и не дадоха разрешение за него. На 16 юни се състоя вече разрешен митинг, който приключи с приемането на декларация за щателна проверка по делото срещу разследващия журналист Голунов и с искане за преразглеждане на присъдите по член 228 от НК по отношение на журналистите, гражданските активисти и обществениците, както и с обръщение към Главната прокуратура за изработване на регламент за взаимоотношенията на силовите структури с журналистическата гилдия.В Осака на Г-20 Владимир Путин определи случая с Голунов, който предизвика огромен скандал, не като несправедливост, а като произвол. Това цитира и Алексей Навални в съдебната зала, и подчерта, че не е нарушавал закона и че задържането му е необосновано.„Нима можех да остана встрани от произвола? Аз просто вървях със съзнанието, че московската полиция много обича да ме задържа и нищо не съм скандирал. Всяка секунда от моето участие там е заснета от някого“, заяви Навални пред магистратите.", "date": "2019.07.01", "title": "Руският опозиционер Навални пак е в ареста"}
{"url": "https://offnews.bg/tenis/totalen-krah-grigor-dimitrov-dopusna-obrat-ot-kvalifikant-i-izhvarcha-706498.html", "text": "Григор Димитров записа ново болезнено поражение. Този път българинът отпадна още в първия кръг на турнира от Големия шлем \"Уимбълдън\", след като допусна едва втория обрат от 2:0 до 2:3 сета в своята кариера, отстъпвайки срещу 85-ия в света Корентен Муте с 6:2, 6:3, 6:7 (4), 3:6, 1:6.Българинът сервираше за победата при 2:0 сета и 6:5 в третата част, но допусна пробив, загуби тайбрека и в последните два сета взе едва 4 гейма срещу 20-годишния си опонент.Французинът набра инерция и започна да доминира с пробив за 3:2 в четвъртата част, което му беше достатъчно да вкара мача в пълния му формат. В петия сет Димитров се срина. Муте поведе 4:0 и реализира най-голямата си победа.Това е втора поредна година, в която Димитров отпадна на старта в Лондон. Преди 12 месеца той беше победен на същия стадий от швейцареца Стан Вавринка.Днешният ден бе белязан и от още няколко подобни изненадващи резултати като турнира напуснаха също Александър Зверев и Стефанос Циципас. Наоми Осака пък изхвърча от \"Уимбълдън\" при жените.За разлика от Гришо, световният номер 1 и актуален носител на трофея от Лондон Новак Джокович започна участието си в тазгодишното издание на турнира с чиста победа на Филип Колшрабейр.Сърбинът се наложи с 6:3, 7:5, 6:3 след малко повече от два часа игра и постигна 11-та победа от 13 мача срещу Колшрайбер. Съперник на Ноле във втори кръг ще бъде американецът Денис Кудла, който се наложи също в три сета над Малек Джазири - 6:4, 6:1, 6:3.Далеч по тежка беше победата за друг сърбин - ветеранът Янко Типсаревич, който успя да измъкне петсетов мач от Йошихито Нишиока - 6:4, 6:7(2), 6:2, 5:7, 6:2.", "date": "2019.07.01", "title": "Тотален крах: Григор Димитров допусна обрат от квалификант и изхвърча от Уимбълдън"}
{"url": "https://offnews.bg/112/katastrofira-avtobus-s-57-detca-na-magistrala-trakia-706473.html", "text": "Автобус с 57 деца е катастрофирал на автомагистрала \"Тракия\", съобщи полицията.Няма пострадали, има материални щети, от МВР определят случилото се като \"лек пътен инцидент\".Той е станал към 14:20 ч., на 325-и км в посока Бургас, когато се сблъскали автобусът и лек автомобил със сръбска регистрация.Двамата водачи не са употребили алкохол, показали тестовете с дрегер.Автобусът е изтеглен на паркинг, разположен на км. 323 и  след технически преглед ще бъде преценено дали да продължи движението си. ", "date": "2019.07.01", "title": "Катастрофира автобус с 57 деца на магистрала Тракия"}
{"url": "https://offnews.bg/obshtestvo/zapazvane-na-tcelia-obem-meditcinski-dejnosti-na-mestnata-bolnitca-poi-706451.html", "text": "Запазване на целия обем медицински дейности поискаха граждани на Видин на организиран от ОбС на БСП протест днес пред болница „Света Петка“. Членът на НС на партията Михаил Миков заяви, че протестът няма политически характер. Присъстващите се обявиха против преструктурирането на отделения към болниците във Враца и Монтана.По-рано днес БТВ съобщи за протести на медиците от Видин, Враци и Монтана, които се обявиха против закриването на болнични отделения. Недоволството им бе предизвикано от заявеното по-рано от министъра на здравеопазването Кирил Ананиев намерение за преструктурирането на областните болници в Северозападна България. Тази идея министър Ананиев представи миналата седмица. След последвалите остри реакции уточни, че няма да бъдат затваряни областни болници.Излезлите днес на протест медици от МБАЛ „Христо Ботев“ посочиха, че отделенията им са пълни, а за първите шест месеца на 2019 година през болницата са преминали над 7100 души.Д-р Бисер Тодоров от детското отделение подчерта, че концепцията за реформа на здравния министър е неясна. Според него, когато една голяма болница се закрие, се нарушава цялостната дейност, тъй като в областта няма друго лечебно заведение.Припомняме, че тази седмица предстои среща на министър Ананиев с директорите на трите областни болници, за да се направи оценка кои клиники и отделения имат най-висок капацитет. Предстои да бъде съставена карта на потребностите на населението в региона, според която ще бъдат разположени и медицинските дейности.", "date": "2019.07.01", "title": "Запазване на целия обем медицински дейности на местната болница поискаха протестиращи граждани във Видин"}
{"url": "https://offnews.bg/temida/zadarzhaniat-s-55-kila-heroin-ostava-v-aresta-706491.html", "text": "Бургаският окръжен съд остави в следствения арест с мярка “задържане под стража“ 47-годишния Николай Деянов, спипан при рутинна проверка на пътни полицаи с рекордното количество от 55 кг хероин, съобщи БНР.Две са обвиненията срещу него - за притежание на наркотици и за шофиране след употреба на амфетамини. \"Пътят на хероина се изяснява в момента\", заяви наблюдаващият делото окръжен прокурор Ангел Георгиев. Към момента обаче Деянов се възползвал от правото си да не дава обяснения, твърди адвокатът му Тодор Дойнов.От 5 до 15 години затвор и от 20 000 до 100 000 лева глоба е наказанието, предвидено в закона за извършеното престъпление. Обвиняемият е безработен, а пазарната стойност на открития хероин е за над 2, 5 млн. лева.По-рано днес стана ясно, че при рутинна проверка на екип на пътна полиция е задържан 47-годишен мъж от Търговищко за притежание на 55 кг хероин. Високорисковото наркотично вещество е било открито в двойно дъно на микробуса, който е управлявал той. Това е най-голямото количество наркотик, задържан от бургаската полиция от началото на годината.", "date": "2019.07.01", "title": "Задържаният с 55 кила хероин остава в ареста"}
{"url": "https://offnews.bg/112/balgarski-boing-katcna-avarijno-v-izrael-niama-postradali-706489.html", "text": "Български самолет „Боинг 737-400“ със 152 души на борда бе принуден да се приземи аварийно в Тел Авив заради технически проблем, съобщава Times of Israel.Самолетът е собственост на българската чартърна авиокомпания „Електра еър“ и още при излитането от Кьолн се е взривила една от гумите му, което е довело до сериозните опасения, че приземяването няма да бъде нормално. Военни самолети са извършили проверка на състоянието на колесника още във въздуха.Летище „Бен Гурион“ на Тел Авив е било поставено в режим на най-висока степен на тревога, на място са изпратени 100 линейки и спасителни екипи. Всички останали полети са били спрени и отложени, докато не приключи операцията по кацането. Малко след 16,20 ч. самолетът се е приземил успешно, спасителни екипи са вътре и оказват психологическа помощ на пътници, получили паник-атаки.", "date": "2019.07.01", "title": "Български „Боинг“  кацна аварийно в Израел, няма пострадали"}
{"url": "https://offnews.bg/zdrave-i-krasota/7-hrani-za-zdrave-i-krasota-sled-40-706457.html", "text": "След 40-ата година организмът се променя, забавя се обмяната на веществата. Затова е важно да следим какво ядем. С правилните продукти можем да съхраним здравето, младостта и красотата си. Какво е добре да включим в менюто си в тази възраст?БроколиТози продукт съдържа целулоза, фолиева киселина, витамини С и А, калций. Благодарение на тези вещества, нивото на холестерина се снижава, оптимизират се процесите в организма. Освен това консумацията на броколи снижава риска от поява на онкологични заболявания.БоровинкаТя също е ценен компонен в храненето ни. Плодовете на боровинката са нискокалорични, съдържат витамини К и С, антиоксиданти и ценни хранителни вещества. Този продукт снижава риска от сърдечно-съдови заболявания, подобрява паметта и зрението.Мазна рибаИдеални в случая са сьомгата, скумрията и сардините. Тези сортове риба са добра профилактика срещу сърдечен пристъп, инсулти и други болести на сърцето и кръвоносните съдове. Мазната риба е богата на витамин D, протеини и омега 3 мастни киселини.БататСладкият картоф съдържа антиоксиданти, има противовъзпалителни свойства и вещества, които регулират нивото на захар в кръвта. Това го прави идеален продукт срещу диабет и онкологични заболявания.СоятаПри правилно съчетание, тя е полезен продукт, който има място в диетата след 40-та година. Съдържа растителни протеини и омега 3 мастни киселини. Тя е отлична профилактика срещу сърдечно-съдови, онкологични заболявания и остеопороза.ДоматиТози зеленчук съдържа антиоксиданти, витамини А, С, Е. Наличието на пигмента ликопен може да предотврати появата на хронични заболявания, включително диабет, сърдечни и онкологични болести.Пълнозърнести продуктиТе съдържат много минерали, витамини от група В, целулоза. Това им позволява да регулират кръвната захар, да понижат нивото на холестерина и артериалното налягане. Освен това са идеален диетичен вариант за хора с наднормено тегло.", "date": "2019.07.01", "title": "7 храни за здраве и красота след 40"}
{"url": "https://offnews.bg/politika/zhablianov-izhvarchal-zaradi-istanbulskata-konventcia-i-sanktciite-sre-706495.html", "text": "„Корнелия Нинова свали политическото си доверие от Жаблянов по няколко причини, от които най-важната бе отсъствието му от заседаннието на ПАСЕ, където са били взети важни решения за важни за страната въпроси като Истанбулската конвенция, корупцията в България и санкциите срещу Русия”.Това заяви пред бТВ Стоян Мирчев, член на ИБ на НС на БСП. Той каза, че след разширяването на състава на Изпълнителното бюро в БСП вече диалогът станал по-голям, а сред новите членове имало и млади, и опитни личности. „Влизаме 4 човека от парламентарната група, за да има по-добра връзка между народните представители и ръководството на партията. Влиза председателят на Младежкото обединение на БСП, което е знак, че се отваряме към младите хора”, допълни Мирчев.„БСП е единствената прозрачна партия. Парите, които се получават от субсидията, ги даваме за извършване на политическа дейност и за структурите по места”, каза още той. Мирчев допълни, че ГЕРБ има депозити за десетки милиони. „Откъде управляващите финансират своите кампании, след като не харчат от субсидията? Дали кметовете на ГЕРБ финансират кампаниите по места с държавните пари, предназначени за съответното кметство, или управляващите взимат нерегламентирани пари от бизнеса?”, запита социалистът и подчерта, че България е страната в ЕС с най-голяма корупция.", "date": "2019.07.01", "title": "Жаблянов изхвърчал заради Истанбулската конвенция и санкциите срещу Русия"}
{"url": "https://offnews.bg/temida/sadat-ostavi-pol-boevski-v-aresta-706461.html", "text": "Състав на Софийския градски съд остави в ареста Пол Боевски, съобщи dir.bg. Той остави без уважение обжалването на мярката, а решението му не бе коментирано от Боевски и адвоката.26-годишният син на олимпийския шампион по вдигане на тежести през 2000 г. Гълъбин Боевски е подсъдим за притежание на 46,73 грама наркотици (2,31 грама марихуана, 17,41 грама амфетамин и 27,01 грама кокаин) с цел разпространение.За това може да лежи в затвора между 2 и 8 години, законът предвижда и глоба от 5000 лева до 20 000 лева.Преди 11 г. Пол беше приет в болница, след като се простреля в главата с внесен в училище газов пистолет. Баща му - тогава общински съветник от ГЕРБ, подаде оставка.През октомври 2011 г. Гълъбин Боевски беше заловен с 9 кг. кокаин на летището в Сао Пауло.", "date": "2019.07.01", "title": "Съдът остави Пол Боевски в ареста"}
{"url": "https://offnews.bg/112/nameriha-17-godishnoto-momiche-izcheznalo-sled-kontcert-706464.html", "text": "Изчезналото след концерт в сряда 17-годишно момиче се прибра у дома.Стефани Горнишка отишла в районното полицейско управление заедно със своя приятелка вчера, съобщи майка ѝ снощи.Момичето не е пострадало, близките ѝ не уточняват какво се е случило. Вчера привечер от полицията се обадили, за да кажат, че Стефани е при тях.", "date": "2019.07.01", "title": "Намериха 17-годишното момиче, изчезнало след концерт"}
{"url": "https://offnews.bg/futbol/shefat-na-la-liga-ne-iska-obratno-nejmar-v-ispania-706486.html", "text": "Президентът на Ла Лига Хавиер Тебас заяви, че предпочита Неймар да не се завръща в първенството, ако не подобри поведението си.Бразилецът напусна Барселона в посока ПСЖ за рекордната сума от 222 млн. евро през август 2017, но може изненадващо да се завърне на \"Камп Ноу\" това лято.\"По мое мнение, ако Неймар се държи добре, може да бъде велик играч\", сподели Тебас за испанското радио „Onda Cero“.\"Но аз лично смятам, че поведението и ценностите, които поставяме като първенство, са също много важни.Предпочитам друг тип играч. Неймар е чудесен футболист, но ако примерът извън терена не е подходящ, тогава честно казано, предпочитам той да не се завръща в испанската Ла Лига\", добави Тебас.В последно време новините около Неймар са свързани със събития извън терена.Той беше обвинен в изнасилване, опита да се оневини, като публикува кореспонденцията с въпросната дама, за да се изкара жертва на изнудване, но все пак попадна под ударите на закона.С това проблемите му не свършиха. Президентът на парижани Насер ал-Хелайфи настоя миналия месец, че няма да толерира повече \"звездно поведение\", като коментарът му бе насочен най-вече към 27-годишния Неймар.", "date": "2019.07.01", "title": "Шефът на Ла Лига не иска обратно Неймар в Испания"}
{"url": "https://offnews.bg/zdrave/barzi-i-efikasni-domashni-sredstva-pri-uhapvane-ot-komar-706467.html", "text": "Топлото и влажно време изостря апетита на комарите. Ето няколко лесни и достъпни начина да се справите с последствията от ухапванията им.Сложете на ухапаното тампонче памук, натопено в оцет.Натрийте поразеното място с парче сух сапун. След като сърбежът отмине, отмийте сапуна.Намажете ухапаното място с паста за зъби, съдържаща евкалипт, мента или лайка, и оставете да изсъхне.Разтворете сода бикарбонат в малко вода и намажете пострадалата зона.Сложете парче прясно отрязан лук на мястото на ухапаното. Отмийте, след като сърбежът отмине.Натрийте ухапаното със скилидка чесън. Освен че премахва неприятния сърбеж, миризмата на чесън прогонва жилещите насекоми.Наложете мястото на ухапване с тампонче, напоено с лимонов сок. Лимонът ще защити раната от инфектиране.Разтворете няколко капки етерично масло във вода и намажете ухапаното място. Подходящи са маслата от чаено дърво, розмарин и лавандула.Намажете пострадалото място с мед. Той има антимикробни свойства, които могат да предотвратят развитието на инфекция.Натрошете таблетка аспирин и я смесете с вода, до образуването на гъста каша. Намажете ухапаното място. Не прилагайте този метод, ако сте алергични към лекарства.Поставете бучка лед на мястото на ухапване. Дръжте го около 15-20 минути.Добър ефект имат и слънцезащитните средства, които можете да нанесете в зоната на ухапване.Пакетчето чай, натопено в топла вода, също има добър ефект при ухапване от комар. Танинът, който съдържа чая, отнема отока.Ако сте алергични към ухапвания от насекоми, нанасянето на антихистаминов препарат ще възпрепятства появата на неприятни сиптоми.", "date": "2019.07.01", "title": "Бързи и ефикасни домашни средства при ухапване от комар"}
{"url": "https://offnews.bg/izvan-terena/as-na-artileristite-vlachi-tezhak-kato-giule-kamak-na-morskoto-dano-706455.html", "text": "Защитникът на Арсенал Шкодран Мустафи очевидно има огромно желание да подобри представянето си с екипа на \"артилеристите\".В момента Мустафи е на почивка в гръцкия остров Мѝконос заедно с жена си - моделът Вьоса. Това явно не му пречи се отдаде на подводни тренировки по време на почивката си.Бранителят публикува снимка в официалния си профил в социалната мрежа Инстаграм, на която се вижда как той носи камъни по дъното на Егейско море.\"Най-доброто място за тренировка сред тишината, е под водата\", написа Мустафи като коментар под фотоса.Mеждувременно, мениджърът на Арсенал Унай Емери търси усилено варианти да подсили тима си в атакуващ план и се е спрял на нападателя на Монако Кейта Балде, твърди \"Скай Спортс\".Футболистът така и не успя да разгърне качествата си във френския елит и в крайна сметка се наложи да бъде пратен под наем в Интер.Целта на 24-годишния стрелец е да заиграе във Висшата лига, като стадион \"Емиратс\" е една от неговите опции. По време на миналата кампания в Интер той вкара 5 попадения в 24 мача.", "date": "2019.07.01", "title": "Ас на \"артилеристите\" влачи тежък като гюле камък на морското дъно"}
{"url": "https://offnews.bg/politika/borisov-otpadna-variantat-kristalina-georgieva-da-zastane-nachelo-na-706470.html", "text": "Името на Кристалина Георгиева е било предложено за председател на Европейския съвет, потвърди пред журналисти в Брюксел премиерът Бойко Борисов. Този вариант обаче е отпаднал, защото либералите държали твърдо да излъчат наследника на Доналд Туск.Той уточни, че \"много колеги\" са предложили именно българката.\"Тя има прекрасна работа в Световната банка, тя не е без работа, за да ѝ търсим пост. За нея има смисъл, затова доста колеги я предложиха, допълни министър-председателят. Той каза още, че е имало предложение България да получи и друг висок пост - на върховния представител на ЕС по външната политика и сигурността (т.нар. външен министър на ЕС - сега постът се заема от италианката федерика Могерини - б.р.). Борисов обаче не бил съгласен на този вариант, тъй като така България ще остане без еврокомисар, а отй предпочитал да имаме \"реален ресор\" в ЕК. За еврокомисар той отново предлага Мария Габриел.Представете си, което е много вероятно, страните от Западните Балкани да не бъдат поканени (за преговори за присъединяване към ЕС - б.р.). Тогава косовари, албанци, македонци, сърби казват \"заради българката не стана\", поясни премиерът.Сега ние си създаваме кризата, можеше още на 28 май да бъде решено, заяви Бойко Борисов по повод поредните безплодни преговори за назначенията на висшите постове в ЕС. Той коментира въпроса пред български журналисти след края на близо 18-часовото заседание на Европейския съвет.", "date": "2019.07.01", "title": "Борисов: Отпадна вариантът Кристалина Георгиева да застане начело на Европейския съвет"}
{"url": "https://offnews.bg/ikonomika/tol-taksite-se-otlagat-za-mart-dogodina-706474.html", "text": "Въвеждането на тол системата се отлага за 1 март 2020 г. Това съобщи депутатът от ГЕРБ Александър Ненков, цитиран от \"Фокус\".Народният представител уточни, че днес е внесен законопроект за изменение и допълнение на Закона за пътищата, който касае тол-системата.Събирането на пътни такси от автобусите и камионите над 3,5 тона трябваше да стартира от 16 август.Депутатът Ненков обаче обясни, че се били появили притеснения от страна на превозвачите относно тарифирането. Затова на 16 август щяла да стартира само на техническата част на системата, а не по-късно от 1 март 2020 г. да започне реалното събиране на таксите.Той подчерта, че става дума за краен срок и че ако по-бързо бъде намерен компромис, то толът можел да стартира и от по-ранна дата.Според него у превозвачите се появили притеснения, че тарифирането от тол системата би се отразило на стоки от първа необходимост и някои от тях биха поскъпнали.", "date": "2019.07.01", "title": "Тол таксите се отлагат за март догодина"}
{"url": "https://offnews.bg/ikonomika/vdigat-s-10-zaplatite-v-gradskia-transport-na-sofia-706469.html", "text": "Заплатите на работещите в градския транспорт в София ще се увеличават с по 10% през всяка от следващите три години. Това договориха столичният кмет Йорданка Фандъкова, синдикатите и директорите на четирите дружества, съобщи БГНЕС.За целта ще бъде подписана тригодишна програма.Ако общинският съвет я одобри, тя ще започне да се изпълнява от 2020 г.Увеличение ще има за всички служители в четирите общински транспортни дружества.През тази година заплатите на служителите в сектора са увеличени с 20%. В автотранспорта вече се наблюдава положителна тенденция за назначаване на нови водачи, каза Фандъкова.\"Все още има недостиг на шофьори, но тенденцията е видима. При напуснали 42-ма шофьори имаме 97 нови. ... В същото време, продължава безплатното обучението на нови водачи, които се радват на добър интерес“, каза кметът.Общо липсват над 200 водачи в транспортните дружества.За придобиването на категория D има и законова пречка - за получаването ѝ е необходимо преминаването през два изпита. Предложена е промяна, която би позволила категорията да се придобива директно.След срещата стана ясно и че основните заплати между авто- и електротранспорта са уеднаквени.От април 2019 г. брутната заплата на водачите в Столичния автотранспорт е около 2300 лева, съобщи директорът на Столичния автотранспорт Слав Монов. Механиците получават брутно по 1300 лв. Сумите включват всички добавки, включително парите за извънреден труд, храна.Президентът на КНСБ Пламен Димитров посочи, че е договорено до края на 2020 г. в авто- и електротранспорта да бъде преустановено полагането на извънреден труд извън законоустановения. Няма разбирателство обаче за нощния градски транспорт. Синдикатите го смятат за нерентабилен и водещ до извънреден труд над определения в Кодекса на труда. Общината обаче не възнамерява да променя политиката си.В последните месеци са пуснати 170 нови автобуса. До края на 2019 г. ще бъдат пуснати първите 8 км. от третата линия на метрото. До септември се очаква да пристигнат 13 нови трамвая и 15 нови електробуса.", "date": "2019.07.01", "title": "Вдигат с 10% заплатите в градския транспорт на София"}
{"url": "https://offnews.bg/futbol/varnaha-seksualen-nasilnik-v-natcionalnia-otbor-na-egipet-706471.html", "text": "Скандалният египетски национал по футбол Амр Варда беше върнат в селекцията за участие в турнира за Купата на африканските нации. Той беше изгонен, след като стана ясно, че е тормозил сексуално няколко жени в социалните мрежи. Нападателят на гръцкия Атромитос е пращал провокативни снимки и видеоклипове в приложението \"WhatsApp\" и е молил момичетата да изпратят своите голи снимки. Скандалът избухна, след като те решиха публично да споделят кореспонденцията с него.Най-известната от тях е 25-годишният египетски модел Мерхан Келер, която има и английско гражданство. След избухването на скандала звездата на Египет Мохамед Салах реагира негативно на изгонването му и призова за отмяна на наказанието. Шефовете на федерацията не чакаха Салах, който е със статут на жив Бог в родината, да се повтаря и веднага върнаха Варда в състава, а и шумът позатихна.Самата Келер пък беше засипана с хиляди заплахи от страна на феновете на футбола и се страхува да се върне в Египет.\"Салах е Бог в Египет в буквалния смисъл. Към него се отнасят не просто като към футболист. Той е Бог е не може да греши в очите на феновете. Аз съм в опасност. Не сме да се върна, за да не ми се нахвърлят на улицата. Футболните фенове са ужасни по цял свят, а в Египет са още по-лоши\", коментира моделката, чийто профил в Инстаграм е блокиран.", "date": "2019.07.01", "title": "Върнаха сексуален насилник в националния отбор на Египет"}
{"url": "https://offnews.bg/sviat/epidemia-vsiako-deseto-amerikanche-e-sas-sindrom-na-defitcit-na-vnima-706472.html", "text": "Едно от всеки десет деца в САЩ са диагностицирани с т нар. Синдром на дефицит на вниманието и хиперактивност. Нивата на децата със синдрома вече надвишиха 10%, съобщава Си Ен Ен, като се позовава на публикувано ново изследване. Цифрите регистрират значително показване на честотата на децата с този синдром в сравнение с преди 20 години. За този период двойно повече момичета са засегнати в процентно съотношение, макар все още синдромът да преобладава при момчетата.В САЩ диагнозата се среща по-често от която и да е друга от развитите страни, като спoред някои изследователи диагнозата там се поставя често необосновано. Авторите на проучването обаче твърдят, че не са открили доказателства за това.Според някои учени диагнозата няма нито един отличителен биологически маркер и за да бъде поставена, е нужен задълбочен психологически анализ, а с това нараства и рискът от субективност. Симптомите включват липса на концентрация, непостоянно поведение и импулсивност.\"Това вероятно не е истинска епидемия от ADHD,\" каза професорът по психология Хиншоу от Калифорнийския университет. -  Може да е епидемия от диагностицирането му.\"При тълкуването на резултатите от изследването обаче авторите обвързват по-големите числа с по-добро разбиране на състоянието от лекарите и обществеността, нови стандарти за диагностика и увеличаване на достъпа до здравно осигуряване.", "date": "2019.07.01", "title": "Епидемия: Всяко десето американче е със Синдром на дефицит на вниманието"}
{"url": "https://offnews.bg/futbol/tcarete-privliakoha-futbolist-na-chapekoenze-706462.html", "text": "Само 13 преди дебютния си мач в Първа лига отборът на Царско село направи трансферен удар. Договор с клуба подписа 24-годишният бразилец Уесли Ната, който идва директно от Серия А на южноамериканската държава.Ната до скоро бе собственост на елитния Чапекоензе, но през последните 5 месеца е бил преотстъпен на Вотапоругензе. Високият 183 см Уесли Ната играе на позицията ляво крило.Той е юноша на Чапекоензе, но в различни периоди от кариерата си е преотстъпван на отборите на Атлетико Гоянензе, Жувентуде и Бая. Дебютът му в елита на Бразилия е през септември 2018 година, когато записва едно полувреме в мач срещу Флуминензе.През 2016 година Уесли Ната е част от Чапекоензе, но само 2 месеца преди самолетната катастрофа на отбора той е преотстъпен на Бая. След трагедията Ната се завръща в клуба и участва във възстановяването му.„Това беше уникална възможност за моята кариера. Много съм мотивиран да работя с новите си колеги. Искам да постигна много победи и целите на отбора. Тук намирам много добре структуриран клуб.Добри футболисти и ръководство, както и целия треньорски щаб. Мисля, че ще направим успешен сезон“, заяви при представянето си Уесли Ната, който получи своята фланелка от изпълнителният директор на клуба Иво Андреевски.Отборът на Царско село е първият европейски тим на Уесли Ната. Футболистът избра да носи номер 82 по време на престоя си по българските терени.С неговото привличане бразилските футболисти при „царете“ станаха четирима, като договори вече подписаха централният защитник Густаво Роси, нападателят Андерсон Кордейро Коста и дефанзивният полузащитник Евертон Диас, като всички освен Роси за първи път ще играят в Европа.", "date": "2019.07.01", "title": "\"Царете\" привлякоха футболист на Чапекоензе"}
{"url": "https://offnews.bg/politika/aleksandar-simov-valeri-zhablianov-ne-izchezva-nikade-ostava-deputat-706438.html", "text": "„Валери Жаблянов не изчезва никъде, той остава народен представител. Изваждането му от ИБ на БСП не означава край на обществения му живот“.Това заяви народният представител от ПГ на „БСП за България“ Александър Симов в сутрешния блок на Нова телевизия.„Нинова предложи той да бъде изваден от ИБ на БСП поради няколко причини – липсата на доверие към неговата дейност, отсъствието му от заседанието на ПАСЕ, когато е имало важно гласуване. Той не беше уведомил ръководството достатъчно рано, за да бъде изпратен негов заместник. Нинова, като председател на партията, има правото да подбере екипа, с който да работи“, каза още Симов. Според него оттеглянето на оставката на председателя Корнелия Нинова е било правилният ход и това си е проличало на Националния съвет, тъй като гласовете на т.нар. вътрешна опозиция са паднали до десет. „Това беше едно от заседанията, в които нямаше никакво напрежение“, коментира той.\"Опровергана беше информацията, че БСП е във фалит. Има финансов отчет, който се заверява от Сметната палата и няма как да се злоупотребява с тези пари“, обясни народният представител.Според него големият въпрос е не защо БСП няма средства да върне това, което е надвзела като субсидия, а откъде ГЕРБ имат тези пари. „БСП използва субсидията си за партийна дейност. Принудени сме да вземем мерки – централният апарат на партията ще бъде намален, ще се въведат и други ограничения. Най-малко ще бъде рязано от медиите – телевизията и в-к „Дума“. Там ще има най-малко съкращения, защото без своите медии, БСП не може да продължи да развива нормална политическа дейност“, каза още Симов.", "date": "2019.07.01", "title": "Александър Симов: Валери Жаблянов не изчезва никъде, остава депутат"}
{"url": "https://offnews.bg/futbol/noviat-napadatel-na-levski-se-schupi-706468.html", "text": "Новият нападател на Левски Дени Алар ще бъде извън терените за месец, съобщават колегите от \"Гонг\". Футболистът има проблем в прасеца и ще пропусне старта на сезона за \"сините\" в Европа.Новината е сериозен удар за 26-кратните шампиони, които платиха сериозна сума за услугите му, а заплатата му е една от най-големите на \"Герена\".На медицинските прегледи преди подписването на контракта състоянието на футболиста е било отлично, но проблемът се е появил няколко дни след официализирането на сделката.Дени Алар пристигна в Левски под наем от тима на Рапид Виена, но със сигурност ще пропусне първите мачове на \"сините\" срещу Ружомберок в Лига Европа.", "date": "2019.07.01", "title": "Новият нападател на Левски се счупи"}
{"url": "https://offnews.bg/futbol/roma-i-iuventus-si-razmeniha-pelegrini-i-spinatcola-706442.html", "text": "Рома и Ювентус финализираха сделката, с която разменят защитника Лука Пелегрини и халфа Леонардо Спинацола. \"Вълците\" привличат 26-годишния Спинацола с договор за 4 сезона, докато \"бианконерите\" ще дадат 5-годишен контракт на 22-годишния Пелегрини.Тъй като двамата футболисти са оценявани на различна стойност, Рома ще доплати и още 7,5 милиона евро. Римляните обявиха още една подобна сделка, която изпрати в Наполи гръцкия защитник Костас Манолас в замяна на Амаду Диавара.По-рано днес пък Интер се подсили с Диего Годин. Защитникът подписа договор с \"нерадзурите\", който е до 2022 година. Бранителят излиза на италианците без пари, тъй като контрактът му с Атлетико Мадрид бе до 30 юни. Така уругваецът пристига в Милано като свободен агент.Той ще прибира по 4.5 милиона евро на сезон, а с предвидените в контракта му бонуси сумата може да достигне до 6 милиона.Годин бе част от \"дюшекчиите\" в продължение на 9 сезона като записа 387 мача на сметката си и бе част от едни от най-големите успехи в клубната история, сред които бе спечелената титла през 2014 година.Защитникът бе спряган и за Манчестър Юнайтед, но впоследствие стана ясно, че 33-годишният играч се е разбрал е постигнал устна договорка с Интер още през зимата.", "date": "2019.07.01", "title": "Рома и Ювентус си размeниха Пелегрини и Спинацола"}
{"url": "https://offnews.bg/sviat/mediite-v-severna-koreia-vav-vaztorg-ot-vizitata-na-tramp-706439.html", "text": "Севернокорейските държавни медии приветстваха бурно неочакваната визита на американския президент Доналд Тръмп в страната и я определиха като \"невероятно събитие\".В неделя Тръмп стъпи на севернокорейска земя и така стана първият действащ US президент, посетил държавата. Негов домакин бе лидерът Ким Чен Ун.По-рано през седмицата Тръмп попита Ким дали би се срещнал с него по време на посещението му в Южна Корея.Държавната информационна агенция на Пхенян KCNA ва на фона на обичайно редките международни новини в местните медии и представянето на Америка като мразен враг. Агенцията цитира Ким, според когото добрите му лични отношения с рпезидента Тръмп са направили тази визита възможна и тя е била уредена само в рамките на един ден. Допълва се, че лидерите са си обещали да поддържат близки отношения в бъдеще и да подновят разговорите по денуклеаризацията.", "date": "2019.07.01", "title": "Медиите в Северна Корея във възторг от визитата на Тръмп"}
{"url": "https://offnews.bg/bojni/bosat-na-ufc-otseche-nikoga-niama-da-se-rodi-vtori-kato-konar-makgreg-706437.html", "text": "Президентът на най-голямата ММА организация в Северна Америка UFC - Дейна Уайт смята, че има само един Конър Макгрегър и никога няма да има друг като него.Ирландецът се превърна в най-голямата звезда, която някога се е състезавала в смесените бойни изкуства. Той се превърна в един от идолите на поп културата.Макгрегър беше първият двоен шампион в историята на UFC и е участвал в най-големите платени събития. Няма никакво съмнение, че битките му са сериозен бизнес за организацията, базирана в Лас Вегас. Ирландецът дори проведе боксов двубой с един от най-великите боксьори на всички времена Флойд Мейуедър.\"Конър Макгрегър е само един. Хората винаги ме питат \"Мислиш ли, че някога ще намерите друг като него. Опитвате ли се да намерите такъв\".Никога няма да има втори като него, но ще се появи някой, който се различава по свой начин и ще се превърне в звезда по свой собствен начин.Когато виждаш някой, който има толкова успехи, колкото Конър Макгрегър и да е забавен. Виждате го колко е колоритен и всеки един понякога си мисли \"Ами ако започна да се държа като него, ще имам онова, което той има\", каза Уайт.", "date": "2019.07.01", "title": "Босът на UFC отсече: Никога няма да се роди втори като Конър Макгрегър"}
{"url": "https://offnews.bg/112/katastrofa-s-kmeta-na-kostinbrod-ubi-chovek-706441.html", "text": "Катастрофа с участието на кмета на Костинброд Трайко Младенов е отнела човешки живот, съобщи МВР.Снощи около 19 ч. преди кръговото кръстовище на входа на града колата, в която бил кметът, се е сблъскала с моторист. Той е загинал на място.Причините за катастрофата се изясняват.От МВР не уточняват дали Младенов е бил зад волана. В съобщението е написано само, че водачът е на 39 г. - на същата възраст е и роденият през 1980 г. Трайко Младенов. Пробите му за алкохол и наркотици са отрицателни.Трайко Младенов е роден на 25 януари 1980 г. в София. Завършил висше образование в УНСС, специалност \"Право\".Кмет е на Костинброд от октомври 2015 г.", "date": "2019.07.01", "title": "Катастрофа с кмета на Костинброд уби човек"}
{"url": "https://offnews.bg/ikonomika/koefitcientat-na-dzhini-poredniat-pokazatel-ot-kojto-mnogo-triabva-706440.html", "text": "В България коефициентът на Джини за миналата година е най-високият в ЕС. Това е икономическият показател, който изследва неравенствата в доходите в една страна.България е все още на последно място в ЕС по коефициент на Джини. България има по-висок коефициент на Джини спрямо страни като: Алжир, Бангладеш, Бутан, Босна, Буркина Фасо, Китай, Египет, Етиопия, Габон, Индия, Ирак, Израел, Монголия, Мианмар, Непал, Нигер, Северна Македония, Пакистан, Сиера Леоне, Тунис и Виетнам.В голяма част от изброените страни в момента има военни действия или някакъв тип масови безредици, но въпреки това, те имат по-малък проблем с неравенствата, отколкото България, ако гледаме коефициента на Джини.Проблемът на България е, че тя е сред първите във всички възможни индикатори за бедност и неравенство. Когато бедността и неравенството са само в едно измерение, може да го считаме за по-малко рисково. В България това е тотално: ние сме с най-високи нива на монетарна бедност, с най-високо ниво на социална депривация, ние сме сред първенците по коефициент на Джини, ние сме сред първенците и по съотношение на дохода на горните и долните 20% от населението. Това е огромна разлика във възможностите.В България механизмите за преразпределение, които се използват обичайно в модерните държави, в голямата си част са блокирани, пример - данъчната ни система.Основните постъпления идват от данъци, свързани с потреблението, като ДДС и акцизи, което генерира допълнителни неравенства.Данъчната ни система е една от причините за монетарната бедност в България.Б. ред. - Румен Гълъбинов е бивш председател на Агенцията по застрахователен надзор (2002 г.) и зам.-председател на Комисията за финансов надзор (2003 г.). Завършил е ВИИ \"Карл Маркс\" (сега УНСС), специалност \"Икономика\", магистърска степен. Има следдипломни квалификации от Университета на Джорджтаун, Вашингтон, САЩ (Банков рисков мениджмънт), Университета \"Сeйнт Джон\", Колеж по застрахователен и рисков мениджмънт, Ню Йорк, Университета \"Екситър\", Англия (Банки и финанси).", "date": "2019.07.01", "title": "Коефициентът на Джини - поредният показател, от който много трябва да ни е срам"}
{"url": "https://offnews.bg/sviat/10-zaginaha-v-katastrofa-na-letishte-v-teksas-706444.html", "text": "10 души загинаха, след като малък самолет се заби в хангар на летище в Тексас, САЩ. Жертвите са били на борда на самолета - никой не е оцелял, съобщава Би Би Си.Двумоторният Beechcraft BE-350 King Air се е забил в хангара малко след излитането на летище Адисън. След това избухнал в пламъци, обявиха от местната пожарна служба.Полетът е бил предназначен за Флорида и е излетял около 9 ч сутринта местно време.На място веднага са пристигнали спасителни екипи, но не са открили оцелели.Летище \"Адисън\" се намира на около 17 км северно от Далас.Все още не е съобщена самоличността на загиналите.Според източници на телевизия CBS причина за трагедията е неизправност в двигател. Тече разследване на инцидента.Authorities have not released the identities of the victims, whose next of kin were being sought.", "date": "2019.07.01", "title": "10 загинаха в катастрофа на летище в Тексас"}
{"url": "https://offnews.bg/112/3-godishno-dete-podkara-kola-i-premaza-krakata-na-vazrastna-zhena-v-ha-706460.html", "text": "Тригодишно момченце подкара автомобил, блъсна 72-годишна жена и премаза краката ѝ.Инцидентът е станал в Хасково на 29 юни към 18:50 ч., пред блок №39 на бул. \"Васил Левски\", където стояла жената. За него съобщи днес Областната дирекция на МВР в града чрез бюлетина си.Наложило се е единият крак на жената да бъде ампутиран. Другият е счупен. Има опасност за живота ѝ.Автомобилът \"Ауди\" е собственост на 25-годишен младеж.Образувано е досъдебно производство.", "date": "2019.07.01", "title": "3-годишно дете подкара кола и премаза краката на възрастна жена в Хасково"}
{"url": "https://offnews.bg/politika/tcvetanov-lipsva-v-parlamenta-a-peevski-e-polezen-ot-dogan-da-se-nad-706433.html", "text": "Нормално е Бойко Борисов да се ядоса и да ореже партийните субсидии, когато постоянно го провокираш непрекъснато и го нападаш. И аз бих постъпил така, заяви депутатът от ГЕРБ и председател на Комисията по култура към Народното събрание Вежди Рашидов, визирайки БСП и лидерът ѝ Корнелия Нинова.Намаляването на субсидията ще доведе до други неща, други пари ще управляват - посочи Рашидов и все пак се разграничи от крайната мярка лишаване на партиите от държавно финансиране или символично: \"Смятам, че във всяка цивилизована страна държавата трябва да финансира това, за да може да бъде по-независима политиката\".Придобития от почетния председател на ДПС Ахмед Доган ТЕЦ Варна Рашидов коментира с думите:Увери, че не се интересувал какво прави Делян Пеевски. Смятал, че е \"полезен\" - напоследък правел законопроекти, което било и основната задача на народния представител.Отишлият си от парламента и ГЕРБ Цветан Цветанов заради Апартаментгейт липсва в парламента - смята Рашидов:За констатацията на КПКОНПИ, че в Апартаментгейт няма конфликт на интереси Рашидов заяви, че само \"един глупав човек може да си въобрази, че от това ще изкара конфликт на интереси. Ние още не разбираме в демокрацията, в капитала, в частния бизнес, че едно нещо е като картината - струва толкова, колкото ѝ вземеш, колкото се договориш. Пазарна икономика се казва. Ако искам, ще си го договоря за един лев\".Самият той купил апартамента си на цена 900 евро за квадрат без ДДС. Толкова струвал \"на чертеж\". Рашидов допълни, че всички купуват имоти на данъчна оценка и че тези, които говорят \"охотно\" по темата с евтините апартаменти за хора от властта не са купували за повече от 500 евро. Ако той разкажел информацията за тях, щели да \"зареват\".", "date": "2019.07.01", "title": "Цветанов липсва в парламента, а Пеевски е полезен. От Доган да се надяваме на евтин ток: Вежди Рашидов за скандалите у нас"}
{"url": "https://offnews.bg/tenis/16-godishen-tenisist-pi-shampansko-i-umria-706446.html", "text": "Голяма трагедия сполетя руския тенис. 16-годишен обещаващ юноша е бил открит мъртъв след купон в 4-етажна крайградска вила, съобщава \"Московский комсомолец\".Младежът пристигнал да уважи парти за рождения ден на приятелка тенисистка, която се била завърнала от участие в международен турнир, изпил няколко чаши шампанско и отишъл да спи, като казал преди това, че не се чувства добре.На сутринта приятелите му се опитали да го събудят, но се оказало, че е мъртъв.\"Това е ужасно. Тийнейджърът имаше голямо бъдеще в спорта. Тренираше много усърдно, наскоро получи званието \"кандидат за майстор на спорта\", а в същото време имаше интереси в областта на компютърната безопасност.В последно време обаче започна да дружи с по-големите ученици и бързо се вписа в компанията им\", разказват учители на починалия пред изданието.Полицията е започнала разследване, но няма открити следи от насилие. От мястото за иззети много чаши и останалия алкохол, за да се установи какво е довело до загадъчната смърт. Основната версия е натравяне.", "date": "2019.07.01", "title": "16-годишен тенисист пи шампанско и умря"}
{"url": "https://offnews.bg/sviat/protestirashti-v-honkong-shturmuvaha-regionalnia-parlament-706436.html", "text": "Протестиращи срещу местното правителство на Хонконг се опитаха да влязат в сградата на регионалния парламент. Демонстрантите счупиха прозорци на сградата, предаде БТА.Полицията се намеси и използва сълзотворен газ срещу протестиращите. Във вътрешността на парламента се виждат полицаи от силите за борба с безредиците.Сградата бе в епицентъра на протестите през последните седмици, организирани срещу внесен от правителството проектозакон за разрешаване на екстрадициите към континенталната част на Китай.В опита за проникване в парламента днес участват само малка част от хилядите протестиращи, блокирали тази сутрин главни улици пред правителствения комплекс на Хонконг, отбелязва ДПА. До ескалацията на напрежението се стигна по-малко преди началото на планираното за днес шествие от парка Виктория до административните сгради, в което се очаква да се включат стотици хиляди хора. Шествието се организира ежегодно по повод годишнината от връщането на Хонконг на Китай, станало на 1 юли преди 22 години.", "date": "2019.07.01", "title": "Протестиращи в Хонконг щурмуваха регионалния парламент"}
{"url": "https://offnews.bg/obshtestvo/spirat-vodata-v-chast-ot-kazichene-706410.html", "text": "\"Софийска вода\" временно ще прекъсне водоснабдяването в част от с. Казичене днес.Причината е подмяна на спирателни кранове на ул. „Изгрев“ в селото. Няма да има вода от 10:00 до 20:00 часа на: ул. „Христо Ботев“, ул. „Пейо Яворов“, ул. „Никола Петков“ и ул. „Витоша“.Ако работите продължат над 12 часа, ще има водоноски на ъгъла на улиците „Изгрев“ и „Хан Аспарух“.", "date": "2019.07.01", "title": "Спират водата в част от Казичене"}
{"url": "https://offnews.bg/na-tozi-den/1-g-ot-konchinata-na-prof-bozhidar-dimitrov-706423.html", "text": "Днес се навършва 1 година от кончината на професор Божидар Димитров.Историкът почина на 1 юли 2018 г. на 72-годишна възраст. Навършването на година от смъртта на дългогодишния директор на Националния исторически музей ще бъде отбелязана с възпоменание в НИМ, което ще започне от 11 ч.НИМ ще представи и един от последните научни проекти на професора - книгата \"Светите братя Кирил и Методий – съпокровители на Европа“.Божидар Димитров е роден на 3 декември 1945 г. в Созопол. Започва работа в НИМ през 1994 г. Тогава оглавява музея, но през 1998 г. е отстранен от тогавашния министър на културата Емма Москова.Преди изборите през 2009 г. проф. Димитров напуска БСП и подкрепя ГЕРБ. Избран е за депутат, а в първото правителство на ГЕРБ е назначен за министър без портфейл, който отговаря за Агенцията за българите в чужбина, Държавна агенция „Архиви“ и Дирекцията по вероизповеданията към Министерския съвет.На 5 март 2018 г. обявява учредяването на Българско надпартийно движение \"Кубрат\" (БНСК), известно и като \"професорското движение\". Сред съучредителите са арх. Миломир Богданов, музикантът Костадин Георгиев - Калки, Христо Бойчев и ген. Стоимен Стоименов - съветник по сигурността на президента Росен Плевнелиев. В края на април Агенцията по вписванията отказва регистрация на движението.", "date": "2019.07.01", "title": "1 г. от кончината на проф. Божидар Димитров"}
{"url": "https://offnews.bg/tenis/talant-na-evrofutbol-sas-skok-v-svetovnata-ranglista-706463.html", "text": "Спортният талант на Еврофутбол Гергана Топалова приключи с полуфинал американското си турне от тенис-турнири зад Океана.19-годишната ни спортистка постигна три победи в основната схема в надпреварата в Денвър, Колорадо с награден фонд 25 00 долара, но малко преди финала отпадна от представителката на домакините Алекса Глач с 2:6 и 3:6.В първия кръг Гери победи квалификантката Саломе Дeвидзе от Грузия със 7:5 и 6:3, във втория разгроми друга американка Гейл Бродски с 6:1 и 6:1.След това се изправи срещу Петя Аршинникова, която също преодоля квалификационните кръгове, като я надигра с 2-1 сета – 3:6, 6:2 и 6:4.От 19-ти до 16-ти юни Гергана участва на турнира в Съмтър, Южна Каролина също на твърда настилка и с награден фонд от 25 000 долара. Там тя достигна до 1/8-финал, където загуби отново от американка, но този път от Наташа Субхаш с 2:6 и 6:7 (5).Американското турне на Топалова започна с турнир в Бетани Бийч, Северна Каролина, където отпадна в първи кръг.Резултатите на родната ни тенисистка й осигуриха прогрес с 54 места в световната ранглиста за жени и от 1-ви юли тя заема 454-о място. От 8-ми юли Гергана ще стартира на турнири в Европа.", "date": "2019.07.01", "title": "Талант на Еврофутбол със скок в световната ранглиста"}
{"url": "https://offnews.bg/obshtestvo/desetki-avtobusi-i-tramvai-v-sofia-s-promeneni-marshruti-prez-iuli-706425.html", "text": "Повече от 20 автобусни и трамвайни линии на градския транспорт в София ще се движат с променен маршрут през юли - при някои промяната влиза в сила днес, при други това стана през почивните дни, а при трети се удължава срокът за движение по променени по-рано маршрути, предупреждава Центърът за градска мобилност.От 1 юлиОт 4:30 часа на 1 юли до 24 ч. на 26 август частично се променят маршрутите на автобусни линии №111, 314 и 413, както следва:- автобусна линия №111 в посока към ж.к. „Люлин 1, 2“ - от ж.к. „Младост 1“ по маршрута до кръстовище бул. „Александър Малинов“ – ул. „Самара\", направо по централното пътно платно на бул. „Александър Малинов“, надясно по крайна дясна пътна връзка на бул. „Александър Малинов“ към Околовръстен път, надясно по Околовръстен път и по маршрута си.- автобусна линия №314 в посока към с. Бистрица - от ж.к. „Младост 1“ по маршрута до кръстовище бул. „Александър Малинов“ – ул. „Самара\", направо по централното пътно платно на бул. „Александър Малинов“, наляво по северния локал на Околовръстен път, надясно по пътната връзка към местността „Камбаните“, надясно по южния локал на Околовръстен път и по маршрута си.- автобусна линия №413 в посока към ж.к. „Младост 4“ - по маршрута до кръстовище бул. „Александър Малинов“ – ул. „Самара\", направо по централното пътно платно на бул. „Александър Малинов“, наляво по северния локал на Околовръстен път до последна спирка с код 2494 „Технополис ж.к. „Младост 4“.Измества се спирка с код 2490 „Метростанция Бизнес парк“ в централното пътно платно на бул. „Александър Малинов“, в посока Околовръстен път за автобусни линии № 111, 314 и 413.Разкрива се временна спирка в северния локал на Околовръстен път преди пътната връзка към местността „Камбаните“ в посока „Технополис“ за автобусна линия № 413 и посока с. Бистрица за линия № 314.Закрива се спирка с код 2648 „Кино Арена II“ на пътен възел „Младост“ за автобусни линии № 111 и 314.От 1 юли до 29 юли автобусна линия №10 ще продължи да се движи по променения си маршрут, както следва (): от кв. Бусманци по маршрута си до кръстовище ул. “Искърско шосе” - ул. “Илия Бешков”, надясно по ул. “Илия Бешков”, наляво по ул. “Мюнхен”, наляво по ул. “Димитър Пешев” и от гара Искър от спирка с код 0825 “Гара Искър” по маршрута.За линията са закрити спирките:- с код 0028 “28-ми ДКЦ” на ул. “Искърско шосе” в посока кв. Димитър Миленков;- с код 1406 “28-ми пощенски клон” на ул. “Искърско шосе” в посока кв. Димитър Миленков.От 00:00 часа на 1 юли до 24 ч. на 9 юли автобусна линия №14 ще продължи да работи по променения си маршрут, както следва:- в посока Гара Искър: от автостанция \"Изток\" по маршрута си до спирка с код 2510 “По желание” на Кривински път преди Околовръстен път, през ТИР-паркинга преди моста за с. Кривина надясно по Околовръстен път, през пътния възел влиза по ул. “Васил Левски” в с. Казичене, наляво по ул. “Цар Борис III” до крайната станция на автобусна линия № 8 в с. Кривина, обратен завой, връщане през с. Кривина, наляво по ул. “Васил Левски” и по маршрута си през с. Казичене до гара Искър;- в посока автостанция \"Изток\": от гара Искър по маршрута си през с. Казичене и до спирка с код 1542 “Село Кривина”, обратен завой на крайната станция на автобусна линия № 8, обратно през с. Кривина, надясно по ул. “Васил Левски”, през пътния възел при с. Казичене надясно по Околовръстен път и през пътния възел при бул. “Ботевградско шосе” наляво по бул. “Ботевградско шосе” по маршрута си до автостанция Изток.За линията са закрити спирките:- двупосочна с кодове 1142 и 1143 “Ул. Зад село” в к. Кривина;- спирките по ул. “Кривински път” в участъка от Околовръстен път до бул. “Ботевградско шосе” в посока автостанция Изток:с код 2511 “По желание” – обслужва се от автобусна линия № 15;с код 1144 “Нова Враждебна” – обслужва се от автобусна линия № 15;с код 2522 “По желание – нова махала” – обслужва се от автобусна линия № 15;с код 1436 “Работилницата” – обслужва се от автобусна линия № 15;с код 2441 “Кантона” – обслужва се от автобусна линия № 15.До 24 ч. на 9 юли се разкрива временна автобусна линия №15 с маршрут: от автостанция \"Изток\" по маршрута на автобус №14 до спирка с код 2510 “По желание”, обратен завой на ТИР-паркинга преди моста за с. Кривина и по нормалния маршрут на автобус №14 до автостанция Изток – от Кривински път надясно по бул. “Ботевградско шосе”, обратен завой на пътния възел с Околовръстен път и по бул. “Ботевградско шосе” по маршрута до автостанция Изток.На площадката преди Околовръстен път се разкрива временна крайна и начална спирка с код 6502 “Моста с. Кривина”.За линията е разкрита временна крайна и начална спирка с код 6502 “Моста с. Кривина” на ТИР-паркинга преди Околовръстен път.От 30 юни до 19 юлиВ този период промени има в маршрутите на автобусите 76, 204, 304, 604, валидни от 4:30 часа на 30 юни до 24 ч. на 4 юли, заради текущия първи етап от ремонта на булевард \"България\".Маршрутите на авт. 76, 204, 304 и 604 се променят в посока от бул. „Акад. Иван Ев. Гешов“ към НДК както следва:- от бул. „България“ след ПГ „Текстил и моден дизайн“ наляво по бул. „Витоша“, надясно по бул. „Пенчо Славейков“, по бул. „България“ и по маршрута си;Разкрива се временна спирка с код 6229 „Бул. Пенчо Славейков“ на бул. „Пенчо Славейков“ след бул. „Витоша“ в посока пл. „Орлов мост“ за автобусни линии № 76, 204, 304 и 604.От 29 юни до 15 августВ този период промени има в маршрутите на автобуси с номера 11, 60, 73, 102, N3.От 4:30 на 29 юни до 24 ч. на 15 август спирките на авт. 11, 60, 73, 102 и N3 на бул. „Президент Линкълн“ в участъка от ул. „Сребърни звънчета“ до ул. „Промишлена“  поетапно ще се изместват успоредно на съществуващото им положение в обособен джоб в активната лента за движение на булеварда, съгласно въведената временна организация на движение.Удължени промени на маршрутиТя е следната:- трамвай №3 – в посока кв. „Орландовци“: от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“;- трамвай №4 – в посока кв. „Орландовци“: при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно;- трамвай №18 – в посока кв. „Орландовци“: при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.Промяната в маршрутите на автобусни линии № 20 и 21/22 е в посока съответно към с. Локорско и с. Подгумер/с. Войнеговци, както следва: от пл. „Сточна гара“ по ул. „Владайска река“, надясно по ул. „Зидарска“, наляво по ул. „Градинарска“, наляво по ул. „Резбарска“, наляво по ул. „Първа българска армия“ и по маршрутите.В сила до 13 юли остава и промяната на маршрутите на автобусни линии №79 и 309 в посока към СТИНД 2 и бул. „Илиянци“, както следва: след моста „Изида“ наляво по ул. „Индустриална“, надясно по ул. „Заводска“, наляво по бул. „История славянобългарска“ и по маршрутите.За автобусни линии № 79 и 309 остават разкритите временни автобусни спирки с код 6473 „Хладилен завод“ на ул. „Индустриална“ след кръстовището с ул. „Каменоделска“ в посока ул. „Заводска“ и с код 6474 „Централен гробищен парк“ на ул. „История славянобългарска“, след кръстовището с ул. „Заводска“ в посока надлез „Надежда“;Все още са закрити спирките с код 2309 „Хладилен завод“ на ул. „Каменоделска“ в посока надлез „Надежда“ и с код 1945 „Централен гробищен парк“ на бул. „История славянобългарска“ в посока надлез „Надежда“.В сила остава и промяната в маршрута на временната автобусна линия № А-ТМ4 в посока към автостанция „Орландовци“, както следва: от ул. „Козлодуй“ надясно по ул. „Константин Стоилов“, пл. „Сточна гара“ (и по маршрута на автобусни линии № 85, 86 и 285), наляво по ул. „Владайска река“, надясно по ул. „Зидарска“, наляво по ул. „Градинарска“, наляво по ул. „Резбарска“, наляво по ул. „Първа българска армия“, наляво по ул. „Малашевска“, надясно по ул. „Каменоделска“, по ул. „Кестен“ до автостанция „Орландовци“.За автобусна линия № А-ТМ4 има временна автобусна спирка с код 6505 „Централен гробищен парк“ на ул. „Малашевска“ преди ул. „Каменоделска“ в посока автостанция „Орландовци“, а са закрити временно спирките с код 2310 „Хладилен завод“ на ул. „Каменоделска“ в посока автостанция „Орландовци“и с код 2333 „Централен гробищен парк“ на ул. „Каменоделска“ в посока автостанция „Орландовци“.Автобусна линия № А-ТМ4 спира на всички съществуващи автобусни спирки в променения участък на маршрута и на трамвайните спирки по ул. „Козлодуй“.", "date": "2019.07.01", "title": "Десетки автобуси и трамваи в София с променени маршрути през юли"}
{"url": "https://offnews.bg/obshtestvo/posreshtame-dzhulaj-v-5-52-ch-predstoi-ni-goresht-den-s-temperaturi-706412.html", "text": "Посрещаме Джулай 52 минути след 5 ч. днес. Денят ще бъде ясен и слънчев, а около и след обяд - горещ, прогнозира Националният институт по метеорология и хидрология (НИМХ).Температурите ще се повишават и максималните на сянка ще достигнат 31° - 36°, в София - 31°.И над планините ще е слънчево. Ще духа до умерен, по високите и открити части и временно силен североизточен вятър. Температурите ще се повишат, максималната на височина 1200 метра ще бъде около 25°, на 2000 метра – около 17°.Над Черноморието ще бъде слънчево. Ще духа слаб югоизточен вятър. Максимални температури: 30-31°. Температурата на морската вода е 26-27°. Вълнението на морето ще бъде около 2 бала.Слънцето ще залезе в 21:08 часа. Денят ще продължи 15 часа и 16 минути.", "date": "2019.07.01", "title": "Посрещаме Джулай в 5:52 ч.: предстои ни горещ ден, с температури до 36°"}
{"url": "https://offnews.bg/obshtestvo/pak-se-palna-vlak-na-bdzh-ne-izdarzhal-da-tegli-samo-s-edin-dvigatel-706443.html", "text": "Влакът Кюстендил-София е изпушил снощи край гара Драгичево, показва бюлетинът за жп инцидентите.В него не се говори за пожар, а за \"силно задимяване в ходовата част\" на дизелова мотриса \"Дезиро\" на \"Сименс\". За да не стане голяма беля обаче се наложило локомотивният машинист да използва три пожарогасителя.Влакът е заел междугарието Драгичево - Владая от 20,12 часа до 20,45 часа, а след това е върнат обратно в Драгичево. Там пътниците са свалени от влака и са прехвърлени на друга композиция, пътуваща за София.Няма пострадали пътници и служители на жп превозвача.Според информация от БДЖ причината за инцидента е, че германската машина не е успяла да изтегли, влака в който са пътували 160 души, по наклона към Драгичево с един работещ двигател. Вторият бил изключен, за да могат да работят климатиците и да не се пържат пътниците в собствен сос в жегите, разясниха за OFFNews от компанията.Това е поредният случай на запалване на влак на БДЖ. Миналата седмица горя бързия влак от Варна за София. Тогава се запали третия вагон на композицията, вероятно заради пътник, пушил в тоалетната.", "date": "2019.07.01", "title": "Пак се пална влак на БДЖ, не издържал да тегли само с един двигател"}
{"url": "https://offnews.bg/tenis/grigor-zapochva-uchastieto-si-na-uimbaldan-vizhte-programata-na-turni-706432.html", "text": "По традиция първата среща на турнира от Големия шлем \"Уимбълдън\" на централния корт ще бъде с участието на шампиона от миналата година Новак Джокович, който ще има за съперник опитния германски тенисист Филип Колшрайбер. Двамата ще премерят сили в 15:00 часа българско време.Днес участието си в напреварата в Лондон ще започне и Григор Димитров. Българинът ще има за съперник 20-годишния французин Корентин Муте, а срещата между тях е трета от програмата на Корт 15.Други големи имена, които ще играят днес са Наоми Осака, Симона Халеп, Винъс Уилямс, Александър Зверев и други от фаворитите.Централен корт, след 15:00 часа българско време: Новак Джокович - Филип Колшрайбер Юлия Путинцева - Наоми Осака Кайл Едмънд - Хауме МунярКорт №1, след 15:00 часа: Симона Халеп - Алиаксандра Саснович Иржи Весели - Александър Зверев Винъс Уилямс - Кори ГофКорт №2, след 13:00 часа: Стан Вавринка - Рубен Бемелманс Лин Чжу - Каролина Плишкова Томас Фабиано - Стефанос Циципас Каролина Вожняцки - Сара Сорибес ТормоКорт №3, след 13:00 часа: Кевин Андерсън - Пиер Юге-Ербер Магдалена Рибарикова - Арина Сабаленка Кристи Ан - Анастасия Севастова Юго Юмбер - Гаел Монфис Корт№4, след 13:00 часа: Петер Гойовчик - Роберто Баутиста Агут Ана Шмиедлова - Моника Пуиг Даниеле Колинс - Зарина Дияс Лоренцо Сонего - Марсел Гранойерс Корт№6, след 13:00 часа: Полона Херцог - Виктория Кузмова Михаела Бузарнеску - Джесика Пегула Хуберт Хуркач - Душан Лайович Роберто Карбаес Баена - Миомир Кечманович Корт№7, след 13:00 часа: Седрик Марсел-Щебе - Райли Опелка Каролина Мухова - Александра Крунич Андреа Арнаболди - Иво Корлович Далила Якупович - Кирстен ФлипкенсКорт №8, след 13:00 часа: Даяна Ястремска - Камила Джорджи Ърнест Гулбис - Леонардо Майер Пабло Кареньо Буста - Алексей ПопиринКорт №9, след 13:00 часа: Мари Бузкова - Мона Бартел Стив Дарси - Миша Зверев Вероника Кудерметова - Исалин Бонавертур Жереми Шарди - Мартин КлижанКорт №10, след 13:00 часа: Маргарита Гаспарян - Ана-Лена Фридсам Денис Кудла - Малек Джазири Анастасия Потапова - Жил Тайхман Ребека Петершон - Янина ВикмайерКорт №11, след 13:00 часа: Маркос Хирон - Фелисиано Лопес Ига Святек - Виктория Голубич Пабло Куевас - Дамир ДжумхурКорт №12, след 13:00 часа: Кати МакНали - Хедър Уотсън Феликс Оже-Алиасим - Вашек Поспишил Пражнеш Гунесваран - Милош Раонич Ализе Корне - Виктория АзаренкаКорт №14, след 13:00 часа: София Кенин - Астра Шарма Шелби Роджърс - Анет Контавейт Йозеф Ковалик - Робин Хаасе Беноа Пер - Хуан Игнасио ЛондероКорт №15, след 13:00 часа: Янко Типсаревич - Йошихито Нишиока Маркета Вондрушова - Мадисън Бренгъл Григор Димитров - Корентен Муте Шуай Чжън - Каролин ГарсияКорт №16, след 13:00 часа: Бернарда Пера - Мария Сакари Андреас Сепи - Николас Джари Камил Майчрак - Фернандо Вердаско Айла Томлянович - Дария КасаткинаКорт №17, след 13:00 часа: Мадисън Кийс - Луксика Кумкум Петра Мартич - Джениджъф Брейди Мариуш Копил - Гуидо Пея Брадли Клан - Давид ГофенКорт №18, след 13:00 часа: Елина Свитолина - Дария Гаврилова Карен Хачанов - Сонва Квон Данил Медведев - Паоло Лоренци Су-Вей Сие - Йелена Остапенко", "date": "2019.07.01", "title": "Григор започва участието си на Уимбълдън, вижте програмата на турнира за понеделник"}
{"url": "https://offnews.bg/tenis/grigor-dimitrov-pred-izpadane-ot-top-50-706447.html", "text": "Решителен за мястото на Григор Димитров в топ 50 на света се очертава турнирът от Големия шлем \"Уимбълдън\", който стартира днес, 1 юли, в Лондон.Според последното издание на световната ранглиста българинът е номер 49 в света с 952 точки, като само 22 го делят от 51-ия Мартон Фучович от Унгария.Днес след 17 часа Димитров трябва да играе в първия кръг срещу квалификанта от Франция Корентин Муте.При успех във втори кръг негов възможен съперник е канадецът Феликс Оже-Алиасим, от когото загуби в първия кръг в Куинс, след като мачът беше на два пъти отлаган заради дъжд.Добрата новина, че Григор няма да защитава точки на \"Уимбълдън\", след като преди година отпадна в първия кръг срещу Стан Вавринка след маратонски мач с 6:1, 6:7 (3), 6:7 (5), 4:6.Любопитното е, че тогава Григор беше №6 в световната ранглиста, а днес е 49-и.Промени в топ 10 няма. На върха остава Новак Джокович с 12 415 точки, следван от Рафаел Надал с 7945 и Роджър Федерер с 6620.Десетката допълват Доминик Тийм с 4595 точки, Александър Зверев с 4405, Стефанос Циципас с 4215, Кей Нишикори с 4040, Кевин Андерсън с 3610, Карен Хачанов с 2980 и Фабио Фонини с 2785 точки.Челните десетки на световните ранглисти на АТР и българите в тях:1. (1) Новак Джокович (Сърбия) 12415 точки2. (2) Рафаел Надал (Испания) 7945 точки3. (3) Роджър Федерер (Швейцария) 6620 точки 4. (4) Доминик Тийм (Австрия) 4595 точки5. (5) Александър Зверев (Германия) 4405 точки6. (6) Стефанос Циципас (Гърция) 4215 точки7. (7) Кей Нишикори (Япония) 4040 точки8. (8) Кевин Андерсън (Южна Африка) 3610 точки 9. (9) Карен Хачанов (Русия) 2980 точки10. (10) Фабио Фонини (Италия) 2785 точкибългарите: 49. (48) Григор Димитров (България) 952 точки318. (320) Димитър Кузманов 99 точки486. (488) Александър Лазов 13 точки 499. (499) Александър Лазаров 12 точки", "date": "2019.07.01", "title": "Григор Димитров пред изпадане от топ 50"}
{"url": "https://offnews.bg/kultura/bezplaten-pop-kontcert-v-sofia-na-armejskia-orkestar-na-sasht-v-evropa-706407.html", "text": "Безплатен концерт ще изнесе днес Армейският оркестър на САЩ в Европа, който е в София по покана на американското посолство у нас.Мястото е лятната сцена на НДК, а началният час - 19:30 ч.Поканени са всички жители и гости на столицата, за да се насладят на изпълненията на тези музикални посланици на Въоръжените сили на САЩ в Европа, които ще изпълнят хитове на Бионсе, Бруно Марс, Лейди Гага, Макълмор и други.Концертът е посветен на 4 юли - Деня на независимостта на САЩ, и на силните българо- американски отношения в областта на отбраната, се казва в съобщение на посолството.Посолството на САЩ ще предложи безплатно и типичните за американския национален празник храни - хот дог и сладолед (до изчерпване на количествата).", "date": "2019.07.01", "title": "Безплатен поп концерт в София на Армейския оркестър на САЩ в Европа"}
{"url": "https://offnews.bg/zdrave/v-bolnitca-nadezhda-spasiha-bliznatci-s-vatretutrobno-kravopreli-706434.html", "text": "В болница „Надежда“ спасиха близнаци с вътретутробно кръвопреливане. Подобни медицински случаи са рядкост, а манипулацията изисква изключителна прецизност и опит от страна на лекарския екип.Животоспасяващата терапия е извършена от д-р Кристина Чачева и нейния екип от сектора по Пренатална диагностика и терапия. Причината, наложила вътреутробното кръвопреливане на близнаците, е тежка анемия по резус-несъвместимост и при двата плода – състояние, което се среща рядко (резус положително бебе с резус отрицателна майка). В такива случаи майчиният организъм започва да произвежда антитела срещу еритроцитите на бебетата и те развиват тежка анемия. Състоянието е животозастрашаващо за момченцата, чакани цели 6 години, а единственият шанс за спасение е вътреутробното кръвопреливане.Д-р Кристина Чачева извършва общо четири хемотрансфузии (кръвопреливания) на всяко от децата. Специфичното в този случай е трудния технически достъп за манипулацията при едно от бебетата. Децата се раждат с добър хемоглобин в 32-а г. с., с тегло 1650 г. и 1870 г. След успешно възстановяване Мустафа и Мехмед се прибират у дома в Якоруда.За процедурата:Процедурата по кръвопреливане напомня донякъде на амниоцентеза. Тя се извършва с дълга, тънка игла през плацентата, като се пунктира вената на пъпната връв на залавното място с плацентата - най-неподвижната част, където убождането остава и най-далече от бебето. Цялата процедура протича под ултразвуков контрол.След като се пунктира пъпната връв, се взема малко кръв, за да се измери първоначалният хемоглобин на плода. Приготвената за преливане кръв е в спринцовки. Те бавно се инжектират една след друга, като през цялото време се контролира сърдечната дейност на бебето.Резус-анемиите, като тези на близнаците Мехмед и Мустафа, вече са по-редки, защото е наложена практика за анти-Д профилактика след раждане или аборт, когато майката е отрицателен резус фактор.Рискове:Рискът на вътреутробното кръвопреливане е като при всяка амниоцентеза - в 0,5 % от случаите, при бодене в матката, може да се предизвика спукване на мехура, изтичане на околоплодна течност, контракции, аборт. Затова опитът и прецизността на екипа, който извършва интервенцията, е от изключително значение.", "date": "2019.07.01", "title": "В болница „Надежда“ спасиха близнаци с вътретутробно кръвопреливане"}
{"url": "https://offnews.bg/ikonomika/pensiite-se-uvelichavat-s-5-7-tokat-s-3-5-parnoto-s-4-5-706430.html", "text": "Днес се актуализират пенсиите. Увеличават се обаче и цените на тока, парното и топлата вода.Пенсиите се актуализират с 5.7% за над 2 млн. пенсионери. Средната става 386,27 лв. Таванът се увеличава от 910 на 1200 и около 43 хил. души ще започнат да получават реалните си пенсии. 26 хил. остават ощетени.Парното поскъпва средно с 4,5% за страната. В София процентът е 4,3%, в Габрово и Разград - 12% и над 17%. Най-малко е във Варна - под 2%.При тока средното увеличение е с 3,5%.", "date": "2019.07.01", "title": "Пенсиите се увеличават с 5,7%, токът - с 3,5%, парното - с 4,5%"}
{"url": "https://offnews.bg/izvan-terena/bivshata-na-ronaldo-poluchi-goliamo-priznanie-706450.html", "text": "Бившата приятелка на Кристиано Роналдо Ирина Шейк беше обявена за най-добрия модел на бански костюми в света, задминавайки Алесандра Амброзио и Емили Ратайковски.Установено бе, че 33-годишната рускиня печели до 60 000 паунда от публикации в Инстаграм, където рекламира марки като Louis Vuitton и бранда за бански костюми Hunza G, съобщава \"Сън\", цитиран от БГНЕС.Алесандра Амброзио, която е на 38 г., е точно зад Ирина Шейк. Бразилската красавица получава средно около 150 000 харесвания след рекламиране в Инстаграм, а в началото на годината стартира и собствена марка халати за баня GALL FLORIPA.Емили Ратайковски с 23,3 милиона последователи в Инстаграм е на трето място в класацията.Въпреки че получава около 2 милиона харесвания на реклама, за нея не се смята, че е толкова влиятелна, тъй като много от нейните последователи са мъже и не купуват продукти.След трите най-добри в класацията са моделите Ашли Греъм, Кандис Суанепул, Роузи Хънтингтън – Уайтли, Жасмин Тукс, Лаис Рибейро, Нина Агдал и Лупе Фуентес.", "date": "2019.07.01", "title": "Бившата на Роналдо получи голямо признание"}
{"url": "https://offnews.bg/futbol/valeri-bozhinov-se-vrashta-na-gerena-za-reshavashta-sreshta-706435.html", "text": "Нападателят на Ботев Враца Валери Божинов ще проведе заключителна среща с изпълнителния директор на Левски Павел Колев днес, пише \"Меридиан мач\".На нея двамата и документално ще оформят раздялата на нападателя със \"сините\". Петър Хубчев вече обяви, че няма да разчита на него през новия сезон. В Левски все още няма развръзка около раздялата и с двама други ненужни играчи - Ривалдиньо и Фелипе Нашименто, напомня изданието.Междувременно стана ясно, че новият плеймейкър в състава на Левски Франко Мазурек ще бъде сред титулярите за тима в днешната контрола на отбора, пише Sportal.bg.Десетката на \"сините\" и Янис Каргас ще бъдат единствените чужденци в стартовите 11. Аржентинецът не е готов физически, но трябва да наваксва изоставянето от своите колеги, като получава шанс за повече изява.Двубоят с Тюркгюджю-Атаспор ще се играе в град Йенбах, където \"сините\" се подготвят. Срещата започва в 18:00 часа.", "date": "2019.07.01", "title": "Валери Божинов се връща на Герена за решаваща среща"}
{"url": "https://offnews.bg/obshtestvo/varna-nastrahna-zaradi-pregazenoto-dete-v-morskata-gradina-spirat-dos-706448.html", "text": "Варненци отново искат забрана за движението на автомобили в Морската градина. Там в събота 5-годишно дете беше сгазено от кола. Забраната за влизане на коли е отпреди 6 години, но заради съдебни спорове автомобилите все още се движат из крайбрежния парк.В неделя пред сградата на Общината във Варна имаше голям протест.Протестиращите обаче твърдят, че КАТ може да глобява неправомерно влезлите автомобили в парка.\"В момента в него може да се влиза с коли. Кара се навсякъде, и то с висока скорост. Имаше и инциденти\", каза Антон Тончев, представител на протестиращите.Собствениците на жилища в Морската градина на Варна от друга страна настояват да имат достъп до имотите си с автомобил, което е абсурдно заради самия факт, че статутът ѝ е на парк.Днес във варненските фейсбук групи масово се проделя видео от предизборно тв участие на кмета Иван Портних от 2013 г., в което той категорично заявява: \"В Морската градина категорично трябва да се спре движението (бел. на автомобили) и това ще бъде първото нещо което ще направя.\"Портних е кмет вече втори мандат!Окръжната прокуратура във Варна внесе искане във Варненския окръжен съд за определяне мярка за неотклонение \"Задържане под стража\" на румънския гражданин Адриан К, който прегази малкото дете в Морската градина.В неделя, 30 юни, той е бил привлечен като обвиняем за причиняване на смърт по непредпазливост – престъпление по член 343, ал. 1, буква \"в“ от НК. С постановление на дежурния прокурор в Окръжната прокуратура е задържан за срок до 72 часа с цел довеждането му в съда.По-късно днес ще заседава общинската комисията по безопасност на движението във Варна. Ще се обсъждат предложения за промяна на Генералния план за организация на движението на територията на общината и забрана на достъпа на автомобили чрез поставяне на забранителни знаци на входовете на парка.", "date": "2019.07.01", "title": "Варна настръхна заради прегазеното дете в Морската градина, спират достъпа на коли в парка"}
{"url": "https://offnews.bg/temida/tcatcarov-poiska-za-vtori-pat-deputatskia-imunitet-na-d-r-georgi-mihaj-706449.html", "text": "Главният прокурор Сотир Цацаров поиска сваляне имунитета на народния представител от БСП д-р Георги Михайлов за данъчно престъпление, съобщи прокуратурата. Искането е отправено днес към Народното събрание.То е повторно, след като на 8 ноември 2018 г. Цацаров внесе искане за сваляне на имунитета на Михайлов заради безстопанственост и сключване на неизгодни сделки в качеството му на изпълнителен директор на \"Специализирана болница за активно лечение на хематологични заболявания“ ЕАД.На следващия ден Михайлов даде съгласие за възбуждане на наказателно преследване срещу него, а на 13-и Софийска градска прокуратура образува наказателно производство. На 22.11.2018 г. Цацаров възложи разследването на Националната следствена служба. Михайлов беше привлечен като обвиняем на 26 юни за безстопанственост (престъпление по чл. 219 ал. 4 вр. ал. 1 от Наказателния кодекс) с парична гаранция 15 000 лева.Според обвинението в периода 31.07.2015 г. - 18.04.2017 г. в София като изпълнителен директор на болницата Михайлов не положил достатъчно грижи за ръководенето, управлението, стопанисването и запазването на повереното му имущество и за възложената му работа, от което са последвали значителни щети, които са в размер на 164 106 лв. Престъплението е в особено големи размери и представлява особено тежък случай, пишат от прокуратурата.Михайлов е извършил парични плащания без правно основание в полза на дружеството „Екофарм“ ЕООД в общ размер на 164 106 лв., въз основа на две фактури, издадени след изтичане срока на договора с „Екофарм“ ЕООД.Събрани са доказателства и за извършено от Георги Михайлов данъчно престъпление. Те дали основание на наблюдаващия прокурор при СГП да приеме, че са достатъчни за привличане на Георги Михайлов към наказателна отговорност и за престъпление по чл. 255 ал. 1 предл. 1 и 2 т. 2 предл. 2 вр. чл. 26 ал. 1 от НК.Главният прокурор повторно е сезирал Народното събрание за даване на разрешение за възбуждане на наказателно преследване на Михайлов за извършено данъчно престъпление, тъй като даденото от него писмено съгласие, на основание чл. 70, ал. 2 от Конституцията на Република България, не включва разследването и привличането към наказателна отговорност за извършено от него престъпление по чл. 255 ал. 1 предл. 1 и 2 т. 2 предл. 2 вр. чл. 26 ал. 1 от Наказателния кодекс.", "date": "2019.07.01", "title": "Цацаров поиска за втори път депутатския имунитет на д-р Георги Михайлов"}
{"url": "https://offnews.bg/tehnologii/vivacom-obnoviava-planovete-za-potrebiteli-sas-zritelni-i-sluhovi-uvre-706454.html", "text": "Потребителите със зрителни и слухови увреждания, ползващи мобилните услуги на VIVACOM, вече ще могат да се възползват от по-атрактивни оферти с много включени минути и мегабайти. Телекомът стартира предлагането на планове, ориентирани към крайни клиенти с такъв тип увреждания още през март 2017 г, а от 1-ви юли плановете ще бъдат обновени, като включените безплатни минути в плановете вече ще са валидни и към универсални номера 0700. Наличието на безплатни минути към номера 0700 значително ще облекчи потребителите, тъй като обажданията към различни институции, използващи такива номера, няма да се таксуват, докато клиентите имат неизразходени минути в плана си. Другата новост ще са включените международни минути в плановете, които позволяват общуване с роднини и приятели в държави от Европейския съюз при обаждания от България.Хората със зрителни увреждания ще могат да разчитат на 2000 национални минути за България, в роуминг в ЕС и към номера 0700, както и 50 минути за международни разговори от мрежата на VIVACOM към всички мобилни и фиксирани мрежи в ЕС. Допълнително ще получат и 1 500 МВ мобилен интернет на максимална скорост, 2 300 безплатни MB в роуминг в ЕС и мобилна телевизия TV GO с над 30 канала.За хората с нарушен слух обновената тарифа ще предложи повече мегабайти за високоскоростен интернет – 6 000 МВ на максимална скорост и 2 300 безплатни МВ в роуминг в ЕС. Планът предлага още 1 000 национални минути за разговори в България, в роуминг в ЕС и към универсални номера 0700, както и 50 минути за международни разговори от мрежата на VIVACOM към мобилни и фиксирани мрежи в ЕС.Всеки настоящ клиент с абонамент на специалните тарифни планове ще има възможност да премине към новите условия по всяко време. Това улеснява потребителите, като им позволява да преподпишат своя договор на по-изгодни условия, без да плащат неустойка или такса за смяна на тарифния план.", "date": "2019.07.01", "title": "VIVACOM обновява плановете за потребители със зрителни и слухови увреждания"}
{"url": "https://offnews.bg/politika/borisov-na-sreshta-s-timermans-koj-e-otgore-i-koj-otdolu-ne-e-naj-v-706429.html", "text": "С разрив сред европейските лидери по въпроса кои хора да заемат висшите постове в Европейския съюз завърши нощта. Няма съгласие и кой да оглави Европейската комисия. Лидерите на Германия и Франция лобират за холандския социалдемократ Франс Тимерманс - заместник на досегашния ѝ председател Жан-Клод Юнкер. Европейската народна партия (ЕНП) е несъгласна и иска германеца Манфред Вебер на поста.Малко след работната вечеря снощи разговорите бяха прекратени. Ръководещият срещата Доналд Туск обяви почивка, в която да се проведат двустранни разговори. Такъв проведе и българският премиер Бойко Борисов с Тимерманс, а на официалния му профил след нея бе публикувано видео.Ето какво казва дословно българският министър-председател:Тук започва Тимерманс, а видеото прекъсва.Политици от Полша, Унгария и Румъния не харесват как ветеранът в брюкселската политика Тимерманс прилага политиката за върховенство на закона и са против кандидатурата му. Дясноцентристката ЕНП номинира Вебер и смята, че е демократично след като е победила на Европейските избори, да определи и кой да оглави Европейската комисия. Но въпреки че ЕНП получи най-големия вот на избирателите през май, няма мнозинство, а това ѝ \"право\" на водещ кандидат оспорва френският президент Еманюел Макрон. Изборите дадоха голяма преднина на либералите - включително на алианса на Макрон - и на Зелените, така че старите партии в европарламента (ЕНП и ПЕС) вече не могат да доминират както преди. Избирателите позволиха и на националистите да имат по-силен глас.Снощната среща бе поредният опит на лидерите в ЕС да се обединят около кандидатури, след като на 20 юни те не успяха да се спрат на такива. Те трябва да решат кой да замени президента на Европейския съвет Доналд Туск, върховния представител на Европейския съюз по въпросите на външните работи и политиката на сигурност Федерика Могерини, кои да са председателят на Европейския парламент и президентът на Европейската централна банка.Разговорите продължават.", "date": "2019.07.01", "title": "Борисов на среща с Тимерманс: Кой е отгоре и кой - отдолу не е най-важното (видео)"}
{"url": "https://offnews.bg/futbol/problemi-machat-petima-futbolisti-na-tcska-706431.html", "text": "Петима футболисти на ЦСКА пропуснаха спаринга с Шахтьор Донецк поради най-различни оплаквания, пише \"Тема Спорт\". В контролата с украинския гранд уча­стие не взеха капитанът Нико­лай Бодуров, Жанио Бикел, Ра­фаел Енрике и младият вратар Илия Шаламанов, а още от ми­налия сезон контузия лекува десния бек Иван Турицов. Той ще започне пълноценни трени­ровки през следващата седми­ца.Бодуров е получил възпале­ние на ухото. Крилото Енрике изправи на нокти треньорския щаб, защото получи травма, но от лекарския щаб успокоиха, че тя не се очертава да е се­риозна.Все пак бразилецът ще премине допълнителни прегле­ди в местна клиника, за да се види какво точно е състояние­то му. Възможно е той дори да играе в последната контрола в Австрия, която е в сряда от 19:30 часа срещу местния шам­пион Ред Бул Залцбург.Отсъ­ствието на Бодуров и Енрике се почувства срещу Шахтьор. Първият е най-опитният в тима и придава стабилност на отбраната, а пробивите на бразилеца по крилото липсва­ха.Втора контрола подред пропусна Жанио Бикел. Полуза­щитникът не игра срещу укра­инците поради настинка, а преди това не взе участие и в срещата с Ференцварош.", "date": "2019.07.01", "title": "Проблеми мъчат петима футболисти на ЦСКА"}
{"url": "https://offnews.bg/obshtestvo/kandidatstudentski-izpit-po-matematika-v-tehnicheskia-universitet-v-so-706414.html", "text": "Днес се провежда кандидатстудентския тест по математика в Техническия университет в София.Кандидатите за ТУ могат да избират между 31 бакалавърски специалности.За част от тях се изисква полагането и на други изпити.Утре, 2 юли, от 9 ч. е изпитът по рисуване, на 3 юли е този по композиция със същия начален час. Същия ден се провеждат и изпитите по немски, френски и английски.За трета поредна година ТУ-София е първи в 6 професионални направления в рейтинговата система на университетите на Министерството на образованието и науката.", "date": "2019.07.01", "title": "Кандидатстудентски изпит по математика в Техническия университет в София"}
{"url": "https://offnews.bg/leka-atletika/hristian-stoianov-specheli-dva-zlatni-medala-ot-gran-pri-v-tunis-706465.html", "text": "Спортният талант на Еврофутбол Християн Стоянов грабна два златни медала от световните Гран При серии по лека атлетика за хора с увреждания в Тунис.На 28 юни Хрис спечели бягането на 800 метра с резултат 1.56:20 мин. Втори е Мануел Ернесто Джайме от Ангола с 2.00:29 мин, а е трети Надер Юфт от Ирак с 2.05:22 мин.През втория ден от състезанието в събота 21-годишният ни параатлет победи без проблеми в по-дългата дистанция – тази на 1500 метра с време 3.56:25 мин.Втори е Маруфьон Муродулоев от Узбекистан с 4.09:42, трети е анголецът Джайме с 4.09:84 мин. С тези си успехи Християн оглавява световната ранглиста в бяганията на 800 и 1500 метра за хора с увреждания в група Т46.", "date": "2019.07.01", "title": "Християн Стоянов спечели два златни медала от Гран При в Тунис"}
{"url": "https://offnews.bg/izvan-terena/maria-sharapova-podkrepi-seksualnite-maltcinstva-706477.html", "text": "Бившата приятелка на Григор Димитров Мария Шарапова се включи в кампанията на Виктория Бекъм в подкрепа на сексуалните малцинства (ЛГБТ).Руската тенисистка се снима с бяла фланелка с надпис \"Всеки има право на любов\", която й е подарък от съпругата на Дейвид Бекъм и е част от благотворителна модна колекция.Фланелката струва 90 паунда (б.р. 196 лева) и парите отиват в правозащитната организация Albert Kennedy Trust.\"Исках да възпея ЛГБТ-обществото и неговия призив за положителни промени.Винаги съм чувствала дълбока връзка с него и с гордост подкрепям борбата му за равенство\", споделя самата бивша вокалистка на \"Спайс Гърлс\".Шарапова използва случая и за да промотира бонбоните си Sugarpova, които ще започнат да се продават в британската верига Кingdom of Sweets.", "date": "2019.07.01", "title": "Мария Шарапова подкрепи сексуалните малцинства"}
{"url": "https://offnews.bg/drugi/kiril-nikolov-dizela-i-antonia-grigorova-v-top-10-na-olympus-marathon-706479.html", "text": "Olympus marathon бе седмият старт от Световните серии по Скайрънинг, който събра най-добрите състезатели в света и ги отведе до дома на боговете – Олимп.Трасето бе с дължина 44 км, 3200 м денивелация, а най-високата точка бе 2780 м. Състезанието бе силно оспорвано, а битката за първото място бе решена в последните минути.Кирил завърши на минута и половина след победителя, като през по-голямата част от трасето държеше челната позиция. Това бе четвърто участие за Николов в гръцкото състезание, като тазгодишният му резултат е най-добрият до момента - 4:33:01! Българинът изпревари победителят в Генералното класиране за 2018г. Пере Аурел, който завърши почти две минути след Кирил, с време 4:34:52. Първото място при мъжете спечели мароканецът Заид Аит Малек - 4:31:47.След финала, Кирил сподели: \"Има дни, в които бягането ти върви и краката ти са леки. Щастлив съм от бягането днес, а най-радостното за мен е, че подобрявам най-доброто си време от трасето, което поставих 2015-та с почти 11 мин.“След Olympus Marathon Кирил се изкачва до 6та позиция в Генералното класиране, със 188 точки, а водач в листата е японецът Руи Уеда, с 300 точки. Следващото състезание пред Кирил ще е BUFF® EPIC TRAIL 42K, на 14 Юли в Испания.Представителката ни при жените Антония Григорова завърши на 8мо място, като премина трасето за 5:50:30. Първото място завоюва италианката Елиса Деско, с време 5:14:18. Трета финишира представителката на Франция Анн-Лисе Русет. “Много съм щастлива, че успях да подобря времето си от предната година в присъствието на толкова силна женска конкуренция.Имах щастието времето да е прохладно, а физически се чувствах страхотно.”, сподели Антония след състезанието и добави още: „Продължавам на пълни обороти към следващия старт - Royal Ultra sky marathon, който ще се проведе в подножието на Gran Paradiso/Италия”. Към момента тя се нарежда на 20 позиция в Генералното класиране.Други български състезатели бяха Александър Спасов, Емил Стойчев и Силвия Младенова. Александър Спасов не успя да завърши състезанието поради контузия, Емил завърши надпреварата на 233 място, а Силвия е сред първите 20 при жените, преминавайки финала 19та. В дисциплината Ултра, провела се паралелно със Sky Серията - Olympus Marathon Ultra, България завоюва 4то и 5то място, съответно от Димитър Атанасов и Димитър Маринов.", "date": "2019.07.01", "title": "Кирил Николов-Дизела и Антония Григорова в топ 10 на Olympus Marathon"}
{"url": "https://offnews.bg/temida/chetirimata-zadarzhani-v-shema-za-falshivi-telk-ostavat-v-aresta-706453.html", "text": "Четиримата задържани в рамките на разследване за схема за осигуряване на фалшиви ТЕЛК решения срещу подкупи остават в ареста. Най-тежката мярка за неотклонение \"Задържане под стража\" определие Специализираният наказателен съд на 30 юни.Съдът приема изцяло тезата на обвинението, че са налице достатъчно доказателства, за да се предположи, че участниците са извършили престъпленията, за които са обвинени, както и че могат да извършат нови.Трима от задържаните са лекари - двама председатели на ТЕЛК-комисии от Втора градска и 28 ДКЦ и психиатър, управител на медицински център. Четвъртият, който според обвинението е играел ролята на посредник, осигурявал „клиенти“, които срещу сумата от 1500 лв. до 3000 лв., получавали степен на инвалидност, без дори да се явят на преглед. Той е задържан, след както осигурил на служител в МВР над 50% нетрудоспособност срещу 400 евро капаро и 1200 лв. при получаване на документа.Решението на Специализирания наказателен съд не е окончателно и може да се обжалва пред Апелативния специализиран наказателен съд.", "date": "2019.07.01", "title": "Четиримата задържани в схема за фалшиви ТЕЛК остават в ареста"}
{"url": "https://offnews.bg/evropa/rojters-kristalina-georgieva-mozhe-da-nasledi-donald-tusk-kato-predse-706459.html", "text": "Споразумение между европейските лидери, което в момента се финализира, може да излъчи българката Кристалина Георгиева като кандидат за председател на Европейския съвет и наследник на поляка Доналд Туск, съобщава \"Ройтерс\". За същият пост е спряган и белгийският премиер Шарл Мишел, добавя агенцията.Европейският съвет представя държавите членки в Брюксел и решава политически въпроси на широка основа.В момента в Брюксел държавните лидери обсъждат кой да заеме топ позициите в ЕС за следващия мандат.По последна информация, отново на \"Ройтерс\", кандидатът за председдател на Европейската комисия - най-влиятелния поста в Евросъюза - Манфред Вебер (ЕНП) по-скоро ще застане начело на Европейския парламент на мястото на Антонио Таяни. Кандидатурата на Вебер за ЕК срещна съпротивата на Франция и Испания. Според \"Ройтерс\" договорката е Вебер да председателства Европарламента по време на първата половина от обичайния 5-годишен мандат.Възможни са обаче и промени в последната минута, тъй като преговорите текат.Отпадането на Вебер като кандидат е успех за френския президент Еманюел Макрон, който разкритикува германеца, че му липсва законодателен опит на високо ниво. „Успяхме, Тимерманс отива в Европейската комисия“, обяви пред „Ройтерс“ неназован дипломат от водеща европсйака държава.Европейските лидери се надяват на консенсус по темата, тъй като ако тази договорка бъде постигната, настоящият председател на ЕК Жан-Клод Юнкер ще може да даде зелена светлина за избора на шеф на Европейската централна банка. И двамата председатели трябва да встъпят в длъжност на 31 октомври 2019 г.За да бъде назначен, новият председател на ЕК има нужда от одобрението на 72% от страните членки, които да представляват поне 65% от населението в ЕС. Лидерите са твърдо решени да не си тръгват от Брюксел без да са договорили отговорните позиции, за да не се дава основа за критикуващите съюза да твърдят, че той е в политическа криза и да не допускат спирала от отложени решения, както се случва с Брекзит.", "date": "2019.07.01", "title": "Ройтерс: Кристалина Георгиева може да наследи Доналд Туск като председател на Европейския съвет"}
{"url": "https://offnews.bg/sviat/egipet-negoduva-zaradi-skulptura-na-tutankamon-koiato-shte-bade-proda-706445.html", "text": "Скулптура на главата на младия египетски вледетел Тутанкамон ще бъде предложена на търг в Лондон. Новината за продажбата на артефакта, който е на 3000 години, предизвика недоволство в Египет.Аукционната къща \"Кристис\" очаква 28-сантиметровата скулптура от Долината на царете да бъде продадена за над 4 милиона паунда във вторник.Според \"Файненшъл таймс\" подобна статуетка излиза на пазара за пръв път от 1985 г. насам. Тя идва от частната колекция \"Росандра\" с антично изкуство.Властите в Кайро обаче реагираха остро и обявиха, че колекцията трябва да бъде предадена за съхранение на Египет.Египетското посолство в Лондон поиска от външното министерство на страната да анулира аукциона. Според Кайро артефактите в колецията са били откраднати през 70-те години от храма в Карнак, Египет, а новите собственици са спестили тази информация.Според \"Кристис\" колекцията \"Ресандро\" е добита от мюнхенски търговец през 1985 г., а преди това от друг търговец в Австрия през 1973-74 г.\"Трудно може да се проследи хилядолетната история на предмети от античността, коментират от аукционната къща. - Важно е да се установи собствеността през последните години и закоността на правото на продажба, което сме направили.\"Британското външно министерство е разговаряло по въпроса с египетските власти, но не се очаква да се намеси в търга, съобщава Би Би Си.", "date": "2019.07.01", "title": "Египет негодува заради скулптура на Тутанкамон, която ще бъде продадена на търг"}
{"url": "https://offnews.bg/koloezdene/team-ineos-s-dvama-lideri-na-tura-v-otsastvieto-na-frum-706456.html", "text": "Team Ineos обяви двама лидери за предстоящия Тур дьо Франс (6-28 юли) - най-голямото събитие за годината в шосейното колоездене.В отсъствието на звездата си и четирикратен победител Кристофър Фрум, който катастрофира тежко и се възстановява, отборът ще заложи за крайната победа на миналогодишния шампион Герант Томас и 22-годишния Еган Бернал, който пропусна Джирото, но след това се възстанови бързо и стигна до победата в Обиколката на Швейцария.В течение на състезанието двамата съвместни лидери ще определят кой от двамата да получи подкрепата на отбора до края. По принцип Томас трябваше да е безспорният лидер, но падането му по време на Обиколката на Швейцария отслаби позициите му.\"Това е добро решение, което ни дава ровече опции. С Еган ще работим здраво през тези три седмици по пътищата на Франция\", коментира уелсецът, който ще кара в обилейното си десето издание на Тура. За Бернал пък това е второ участие.\"Натрупах ценен опит от миналата години, който ще ми помогне много. Каквото и да си говорим, Тура може да се усети само отвътре. Сега знам какво мога да очаквам и ще съм много фокусиран през цялото време\", каза от своя страна Бернал.В Team Ineos на Обиколката ще карат още Джонатан Кастровехо, Михал Квятковски, Джани Москон, Воут Поелс, Люк Роу и Дилън ван Баарле.", "date": "2019.07.01", "title": "Team Ineos с двама лидери на Турa в отсъствието на Фрум"}
{"url": "https://offnews.bg/futbol/zhelaeshtite-da-gledat-ruzhomberok-levski-plashtat-po-20-leva-706452.html", "text": "На 2 юли, вторник, от 10:00 часа в предварителна продажба ще бъдат пуснати билетите за гостуването на Левски в Словакия срещу Ружомберок от първия квалификационен кръг на Лига Европа, съобщиха в официалния сайт на \"сините\".Срещата е на 11 юли, четвъртък от 19:30 часа. Цената на билета е 20 лева, а продажбата ще става само срещу документ за самоличност (лична карта или международен паспорт), уточняват от клуба.До 3 юли, сряда, включително, билети ще могат да закупуват само притежателите на абонаментни карти за сезон 2018/2019 срещу представянето на абонаментната карта. Няма ограничение в бройката на билетите, които един привърженик може да купи, стига да може да предостави списък с трите имена, документите за самоличност и номерата на абонаментните карти на хората, за които купува билетите.За всички, желаещи да подкрепят Левски в Словакия, е важно да знаят, че влизането на мача в Ружомберок ще става само срещу представяне на документ за самоличност на входа на стадиона.На 4 юли, четвъртък, неизкупените от притежатели на сезонни карти билети ще бъдат пуснати в продажба в магазина на ПФК Левски в Сектор \"А\" на стадион \"Виваком Арена Георги Аспарухов\" срещу лична карта или международен паспорт.Привържениците на Левски, които имат постоянно местоживеене в чужбина, и искат да посетят мача с Ружомберок, могат да направят своята заявка на имейл: office@levski.bg, като в заявката посочат трите си имена и документ за самоличност. В потвърждение на заявката всеки от тях ще получи и инструкции как да заплати и получи билетите си. Краен срок за заявки - четвъртък, 4 юли, до 17:30 часа.От \"Георги Аспарухов\" се обръщат към всички привърженици да подкрепят отбора на старта му в европейските клубни турнири този сезон, но без прояви на агресия, насилие, расизъм и ксенофобия, тъй като те могат да донесат допълнителни тежки наказания от УЕФА на 26-кратните шампиони.", "date": "2019.07.01", "title": "Желаещите да гледат Ружомберок - Левски плащат по 20 лева"}
{"url": "https://offnews.bg/bojni/zlatnata-ivet-goranova-ne-priemam-srebroto-za-uspeh-706475.html", "text": "Златната медалистка от Европейските игри в Минск Ивет Горанова сподели, че е заминала за Беларус с една единствена цел - титлата, защото среброто и бронзът не я удовлетворяват. \"Отидох да спечеля, защото всеки път и на световното, и на европейското все малко не ми достигаше да играя финал. Сега обаче бях на 100% готова и мотивирана да се сбия за него.Винаги целта ми е златото. Когато спечеля сребърен или бронзов, не съм толкова удовлетворена. Разбира се, радвам се, но има нещо, което не ти достига и не си достатъчно щастлив.За миг си помислих, че може и да не взема златото, защото нямаше много време. Оставаха 30-40 секунди, но при нас до последната секунда нищо не се знае, обръщат се мачовете буквално в последната секунда.Не загубих надежда, веднага смених тактиката и започнах да мисля как да обърна мача. Знам й слабите места на украинката и направих всичко по силите си да обърна резултата.Сега ще направим стабилна подготовка и много лагери. Имаме всеки месец по 2-3 Премиер лиги, които носят точки за олимпиадата. Всяко едно от тези състезания ми е важно и на всяко ще гледам да се представя отлично, за да трупам точки\", каза Горанова.Каратистката бе посрещната със сладолед при завръщането си в България.\"Знаят, че много обичам сладолед и след сваляне на килограми винаги ям. Не е позволено, много е калоричен”, каза с усмивка 19-годишната Ивет пред медиите на летище \"София\".", "date": "2019.07.01", "title": "'Златната' Ивет Горанова: Не приемам среброто за успех"}
