{"url": "https://offnews.bg/obshtestvo/shefat-na-darik-radio-radosvet-radev-e-noviat-predsedatel-na-bsk-682929.html", "text": "Изпълнителният директор на \"Дарик радио\" Радосвет Радев е новият председател на Българската стопанска камара (БСК), съобщи БНТ.Той беше избран от Управителния съвет на БСК. Радосвет Радев е роден на 21 юли 1960 г. Завършил е юридическия факултет на СУ \"Св. Климент Охридски\". Специализирал е маркетинг и мениджмънт в САЩ.Той е работил в Софийския градски съд и в Програма \"Христо Ботев\" на БНР.През 1992 г. създава \"Дарик Радио\". Към момента е Изпълнителен директор на \"Дарик Радио\" АД, \"Дарик – офиси и хотели\" АД и \"Бул-маш\" АД. Председател е на Съвета на директорите на \"Геология и геофизика\" АД, \"Дарик имоти България\" АД и \"Доверие-Капитал\" АД. Член е на Съвета на директорите на \"Доверие-Брико\" АД и на курортен комплекс \"Албена\" АД. Член е на Надзорния съвет на \"Медика\" АД и на \"Доверие – Обединен холдинг\" АД, както и на управителния съвет на \"Елит\" АД-Павликени.Радев е един от основателите на първите съюзи на частния капитал в България.От 1991 г. е член на Управителния съвет на БСК.Радев е женен, има три деца. Досегашният председател на БСК Божидар Данев почина на 28 май.", "date": "2018.06.19", "title": "Шефът на Дарик радио Радосвет Радев е новият председател на БСК"}
{"url": "https://offnews.bg/kultura/tajnite-na-vlastta-i-naglasenite-obshtestveni-porachki-v-roman-na-zh-682917.html", "text": "Властта има много лица – тя може да е добра и грижовна. Но може, а и в България за съжаление това е факт, да е с обратен знак - да изкарва дефицитите на характерите наяве, да си е самодостатъчна, да се грижи не за общественото благо, ако си позволя да перифразирам Аристотел, а за обществените поръчки на тесни приятелски кръгове.Това смята журналистът Елена Чамуркова – автор на роман, който разкрива тайните между журналистиката, политиката, корупцията и властта. В политическия трилър \"Обществена поръчка\", който от няколко дни е в продажба, се преплитат художествена измислица и реално случили се събития. Разказва, че романът й има една-единствена претенция - да е точна социална снимка на съвременното ни общество. \"И ако на някого това не му се харесва – нека не се сърди на автора. Аз не си позволявам да давам морални оценки и присъди, а оставям изводите на читателите. Посланието ми е простичко – четете, мислете и бъдете свободни…\", допълва Чамуркова и уточнява, че всички героите са измислени, но включва събития от практиката си.Авторката на книгата 20 години беше едно от знаковите лица на политическата журналистика във Велико Търново. Преди година обаче тя се отказва от професията заради натрупаната умора от начина, по който се случват нещата, и се отдава на докторантурата си по политически науки във Великотърновския университет. Тя написва \"Обществена поръчка\" за три месеца, а първите редове започва в деня, в който напуска журналистическата професия.В романа нито веднъж не се споменава къде се развива действието. Причината - така историята може да прозвучи все едно е написана за всяко населено място и да се стори по-позната на читателите. Нито един от героите в книгата не е изцяло положителен или изцяло отрицателен.В \"Обществена поръчка\" се преплитат две сюжетни линии. Едната е работата на една главна редакторка на областен всекидневник и нейния екип, а другата - ежедневието на кмет, който иска да спечели втори управленски мандат. \"Действието се развива в рамките на пет месеца преди местните избори, като в детайли разказвам как се случва една предизборна кампания\", обяснява Чамуркова.Политическият трилър показва как властта променя хората, които я притежават, и тези, които се стремят към нея. В \"Обществена поръчка\" има три вида власт – политическа, икономическа и медийна. \"Те, както в живота, са преплетени и взаимно зависими и това е страшно, защото така се ражда олигархията. Политическата власт се стреми да се домогне до икономическата, а тя, от своя страна, търси всевъзможни политически лобита, за да оцелее, или да се разрасне. За медийната власт отдавна е ясно, че е подложена на цензура, но освен този факт, в романа става дума за още една тенденция, и тя според мен е по-страшна. В последните години част от медиите се взеха много насериозно и сякаш забравиха основната си функция – да информират и поне малко да възпитават аудиторията. Вместо това медийната власт все повече си позволява брутално да рекетира, шантажира и търгува с влияние спрямо другите две власти – икономическата и политическата и така се поражда порочен кръг от взаимозависимости…\", обяснява Чамуркова.Тя избрала да кръсти романа \"Обществена поръчка\", а не \"Власт\", защото \"именно обществените поръчки са пъпната връв на корумпираната власт\". Прави и едно уточнение - в книгата не разказва за само за една конкретна обществена поръчка. \"Става дума за явлението, което се превърна в символ, в нарицателно за власт, която е порочна, която развращава тези, които я притежават. Аз много мислих дали така да се казва романът, защото съм наясно, че това не е комерсиално заглавие от типа на „50 нюанса сиво“, „Сексът и градът“ и т. н. Но реших да се доверя на първоначалния си инстинкт, защото деветдесет процента от хората като чуят словосъчетанието „Обществена поръчка“ и веднага правят асоциация с корупционните практики, които са ежедневие\", обяснява тя.", "date": "2018.06.19", "title": "Тайните на властта и нагласените обществени поръчки - в роман на журналиста Елена Чамуркова"}
{"url": "https://offnews.bg/futbol/iaponia-pobedi-10-ot-kolumbia-video-682918.html", "text": "Япония победи Колумбия с 2:1 в двубой от Група Н на световното първенство, игран на стадион \"Мордовия Арена\". Срещата предложи вихрено начало с фрапантна грешка на Карлос Санчес, получил дебютния червен картон на Мондиал 2018, след което \"самураите\" бяха почти пълни господари на терена.Двубоят започна изключително интересно. Още в третата минута Япония направи добра атака, Оспина изби удар, но отпката попадна в Инуи. Той стреля към опразнената врата, но Карлос Санчес умишлено с ръка спря топката.Реферът Дамир Скомина веднага отсъди дузпа и даде директен червен картон на играча на Колумбия. Опитният Шинджи Кагава бе хладнокръвен от бялата точка и без проблем реализира за 1:0 в полза на Япония.Колумбия все пак стигна до изравняването в 39-ата минута. Тогава Хуан Кинтеро изпълни хитро пряк свободен удар под стената. Вратарят на Япония опита да избие, но кълбото бе преминало голлинията с целия си обем - 1:1.Натискът на футболистите на селекционера Акира Нишино през второто полувреме даде резултат в 73-ата минута. Кейсуке Хонда центрира от корнер, Оспина не реагира добре, а Юя Осако се извиси и с глава вкара за 2:1 в полза на Япония.В крайна сметка Колумбия не можа да стигне поне до точка и ще трябва да търси най-малко толкова срещу Полша в следващия си мач. Япония пък стартира по най-добрия начин и вече може да мисли за Екатеринбург, където в неделя играе срещу Сенегал.", "date": "2018.06.19", "title": "Япония победи 10 от Колумбия (видео)"}
{"url": "https://offnews.bg/politika/bsp-predlaga-deputatite-da-ne-izlizat-v-liatna-vakantcia-zaradi-horata-682913.html", "text": "Необходим е нов модел на грижата за хората с увреждания. Министерство на труда и социалната политика обсъжда три закона: Закон за хората с увреждания, Закон за социалните услуги и Закон за личната помощ. Би трябвало тези закони да го предложат.Това заяви председателят на НС на БСП Корнелия Нинова на пресконференция в централата на партията. Тя добави, че това се показва и от решение на ВАС, който определя за незаконосъобразно обвързването на размера на месечната добавка с гарантирания минимален доход.„Единственият начин, по който тази добавка трябва да се определя, са индивидуалните потребности на съответния човек”, уточни председателят на БСП .Тя добави, че противоречията, свързани с новите законопроекти между различните организации, които представляват хората с увреждания и правителството, се задълбочават. „Ние редовно се срещаме с майките на децата с увреждания и тяхната заявка е, че ще протестират до приемането на Закона”, каза още Нинова. Тя добави, че най-важен е Законът за социалните услуги.„В плана за интеграция и решенията на правителството на Бойко Борисов е записано, че такъв закон ще има до края на 2016 г. Сега е средата на 2018 г., затова настояваме до края на месец юли, този закон, обещан преди две години, да бъде внесен”, заяви лидерът на левицата. Тя призова управляващите да не отлагат и да не лъжат хората с увреждания, че закон ще има до октомври-ноември.„Абсурд е майките и децата да стоят в палатките до ноември, затова ще внесем предложение- парламентът да няма ваканция това лято, да работи и през август. Не е човешко и нормално - депутатите да лежат по плажовете, а майките с децата да лежат в палатките и по жълтите павета”, каза Корнелия Нинова. Антон Кутев: Промяната, трябва да се случи бързо. Ако кабинетът не успее да я направи, ние ще го накараме„Това, за което претендират майките на деца с увреждания, беше обещано през миналата година. Тогава управляващите казаха, че промените в законите ще са готови до февруари, сега обещаха за октомври”- каза зам.-председателят на ПГ на „БСП за България” Антон Кутев. Той припомни, че още на 15.07 миналата година, социалистите са внесли много предложения, които не бяха приети от ГЕРБ.„Ако те бяха приели нашите предложения, сега нямаше да сме в тази ситуация. Тогава говорихме за финансите, предвидени за 2018, услугите социален и личен асистент, програми за насърчаване и обучение, както и за развитие на собствен бизнес от хората с увреждания”, припомни Кутев. Народният представител изтъкна още, че тогава е обсъждана и визията на управляващите за ТЕЛК и анализът на индивидуалните оценки на хората с увреждания. „Ако решението, което предложихме преди година, бе влязло в сила, нито една част от разговорите, които се водят в момента, нямаше да са актуални. Голяма част от проблемите щяха да са решени. Промяната, трябва да се случи бързо. Ако кабинетът не успее да я направи, ние ще го накараме”, сигурен е Антон Кутев.", "date": "2018.06.19", "title": "БСП предлага депутатите да не излизат в лятна ваканция заради хората с увреждания"}
{"url": "https://offnews.bg/tenis/grigor-startira-sezona-na-treva-s-pobeda-v-kuins-682911.html", "text": "Най-добрият ни тенисист Григор Димитров стартира сезона на трева с победа над Дамир Джумхур с 6:3, 6:7(4), 6:3 в турнира от сериите АТР500 в \"Куинс\".Пред погледа на майка си Мария хасковлията нямаше никакви проблеми в днешния мач. Той проби рано и поведе с 3:1. След това се измъкна от ситуация 0:40 и приключи с крайното 6:3 след 32 минути на корта.Сценарият се повтори след почивката. Димитров отново проби за 3:1, но този път не успя да спаси следващия си сервис гейм и веднага Джумхур изравни за 3:3. При 5:4 за босненеца той пропусна сетбол и в крайна сметка българският тенисист изравни за 5:5.В последвалия тайбрек №2 в схемата допусна повече от обичайното количество грешки. Джмухур дръпна с 5:4 и след това на два пъти Димитров сбърка от форхенд в аут.Джумхур продължи силната си серия и проби на старта на третата част, но последва мигновен рибрейк и то на нула за Григор - 1:1. Всичко в мача бе решено с пробив в осмия гейм за Димитров.Българинът е шампион в \"Куинс\" през 2014-та година, а през миналия сезон достигна до полуфиналите, където бе спрян от бъдещия шампион Фелисиано Лопес. Във втори кръг Димитров ще се изправи срещу победителя от двубоя между Новак Джокович и Джон Милман.", "date": "2018.06.19", "title": "Григор стартира сезона на трева с победа в Куинс"}
{"url": "https://offnews.bg/temida/ubietcat-na-mladoto-momiche-ot-ajtos-plache-v-sada-che-go-obichal-682916.html", "text": "Теньо Енчев, който преби до смърт 19-годишната си приятелка и майка на детето му в Айтос, се разплака днес в Окръжния съд в Бургас, докато се гледаше мярката му за неотклонение. Криминално проявеният мъж твърдеше пред магистратите, че престъплението станало след скандал, съжалявал за стореното и най-много обичал убитата от него Ивета. Енчев, когото го грози доживотен затвор, ако бъде признат за виновен, поиска сам да остане в ареста за постоянно. Това беше и решението на магистратите. Служебният адвокат, Пламен Генов, се опита да го изкара жертва на прехода. “, коментира Генов.Теньо е имал присъди за кражби още като малък. Едва в неделя, когато са му повдигнати обвиненията, той бил осъзнал какво се е случило. Те имали връзка с Ивета още, когато тя е била на 13 - 14 години. Във фаталната вечер и двамата са били употребили алкохол, каза адвокатът и поясни, че конфликтът между тях е възникнал заради детето.Обвинението днес е преквалифицирано в убийство, извършено с особена жестокост и при условията на опасен рецидив, поясни прокурор Елгина Чалъмова. Доказателствата сочат, че Теньо, освен че е удрял приятелката си, я е и ритал. Той е направил пълни самопризнания. Починалата Ивета не е подавала жалби за домашно насилие. Сигнал за това е бил подаден от техни съседи, чули викове за помощ, при семеен скандал преди година и половина. При пристигането на полицейски патрул Ивета е отрекла подобно нещо. Показанията на майка ѝ сочат обратното. Самата жена се е оплаквала, че Теньо я е биел, а майка ѝ я е виждала и с наранявания.", "date": "2018.06.19", "title": "Убиецът на младото момиче от Айтос плаче в съда, че го обичал"}
{"url": "https://offnews.bg/politika/pargov-krasti-buriata-na-fandakova-iska-kmetat-da-dade-ostavka-682914.html", "text": "Лидерът на БСП-София Калоян Паргов поиска оставката на кмета Йорданка Фандъкова. Той настоява и за извънредна сесия на Столичния общински съвет, заради наводненията след бурята снощи. Бурята \"Фандъкова\" ни връхлетя и изми всички постижения на г-жа Фандъкова и нейния екип, смята Паргов. Според него кметът трябва да обясни как градът се готви за превенция на подобни явления на извънреден СОС. Ако Йорданка Фандъкова не докаже, че може да управлява града с друго, освен с пиар, нека да се оттегли и да ни освободи от собствената си буря, каза председателят на БСП – София. „София вчера за пореден път се превърна във Венеция. От една година има изявления на Столична община, че климатът е виновен за всичко. Ако нещо като бедствие и явление системно се повтаря в света, то обикновено си получава име и обикновено е женско. Така се кръщават ураганите. Вчерашното да кажем, че е буря. Така че това е бурята „Фандъкова“, която ни връхлита за пореден път“, обясни Паргов.  ", "date": "2018.06.19", "title": "Паргов кръсти бурята на Фандъкова, иска кметът да даде оставка"}
{"url": "https://offnews.bg/temida/shte-razpitat-borisov-po-deloto-sreshtu-moskov-za-turskite-vaksini-682915.html", "text": "Премиерът Бойко Борисов ще бъде разпитан като свидетел по делото срещу бившия здравен министър Петър Москов за турските ваксини, съобщи bTV. Ще бъдат разпитани и 10 анонимни свидетели. Защитата ще използва и показанията на другите министри. Около 180 свидетели обаче няма да бъдат разпитани. Специализираният съд даде ход на делото срещу Москов.Москов е обвинен в сключване на неизгодна сделка, неизпълнение на служебни задължения и безстопанственост. Според прокуратурата той е нанесъл вреди за над 325 милиона лева.Според обвинението Москов е престъпил закона, като е приел дарение от Турция - 100 хил. дози ваксина „Пентаксим\" и 100 хил. дози ваксина за „Хепатит Б“ – „Еувакс Б“, които не са разрешени за употреба на територията на България. Делото ще продължи по същество на 12 септември. Тогава ще се реши кои свидетели ще бъдат заличени от списъка. Самият Москов обяви, че е доволен от започването на делото, тъй като с това цялата истина ще излезе наяве и ще стане ясно, че той не е ощетил държавата. ", "date": "2018.06.19", "title": "Ще разпитат Борисов по делото срещу Москов за турските ваксини"}
{"url": "https://offnews.bg/temida/49-g-zatvor-poluchiha-mladezhi-prebili-mazh-v-tcentara-na-sofia-682912.html", "text": "Общо 49 г. затвор получиха трима младежи, които пребиха мъж в центъра на София. Тогава Джоно Младенов, Иво Тилков и Момчил Милчов пребиха 29-годишния Метин. Инцидентът станал на ъгъла на ул. \"Пиротска\" и ул. \"Цар Самуил” в София, а тримата бяха обвинени в извършване на опит за умишлено убийство по хулигански подбуди.Според прокуратурата биячите нанесли множество удари с ръце и крака в жизненоважна област - главата, като деянието е останало недовършено поради независещи от извършителите причини – на пострадалия била оказана своевременно висококвалифицирана медицинска помощ.На инкриминираната дата около 19.30 часа тримата извършители нападнали без видима причина непознатия за тях пострадал в района ул. „Пиротска“ и му нанесли побой.При опитите на случайни минувачи да помогнат на пострадалия и да преустановят престъпните им действия, тримата извършители насочили агресията си към тях.Пострадалият получил разстройство на здравето временно опасно за живота, изразяващо се в тежка черепно – мозъчна и лицево – челюстна травма, контузия на главен мозък и счупване на челюстта, заключават от държавното обвинение.Съдът е признал за виновни и тримата, като ги осъди на \"лишаване от свобода\" - за Иво Тилков 18 години, за Джоно Младенов – 16 години, а Момчил Милчов - 15 години.Наказанията следва да бъдат изтърпени при първоначален „строг“ режим.Съдът е уважил и гражданския иск в размер на 200 000 лв.", "date": "2018.06.19", "title": "49 г. затвор получиха младежи, пребили мъж в центъра на София"}
{"url": "https://offnews.bg/politika/spored-bls-neiasnite-obvinenia-sreshtu-meditcinskia-odit-uronvat-prest-682921.html", "text": "Обвиненията срещу Изпълнителна агенция \"Медицински одит\" са изнесени публично по такъв начин, че се уронва престижа на цялото лекарско съсловие. Това обявиха от Българския лекарски съюз по повод проверката за нарушения в Агенцията. \"За пореден път, през последните дни, ставаме свидетели на публично изнесена информация за разследване в здравния сектор, която вместо да представя в конкретика факти за вина, е поднесена по начин, по който уронва авторитета на цялото лекарско съсловие. Във връзка с разследване, което Прокуратурата поде за проследяване дейността на ИАМО в последната година, в публичното пространство започнаха да се тиражират коментари, които създават чувство на съсловна вина, без тя да е подплатена с ясна доказателствена конкретика. Поднасянето на информация пред обществото, по начин, по който се уронва престижа на медицинската професия в нейната цялост и представителност, компрометира целия диагностично-лечебен процес, създава предпоставки за грешки и агресия у пациенти, което нарушава целостта на здравната система и е в ущърб на всички хора, лекари и пациенти\", обявиха от БЛС.\"Български лекарски съюз, в качеството си на най-голяма съсловна организация, държи да подчертае, че винаги е бил готов да съдейства на разследващите органи за проверки в сектора, защото своевременното разрешаване на казуси в системата и изясняването на конкретна вина, е в полза на цялото медицинско съсловие, както и на цялото общество\", допълват оттам.", "date": "2018.06.19", "title": "Според БЛС неясните обвинения срещу медицинския одит уронват престижа на цялото съсловие"}
{"url": "https://offnews.bg/futbol/senegal-shokira-polsha-na-starta-682925.html", "text": "Отборът на Сенегал хвърли бомбата в първия кръг на груповата фаза на световното първенство в Русия, след като надви Полша с 2:1 в мач от група Н. Това беше първа победа за тим от Африка на Мондиала.На стадион \"Спартак\" в Москва играчите на Сенегал показаха скоростен и прагматичен футбол, докато поляците бяха беззъби в атака, въпреки сериозните имена в предни позиции, като Роберт Левандовски и Аркадиуш Милик. Резултатът беше открит в 37-ата минута, когато халфът на Евертън Идриса Гей стреля от далечно разстояние, ударът се отби от бранителя на Полша Тиаго Чонек и излъга Войчех Шчесни, като в крайна сметка голът бе записан на името на Чонек.Селекционерът на Полша Адам Навалка направи една промяна на почивката, която даде резултат и тимът започна по-силно втората част. Когато изглеждаше, че европейският отбор може да стигне до изравнително попадение, Сенегал стигна до втори гол, дошъл след поредица от грешки на поляците.Криховяк върна опасно една топка назад, след като не видя присъствието на Мбайе Нианг в собствената си половина, Чонек и Шчесни не се разбраха кой да вземе топката и Нианг безпроблемно вкара за 2:0. Все пак поляците успяха да вкарат почетно в 86-та минута, когато Криховяк се разписа с глава след центриране от фал на Желински.Във втория си мач в неделя Полша ще срещне тима на Колумбия, докато в същия ден Сенегал се изправя срещу Япония.", "date": "2018.06.19", "title": "Сенегал шокира Полша на старта"}
{"url": "https://offnews.bg/analizi-i-komentari/ako-uchilishtata-sami-izbiraha-kakvo-da-uchat-682697.html", "text": "Броят часове, прекарани в изучаване на дадена наука в училище, не са най-важният критерий за знанията на учениците. Но определено са показателни за образователната политика на страната.Къде се нарежда България спрямо останалите в Европа показва , публикуван на 7 юни. Той анализира 43 образователни системи през учебната 2017/2018 година.За различните страни годините задължително училищно образование варират между 8 и 12, а България - страната с рекордно дълга лятна ваканция за началния курс (15 седмици) - се нарежда сред последните по общ брой задължителни учебни часове (под 7 600), заедно с Латвия, Албания, Босна и Херцеговина и Черна гора.Лидерът - Холандия - осигурява над 11 хил. часа, но там и годините на обучение са повече. 11 хил. са те в заемащата второто място Дания, над 10 хил. са в Белгия.В повечето европейски образователни системи най-продължителната степен е началната. Не е така в България. Докато в 2/3 от държавите началната степен продължава 5 или 6 години, у нас са определени 4 години за завършването ѝ. Прогимназията е 3 или 4 години (в България те са три).В някои страни местните власти и/или училищните директори имат известна свобода да решат колко часа да посветят на изучаването на даден задължителен предмет и така да се съобразят с индивидуалните потребности на учениците си.Видовете гъвкавост, които осигуряват системите, са вертикална и хоризонтална. В първия случай националните образователни власти посочват общия брой часове, в които трябва да се изучава даден предмет в рамките на повече от една учебна година, без да определят точното разпределение на тези часове. По-свободна е системата в Естония, Литва (по отношение на началното образование), Холандия, Финландия, Швеция, Исландия и Норвегия. В Чехия вертикална гъвкавост има за повече от 80% от учебното време.В някои страни вертикалната гъвкавост се отнася за цялата степен на образование (напр. в Чехия, Холандия и Норвегия), в други - само за някои класове в рамките на степента. Във Финландия, например, комбинацията от класове зависи от това за кой учебен предмет се прилага тя. Там системата дава възможност и училищата да започнат всеки задължителен предмет с вертикална гъвкавост от първи клас, но трябва да са въвели първия чужд език най-късно до трети клас, втория чужд език - до шести клас, социалните науки - до четвърти клас, домашна икономика (вкл. готвене, шиене, управление на семеен бюджет и т.н.) до седми клас.В България няма нито вертикална, нито хоризонтална гъвкавост.Хоризонталната се появява, когато централните образователни власти определят само общия брой учебни часове и задължителните учебни предмети в рамките на една учебна година, а местните власти или самите училища след това решават как да разпределят времето за изучаване на всеки предмет.В две образователни системи има пълна хоризонтална гъвкавост: Великобритания (Уелс) и Холандия. Правителството в Уелс, например, определя минималното общо време за всеки клас, но от училищата зависи как ще го разпределят между предметите. В Холандия изискването за минимум часове е определено в рамките на образователна степен и училищата имат пълната свобода да ги разпределят както между предметите, така и между класовете.Часовете по четене, писане и литература (у нас Български език и литература) обикновено заемат най-големия дял от учебното време във всички образователни степени, но доминират особено силно в началната. На това ниво задължителните часове по дисциплината са средно 26%. Процентът варира между 15 и 38% в различните страни. В България той е 29% в началния курс и двойно по-малко след края му.Математиката е на второ място по брой часове в началния курс и, подобно на родния език, те намаляват в следващите етапи в полза на естествените науки и чуждите езици.Средно около 18% от часовете в началния етап са отделени за математика в европейските образователни системи. В Дания и Гърция те заемат 14% от общото време, в България - 16%, докато в Португалия - 26%. В 3/4 от образователните системи делът е между 17 и 19%. Освен Португалия, Германия, Франция, Хърватия и Сърбия се отличават с многото часове, които посвещават на математиката в училище.Средно часовете за математика в началния курс са 670, с 277 по-малко, отколкото за четене, писане и литература. В това отношение България е на дъното с 300 часа обучение по математика в началните класове. За сравнение - в Португалия те са 1 310. В половината образователни системи препоръчителния брой часове е 503.В следващата училищна степен те са средно 477 за тази група предмети, с 83 по-малко, отколкото за четене, писане и литература. Тук, в прогимназиалните класове, страната ни отново не е сред първенците - 11%. Толкова малък е процентът само в Турция и Кипър. Броят на часовете  - 441, е равен на този в Чехия, където делът за математика 12%.За разлика от родния език и математиката, за които часовете намаляват всяка по-горна училищна степен, при природните науки, които включват физика, химия, биология, науки за околната среда и екология, тенденцията е обратната.Средно за тях се отделят под 8% в началния курс. Процентът достига 13 (и вече е равен на математиката) в прогимназията. Над половината образователни системи в Европа отделят 7% или по-малко за тези предмети в началния курс, в противовес на Гърция, където за тях се дават 12% от учебното време. В други държави с висок процент (Чехия, Хърватия, Австрия, Швеция, Босна и Херцеговина, Лихтенщайн и Черна гора) тук са включени и часовете по социални науки и технологии.България е под средните проценти. Страната ни осигурява 5% в началния курс и 10% от времето в прогимназиалния за природни науки.Всъщност, ако погледнем броя на часовете, ще установим, че България е на дъното в началния курс и то не с пренебрежимо малък брой часове. У нас те са 53. Преди нас е Дания с над двойно повече - 111, а трета отзад напред е Румъния със 114 часа.Часовете за природни науки нарастват чувствително в България в прогимназията - 417 и тук вече изпреварваме някои европейски държави, но не и ако часовете от двете степени се сумират.Обяснението за малкия брой часове на авторите на доклада е, че част от часовете (за първи и втори клас) са включени в групата на социалните науки.Социалните науки включват предметите история, география, социални и политически науки, философия, гражданско образование. В 3/4 от образователните системи се отделят по 5% за тях от общото време. Обучението по тях обикновено започва малко по-късно, не от първи клас и често е интегрирано в други предмети. Тежестта на социалните науки се усеща по-осезаемо в прогимназията, но все пак времето за тях е по-малко, отколкото за изучаване на чужди езици.В повече от половината образователни системи с определен минимален брой часове за социални науки, процентът за тях е между 8% и 11% от общите задължителни часове в прогимназията.В България процентът е равен на този за природните науки - 5% в началния етап и 10% в прогимназиалния и ако погледнем броя часове, отново сме на дъното.Хърватия, Словения и Албания са сред страните, където на социалните науки се дава по-голяма тежест. България показва през годините, че важността на тези предмети намалява - спрямо 2014/2015 г. часовете са по-малко. В съседна Румъния, напротив, те се увеличават.", "date": "2018.06.19", "title": "Ако училищата сами избираха какво да учат..."}
{"url": "https://offnews.bg/obshtestvo/kravata-penka-se-vrashta-v-stadoto-si-ekspert-ot-ep-shte-ia-poseti-682926.html", "text": "Кравата Пенка скоро ще се върне в стадото си, а след това се очаква тя да бъде посетена и от гост от Европейския парламент, съобщи bTV. Преди седмица от Българската агенция по безопасност на храните (БАБХ) , което прекара 15 дни в Сърбия и после беше върнато у нас. Пенка я грозеше евтаназия, защото е избягала в страна извън ЕС.Кравата стана световно известна. Съдбата ѝ се следеше от редица авторитетни западни и руски медии. Дори сър Пол Маккартни от легендарните \"Бийтълс\" излезе с призив в защита на животното.Стопанинът на Пенка Иван Харалмпиев споделя, че е получил картичка от г-жа Валтрауд Графенбергер от Мюнхен, която му пише за добичето и му изпраща 50 евро:От 25 май кравата Пенка се намира в импровизиран обор в кюстендилското село Копиловци. Скоро добичето ще може да се върне в стадото си, но преди това от БАБХ ще преценят дали стопанинът му е осигурил всички удобства.След това пък Пенка ще бъде посетена от експерт от Европейския парламент, който ще се запознае на място със съдбата на кравата. ", "date": "2018.06.19", "title": "Кравата Пенка се връща в стадото си, експерт от ЕП ще я посети"}
{"url": "https://offnews.bg/lajfstajl/internet-se-podigra-s-predlozhenieto-na-tramp-za-kosmicheska-armia-na-682906.html", "text": "Доналд Тръмп успя да развесели потребителите на социалните мрежи с реч, в която заяви, че САЩ трябва да има собствена космическа армия. Обществото вече свикна със скандалните изказвания на Тръмп за афроамериканците, за Ангела Меркел, за Хилъри Клинтън и още много, но все пак той отново успя да изненада света.\"Не е достатъчно просто да имаме американско присъствие във въздушното пространство, трябва да имаме такова и в космоса. Упълномощавам Министерството на отбраната и Пентагона незабавно да започнат процеса, необходим за създаването на космическа армия като шести клон на въоръжените сили.Ще имаме ВВС, но и Космически сили - отделни едни от други, но равно. Ще стане нещо голямо. И много важно.Споменах го онзи ден, защото имаме огромно количество работа за вършене в Космоса - може би имаме нужда от нов вид сили. ще ги наречем Космически сили\", заяви президентът на САЩ.1. \"Уважаеми президент Тръмп,Ако искате да създадете космическа сила, аз съм вашият човек. Веднъж вече бях върховен командир на Галактическата империя. Обадете ми се, когато можете.На Ваше разположение,Лорд Вейдър\".2. \"Постройте голф игрище на Уран\".3. \"Според НАСА, Млечният път е толкова голям, че дори със скоростта на светлината ще отнеме 100 000 години, за да се премине през него, но космическите сили на Тръмп ще патрулират из вселената в момент, когато се борим със световен глад\".4. \"Космически адмирал: Добро утро, мъже! Добре дошли в Космическата сила! Бих искал ...Космически майор: Извинете ме, космически адмирал, сър.КА: Какво има?КМ: Как ще стигнем до космоса?КA: Ами...КМ: Аз и екипът залагаме на руски ракети.КА: ...Да.\"5. \"Доналд Тръмп: Спирам с военните игрички със Северна Корея. Това ще ни спести цяло състояние, вярвайте ми.Отново Тръмп: Ще създам космическа сила!Хубавото на космоса е, че е супер евтин.\"", "date": "2018.06.19", "title": "Интернет се подигра с предложението на Тръмп за космическа армия на САЩ"}
{"url": "https://offnews.bg/obshtestvo/patnitci-blokirani-na-letishte-plovdiv-nad-8-chasa-sled-kato-samoleta-682928.html", "text": "Пътници са останали блокирани на летище \"Пловдив\" за над 8 часа, след като самолетът им е ударен от мълния. Самолетът трябвало да излети за Брюксел в 19.30 часа вчера. На пътниците обаче е казано, че има технически проблем, а пристигнали на летището техници от Италия и Великобритания не позволили на полета да се извърши, съобщи БНТ. Така на пътниците се наложило да чакат над 8 часа в чакалнята на летището. Сред тях е имало е много бременни жени, майки с деца и болни хора.Пътниците получили два пъти ваучери за храна и вода, а някои били настанени в хотел в Пловдив. Пътниците се оплакват, че от летището не са им дали никаква информация, като впечатлението било, че летищните власти също не знаели какво се случва. Самолетът е излетял за Брюксел едва днес по обяд. Някои от пътниците са категорични, че ще търсят компенсации от превозвача.", "date": "2018.06.19", "title": "Пътници блокирани на летище Пловдив над 8 часа, след като самолетът им е ударен от мълния"}
{"url": "https://offnews.bg/sviat/makedonskiat-parlament-razglezhda-sporazumenieto-za-imeto-682927.html", "text": "Македонският парламент започна разглеждането на проектозакона за ратификация на договора с Гърция за смяна на името на Република Северна Македония.Опозиционната ВМРО-ДПМНЕ отказа да участва в обсъждането на законопроекта на ниво комисии. Въпреки това обаче македонският парламент реши ратификацията да се гласува по бързата процедура. Предложението беше отправено от външния министър Никола Димитров. Той заяви, че бързото одобрение на договора е важно, защото той задължава Гърция да уведоми веднага Брюксел, че подкрепя присъединяването на Македония към ЕС и НАТО, което е добре да стане преди срещата на върха в края на юни.Парламентарната група на опозиционната партия ВМРО-ДПМНЕ гласува против бързото приемане на закона и отказа да участва в процедурата.Законопроектът беше обсъден днес от комисията по европейски въпроси и законодателно-правната комисия.Очаква се законопроектът да бъде гласуван утре.", "date": "2018.06.19", "title": "Македонският парламент разглежда споразумението за името"}
{"url": "https://offnews.bg/sviat/arestuvaha-za-shpionazh-shef-v-ruska-darzhavna-energijna-kompania-682923.html", "text": "Членът на Борда на директорите на голямата руска държавна енергийна компания \"Интер РАО\" Карина Цуркан е задържана за шпионаж, съобщи ТАСС. Според източник на агенцията Цуркан е шпионирала за Румъния.За случая стана ясно от съобщение от съда в московския район Лефортово. Делото е секретно, няма насрочена дата за началото на процеса. Ако Цуркан бъде призната за виновна, може да бъде осъдена на до 20 години затвор. От компанията за момента няма коментар. Оттам казват само, че Цуркан е в отпуск. По информация на \"Комерсант\" тя е арестувана миналия петък.Карина Цуркан се е занимавала с търговските отношения в енергийната компания. Тя има руско гражданство, но е гражданка и на друга държава, която за момента не е известна. \"Интер-РАО\" се появи през 1997 г. като дъщерно дружество на \"РАО ЕЭС России\". Компанията се занимава с внос и износ на електроенергия. Най-големият акционер в компанията е \"Роснефтегаз\" (27.6%), а други 18.6% са в ръцете на Федералната компания за електропреносни мрежи (ФСК). ", "date": "2018.06.19", "title": "Арестуваха за шпионаж шеф в руска държавна енергийна компания"}
{"url": "https://offnews.bg/liubov-i-seks/parvi-ednopolov-brak-v-britanskoto-kralsko-semejstvo-682888.html", "text": "Първият еднополов брак в британското кралско семейство ще бъде сключен това лято в графство Девън, съобщи \"Дейли мейл\".Братовчедът на кралица Елизабет II лорд Айвар Маунтбатън ще се омъжи за партньора си Джеймс Койл.Датата на сватбата не е обявена, но по думите на бъдещия жених церемонията ще бъде скромна и на партито ще бъдат поканени около 120 души. Все още не е ясно дали някой от членовете на кралското семейство ще присъства на сватбата, но в миналото кралицата е подкрепяла правата на ЛГБТИ в Обединеното кралство. \"Организирам тази сватба заради Джеймс. Той никога не е бил женен и не се е радвал на стабилния живот, който аз съм имал\", разказва Маунтбатън.Самият той е бил женен за Пенелопе Ан Вер Томсън, от която има три дъщери. Те се развеждат през 2010 година, а през 2016 година Маунтбатън обяви официално връзката си с Джеймс Койл. Бившата му жена ще го придружи до олтара.", "date": "2018.06.19", "title": "Първи еднополов брак в британското кралско семейство"}
{"url": "https://offnews.bg/sviat/italianski-vitcepremier-deportira-romite-bez-dokumenti-sazhali-che-n-682890.html", "text": "Италианските власти планират преброяване на ромското население в страната, а хората от малцинствата без документи ще бъдат депортирани. Това ще се случи по нареждане на новия вътрешен министър и вицепремиер на Италия Матео Салвини от анти мигрантската партия \"Лига\".От преброяването Салвини иска да разбере кои са, колко са и къде са ромите в Италия. Цялата информация ще влезе в регистър, уточни той пред италианската национална телевизия.\"Нелегално пребиваващите ще бъдат депортирани, \", заяви Салвини, цитиран от TheLocal.it.За Салвини тази тема отдавна е на дневен ред, като по неофициални данни ромската популация в Италия е между 130 и 170 хил. души, половината от които - италиански граждани. С действията си към момента Салвини показва последователност при спазването на обещанията си за силно затягане на емиграцията и пребиваването в Италия. Само преди няколко дни Салвини забрани на кораб, превозващ над 600 мигранти, да акостира на италианския бряг.Ръководителят на „Асоциация 21 юли“, занимаваща се със защита на правата на ромите и други мигриращи етнически групи, напомни на вицепремиера, че в Италия закона забранява да се правят преписи по етнически признак. „Първо мигрантите, сега циганите. Това можеше да се очаква“, написа във „Фейсбук“ Карло Стасола.По-късно Салвини се е опита да обясни своите намерение, като обясни, че не става дума за „каталогизация“ на ромите.„Нямаме намерение да създаваме списъци и да взимаме отпечатъци от който и да е – нашата задача е да добием представа за ситуацията в циганските лагери. Преди всичко имаме намерение да защитим хиляди деца, които не могат да ходят на училище, защото предпочитат веднага да ги приобщят към престъпността. Освен това, искаме да проверим за какво се харчат милиони от европейските фондове“, заяви Салвини пред журналистите.", "date": "2018.06.19", "title": "Италиански вицепремиер депортира ромите без документи, съжали, че не може и местните"}
{"url": "https://offnews.bg/futbol/grabvajte-dazhdobranite-gerena-ostava-bez-kozirka-i-tozi-sezon-682889.html", "text": "Козирка на новата трибуна на Сектор А няма да има скоро. На този етап \"сините\" не са преговаряли с Национална спортна база за дългосрочен наем на стадион \"Васил Левски\".Поставянето на козирка на \"Герена\" ще изисква затварянето на стадиона за поне 2 месеца, през което време поне един кран трябва да е денонощно върху тревното покритие на официалния терен.Ако Левски поиска преместване на друг стадион за два месеца, това ще се отрази сериозно на програмата на Първа лига за новия сезон. Нова козирка в по-евтин от на Иво Тонев вариант вече е проектирана и поръчана за изработка, но до Нова година едва ли ще види бял свят.А след това ще стегнат студове. Друга идея е тази есен съдийската стая и съблекалните да бъдат преместени в А сектор, но и това едва ли ще се осъществи скоро.Иначе \"сините\" също разбраха евентуалните си съперници в първия предварителен кръг на Лига Европа. Жребият ще се тегли на 20 юни в Нион, а от УЕФА вече направиха разбивките на отборите.Левски е в група 8, като ще се изправи срещу един от следните отбори: Чихура (Грузия), Вадуц (Лихтенщайн), Транс Нарва (Естония), Друидс (Уелс) или Тракай (Литва), Гандзасар (Армения) и Санта Хулия (Андора) или Гзира (Малта).Носителят на Купата Славия пък е в група 1 и може да играе срещу Гленавон (С. Ирландия), Биркиркара (Малта) или Клаксвик (Фарьорски о-ви), ФК Европа (Гибралтар) или Прищина (Косово), Илвес (Финландия) и Стярнан (Исландия). Първите мачове на 12 юли, а реваншите седмица по-късно.", "date": "2018.06.19", "title": "Грабвайте дъждобраните, Герена остава без козирка и този сезон"}
{"url": "https://offnews.bg/sviat/izrael-e-vse-po-blizo-do-raba-na-vojnata-predupredi-guterish-682891.html", "text": "Растящото насилие в Газа е предупреждение към всички, че „ситуацията е много близо до ръба на войната“, заяви генералният секретар на ООН Антониу Гутериш, цитиран от БНР.Той призова Израел и управниците от ислямисткото движение Хамас в Газа да възстановят прекратяването на огъня, с което през 2014 г. беше сложен край на войната между тях, предаде Асошиейтед прес.По данни на Международния Червен кръст от началото на протестите на 30 март са били убити 132 палестинци и ранени над 13 000.През месец май има значително нарастване на броя на терористичните нападения: 365 при 223 през април, показва докладът за месец май на Шин Бет (Израелската служба за вътрешна сигурност). В Юдея и Самария нападенията са били 139 при 83 през април, се посочва в документа, публикуван от Шин Бет.34 от атаките са в Йерусалим, а месец по-рано са били 22. 192 от нападенията са с източник Ивицата Газа и Синайския полуостров. Броят им през април е бил 118.Един войник от Израелските сили за отбрана е бил убит през месец май, показва още докладът на Шин Бет.", "date": "2018.06.19", "title": "Израел е все по-близо до ръба на войната, предупреди Гутериш"}
{"url": "https://offnews.bg/sviat/marin-lio-pen-prahosala-300-hil-evro-po-asistent-evropejski-sad-%d1%9d-n-682892.html", "text": "Крайнодесният френски лидер Марин Льо Пен ще трябва да върне близо 300 000 евро на Европейския парламент. Тя ги платила неправомерно на свой асистент, предаде AFP.Общият съд на Европейския съюз постанови решението си днес, след обжалване от Льо Пен, предаде AFP. Лидерът на \"Национален съюз\" , доскоро евродепутат и неуспял кандидат за президент на Франция вземала от партийната каса и плащала на свой парламентарен сътрудник в централата на партията си в Париж. Сумата трябва да бъде върната, защото Льо Пен не успяла да докаже ефективността на работата му, постановява базираният в Люксембург съд.В днешно изявление той потвърждава решението на Европарламента да изиска връщането на сумата.Льо Пен не дала доказателства, че сътрудникът е извършил каквато и да било работа в рамките на задълженията му като парламентарен асистент. Не само това - по време на изслушванията тя признала, че липсва дейност по същество.След обявяването на решението френският лидер обяви, че ще отнесе въпроса до най-висшата инстанция - Съдът на Европейския съюз.Източник на ЕП съобщи, че Парламентът е успял да си върне около 60 хил. евро, които удържал от заплатата ѝ като евродепутат, преди тя да напусне през 2017 г.", "date": "2018.06.19", "title": "Марин Льо Пен прахосала 300 хил. евро по асистент, европейски съд ѝ нареди да ги върне"}
{"url": "https://offnews.bg/tenis/bivsha-ruska-tenis-zvezda-shte-podgotvia-balgarski-talanti-682895.html", "text": "Бившият номер 20 в световната ранглиста Дмитрий Турсунов ще участва в подготовката на националите да 16 години за Европейското първенство.Руснакът ще се включи в лагера на родните таланти от 9-и до 14-ти юли в Националния тенис център в София. Дмитрий Турсунов е роден на 12 декември 1982 година.С отбора на Русия печели Купа Дейвис през 2006-а, а през 2007-а печели Хопман Къп заедно с Надя Петрова. В кариерата си има 4 титли на сингъл на турнири от ATP и 2 в турнири на двойки.Най-доброто му класиране на турнир от Големия шлем е на Уимбълдън през 2005-а, когато стига до четвърти кръг. През октомври 2006-а година Турсунов се изкачва до №20 в световната ранглиста.В момента той е треньор на Арина Сабаленка от Беларус, която е под №43 в актуалната седмична класация.", "date": "2018.06.19", "title": "Бивша руска тенис звезда ще подготвя български таланти"}
{"url": "https://offnews.bg/obshtestvo/ataka-specheli-delo-sreshtu-balgarskia-helzinkski-komitet-682896.html", "text": "Атака спечели дело срещу Българския хелзинкски комитет (БХК), съобщи пресслужбата на партията на Волен Сидеров.Със свое решение № 7863/12.06.2018 Върховният административен съд постанови, че водещата на предаването „В окото на бурята“ по ТВ АЛФА Магдалена Ташева и ПП Атака, в качеството си на доставчик на телевизионна продукция, не са извършили дискриминация спрямо нахлуващите незаконно в България мигранти, представяни от медиите като сирийски бежанци, по нито един от визираните в закона признаци „народност, етническа принадлежност, гражданство, произход, религия, лично и обществено положение\". Националистите припомнят, че в края на 2013 г. Българският хелзинкски комитет подаде жалба в Комисията за защита от дискриминация срещу Ташева, ТВ Алфа и ПП Атака от името на 8 лица от сирийски произход, претендиращи, че в три предавания „В окото на бурята“ от септември 2013 г. са изразени квалификации, които ги дискриминират.ВАС отхвърля възможността за търсене на отговорност от Магдалена Ташева, Тв Алфа и ПП Атака и постановява, че жалбата на БХК остава без уважение.Така след 5 години борба за правото на изразяване, Атака спечели дело срещу Българския хелзинкски комитет. Решението на съда е окончателно, доволни са от партията с антимигрантски уклон.", "date": "2018.06.19", "title": "Атака спечели дело срещу Българския хелзинкски комитет"}
{"url": "https://offnews.bg/futbol/vizhte-vazmozhnite-sapernitci-na-tcska-v-liga-evropa-682887.html", "text": "Станаха ясни отборите, срещу които ЦСКА може да се изправи на старта на участието си в Лига Европа. Европейската футболна централа УЕФА определи групите за жребия в първия квалификационен кръг, който ще бъде изтеглен в сряда.Тогава ще се разберат и евентуалните противници във втория кръг, ако родните отбори стигнат до него. \"Червените\" са в седма урна, като са сред поставените в нея. Те ще срещнат един от следните тимове: Милсами, Рудар Плевля, ФК Рига, Хонвед Будапеща и Балзан.Безспорно, най-сериозен съперник изглежда унгарският Хонвед, който завърши на 4-о място в местното първенство. У нас добре познат е съставът на Милсами.Преди три години молдовците сензационно елиминираха Лудогорец в квалификациите на Шампионската лига. Рудар пък се изправи на пътя на Литекс в Лига Европа преди няколко сезона и не затрудни ловчанлии. Двубоите от първия квалификационен кръг ще се изиграят на 12 и 19 юли.", "date": "2018.06.19", "title": "Вижте възможните съперници на ЦСКА в Лига Европа"}
{"url": "https://offnews.bg/politika/neno-dimov-shte-ima-promeni-v-kontcesiata-na-ski-zonata-v-bansko-682919.html", "text": "От самото начало е ясно на абсолютно всички, че трябва да бъдат направени промени в концесионния договор.Това заяви в ефира на bTV екоминистърът Нено Димов по повод  да се промени концесионния договор с \"Юлен\" АД за ски зоната в Банско. Димов посочи още, че новият Закон за концесиите и констатациите на прокуратурата дават по-добра яснота накъде да се върви - някакъв вид анекс съм настоящия концесионен договор.Попитан дали министерството вече е започнало преговори с концесионера, екоминистърът отговори, че преди да бъдат стартирани такива, първо трябва да бъде много ясна задачата, каквато е поставена в момента от главния прокурор, а тя трябва да намери своите решения.Той отхвърли твърдението, че е имало нещо мистериозно в срещата му с посланици в централата на ЮНЕСКО в Париж. За срещата съобщи сайтът Биволъ в разследване, в което се твърди, че Нено Димов е лобирал срещу проекторешение на Комитета за световното наследство свързано с Националния парк \"Пирин\"Нено Димов изрази още учудване защо се отделя толкова внимание на проблема с парк \"Пирин\", а не се обсъжда този, който имаме с пластмасата:", "date": "2018.06.19", "title": "Нено Димов: Ще има промени в концесията на ски зоната в Банско"}
{"url": "https://offnews.bg/kultura/miuzikalat-mamma-mia-s-premiera-v-sofijskata-opera-na-18-iuli-682897.html", "text": "На 18 юли в Софийската опера ще бъде премиерата на мюзикъла \"Mamma Mia!\". Сюжетът включва една майка, една дъщеря и трима възможни бащи и ще се развива на фона на хитовете на шведската група ABBA. Разказът се развива на един гръцки остров. В навечерието на нейната сватба, силното желание на една дъщеря да открие самоличността на баща си, връща трима мъже от миналото на майка ѝ обратно на острова, който са посетили за последно преди 20 години.В ролите ще видите Люси Козарева, Весела Делчева, Влади Михайлов и др.Следващите спектакли са на 19, 20, 21 и 22 юли, а на 26, 27, 28 и 29 юни мюзикълът ще се играе на третия летен фестивал \"Операта на върховете\"-Белоградчишки скали.", "date": "2018.06.19", "title": "Мюзикълът 'Mamma Mia!' с премиера в Софийската опера на 18 юли"}
{"url": "https://offnews.bg/analizi-i-komentari/sofia-balkanskata-venetcia-682898.html", "text": "София - Балканската Венеция!Приятели и познати са потресени от снощните си приключения из столицата.А аз си помислих само - колко вярно, правилно и точно нещо е мандатността при демокрацията!Впрочем, абсурдно е да има мандатност за безобидната по нашата конституция роля на президента, а да няма за ключовата роля на премиера!С броя на мандатите хората започват да се откъсват от реалността, да се изживяват като изборни монарси и назначаеми аристократи; да си мислят, че всичко им е позволено, да стават жертва на кръга си от приближени, които се смятат за номенклатура, над която е само Господ, а по-скоро Той и-или Кой....Когато има мандатност, политикът е склонен да се стреми да направи максимално полезното, с което да бъде запомнен он хората, обществото, народа.Когато няма мандатност, политикът се изкушава да се стреми да остане на поста колкото се може по-дълго и е готов да плати всевъзможна и невъзможна цена за това.Тези разсъждения са принципни, а по принцип, ако един политик е склонен към корупция, нарушаване на законите, грандомания, безпардонност или друго от сорта, той и за един, и за пет мандата ще си покаже рогата и ще му лъсне същността.Та като говоря за мандатността си казвам - започнеш ли да си играеш на политическа броеницати почти неизбежно ще се окажеш пред нелепата реалност, когато, например, построеното некачествено през първия мандат, започва да се руши през третия. И колкото по-дълго си на власт, толкова повече неща ще се рушат, развалят, разпадат и разнебитват - все по-често и често. По този начин стоенето ти на власт ще се превърне в постоянно обяснение и оправдание, че международното положение, гришата и кишата са виновни за рушенето, развалянето, разпадането и разнебитването.Управлението ти ще се спихва от непрекъснато изправяне лице в лице с начина, по който ти си управлявал в предните години, с начина, по който си строил, по който си правил нещо...И дори наистина да е имало читаво строителство и наистина да си изградил нещо, в края на краищата ще ти се лепне петно, че каквото си построил се е разрушило, а каквото и нещо да си изградил, накрая то се е оказало нищо, едно голямо нищо, макар и от сърце.Така отминава световната слава, така се връща бумерангът, така идва чекът, така излиза сметката, правена без кръчмар, такава се оказва равносметката.Разбира се, можеш да потърсиш врагове с партиен билет. Или врагове на народа. Само че трудно ще се оправдаеш с тях - особено с враговете на народа. Защото те имаха смелостта да ти казват истината в очите, а ти имаше страхливостта да се правиш, че не ги чуваш, да вярваш на продажни медии, на пресметливи сирени, на егоистични приятели по изгода, на циници-съветници, които първо те мразеха, а после започнаха да ядат от ръката ти....Истината винаги боли, но единствено който има сетива за нея, става истински държавник.За останалите е ясно само едно - колкото по-дълго остават на власт, толкова повече разрушаващи се техни дела ще вгорчават дните им. Да се руши е много по-лесно, отколкото да се изгражда. А най-лесно се руши онова, което е построено по грешен, некачествен, аматьорски и корупционен начин. То е абсурдно временно и носи със себе си безмилостната и неподлежаща на обжалване присъда на Времето.Б. ред. - Текстът на проф. Николай Слатински е от профила му във фейсбук.", "date": "2018.06.19", "title": "София - Балканската Венеция!"}
{"url": "https://offnews.bg/temida/opravdaha-i-chetirimata-obviniaemi-za-vzriva-na-boepripasi-v-gorni-lom-682899.html", "text": "Окръжният съд във Видин оправда обвинените за  през октомври 2014 година, при който загинаха 15 души, а двама бяха ранени.Почти два часа продължи обявяването на решението на присъдите по делото. И четиримата подсъдими са оправдани по всички повдигнати обвинения, съобщава БНР.Прокуратурата ще протестира решението.Обвиняемите по делото бяха четирима, сред които и тогавашният собственик на завода – Валери Митков. Под отговорност бяха привлечени също Божидар Василев – бивш началник на отдел в ГД \"Охранителна полиция\", Ивелина Бахчеванова – бивш секретар на междуведомствената комисия към Министерството на икономиката и Палма Иванова – отговорник за безопасността на труда в завода.Делото беше гледано при закрити врата заради информация, която е държавна тайна, а заседанията започнаха през миналата година.Материалите по него бяха повече от 170 тома, а свидетелите и вещите лица над 200.Миналата седмица стана ясно, че мястото на завода \"Миджур\" все още не е достатъчно безопасно.  министърът на вътрешните работи да вземе спешни мерки за безопасното съхранение на стари боеприпаси в завода.", "date": "2018.06.19", "title": "Оправдаха и четиримата обвиняеми за взрива на боеприпаси в Горни Лом"}
{"url": "https://offnews.bg/obshtestvo/zam-ministar-sas-samoleten-bilet-za-8300-lv-maj-sbarkah-682885.html", "text": "\"Най-вероятно е грешка, че съм се съгласила да тръгна, след като съм видяла цената. Но не съжалявам, че съм отишла, защото това е най-големият форум, на който България имаше възможността да се представи, форум на който получи похвали от всички страни\". Това каза зам.-министърът на труда и социалната политика Росица Димитрова по повод това, че докато у нас майки на деца с увреждания протестират, нейното ведомство е платило над 16 хил. лв. за самолетни билети само за една командировка. Димитрова е пътувала в бизнес класа с билет за 8306 лв., държавния експерт от отдел \"Интеграция на хората с увреждания\" Надежда Харизанова е била в икономичната класа срещу 2016 лева.Димитрова призна, че обява за тази конференцията е дошла в министерството още през март, но след като ведомството се е забавило да вземе решение до последния момент, билетите за пътуването вероятно са били по-скъпи.„Не мога да отговарям за билета, защото не смятам, че това е най-важното в момента, най-важното е, че изпълняваме правителствената програма с пълна сила. Важното е, че сме имали участие в този най-голям форум. Това, което като реформа в момента сме стартирали, е наистина ефективно и ефикасно – да насочваме държавния ресурс към по-конкретни и видими резултати за хората, които подкрепяме”, каза още тя.По повод това, че скъпата командировка е била докато в София майките на деца с увреждания протестират, тя коментира: „Ние сме в диалог, аз много се надявам той да се превърне в конструктивен диалог, с конкретни предложения и решения, които да ни позволят да направим комплексна всеобхватна политика, ориентирана към индивидуалните възможности и потребности на всеки човек с увреждания.”\"Не съм била на луксозна командировка в Ню Йорк, а имах удоволствието, честта и гордостта да участвам в XI сесия на Конференцията по изпълнение на Конвенцията по защита на правата на хората с увреждания, която е подписана от 177 държави, и X и XI сесия се председателстваше от България\", каза още тя.Димитрова твърди, че участието на \"българска делегация\" и изказването в общите дебати и в двете панелни събития, организирани от българското председателство, са дали възможност да се чуе какъв е напредъкът на България по изпълнение на Конвенцията.На въпрос какъв е резултатът от събитието, тя посочи, че двамата представители на министерството са участвали в съпътстващо събитие, на което е представен опитът и напредъка на България по деинституционализацията на грижата деца в България, особено с акцента за закриване на всички институции за деца с увреждания.„Имаше и друго съпътстващо събитие за приобщаващо образование и обучението на хората с увреждани през целия им живот. Разбира се, че съм говорила на конференцията”, посочи още тя.", "date": "2018.06.19", "title": "Зам.-министър със самолетен билет за 8300 лв.: Май сбърках"}
{"url": "https://offnews.bg/obshtestvo/obnarodvano-bez-imitirashti-produkti-v-mandrite-za-kashkaval-i-sirene-682903.html", "text": "От днес производители, които преопаковат и разфасоват мляко и млечни продукти, няма да могат да произвеждат и преопаковат имитиращи продукти, съдържащи в състава си мляко, в един и същи обект, регистриран по Закона за храните. Това е част от новото допълнение на Наредба 1, обнародвана в „Държавен вестник“, бр. 51 от 19.06.2018 г.Производителите имат едномесечен срок , в който да приведат дейността си в съответствие с изискванията.Министерството на земеделието, храните и горите предприе редица инициативи и мерки, имащи за цел от една страна да повишат търсенето на сурово мляко чрез стимулиране употребата му при производството на млечни продукти, а от друга - да засилят търсенето на пазара и потребителския интерес към различните видове млечни продукти. Това включва и усъвършенстване на законодателството за т.нар. \"имитиращи продукти, съдържащи в състава си мляко“.От 2016 г. до настоящия момент МЗХГ проведе редица обществени обсъждания по проблемите, касаещи състоянието и развитието на млечния сектор в страната, в т.ч. аспектите свързани с млечните и имитиращите продукти. В резултат от състоялите се дискусии през настоящата година, отново е потвърдена необходимостта от въвеждането на допълнителни нормативни изисквания и мерки към производството, разфасоването и преопаковането на имитиращи продукти.Беше изготвена също и цялостна оценка на въздействието на проекта на Наредба за допълнение на Наредба №1 за хигиената на храните, съвместно с проекта на Постановление на Министерския съвет за изменение и допълнение на Наредбата за специфичните изисквания към млечните продукти. Оценката на въздействието е извършена от външен изпълнител по възлагане от МЗХГ.Мерките, които са заложени в двата нормативни акта по същество имат характер и на действия насочени срещу „двойния стандарт“ при храните, тъй като допринасят за ясното разграничаване на имитиращите от млечните продукти, както в процеса на производството, така и при предлагането им в търговската мрежа. По този начин се постига защита интересите на потребителите и гарантиране правото за информиран избор не само за продуктите с произход от други страни-членки на ЕС, но и за продукти, произведени в България.", "date": "2018.06.19", "title": "Обнародвано: Без имитиращи продукти в мандрите за кашкавал и сирене"}
{"url": "https://offnews.bg/politika/othvarliha-predlozhenia-ot-manolova-zakon-za-lichnata-pomosht-682924.html", "text": "Проектозаконът на омбудсмана Мая Манолова за личната помощ беше отхвърлен от Националния съвет за интеграция на хората с увреждания.Проектът предлага хората с увреждания с над 90% намалена трудоспособност да имат правото на личен асистент. В момента за личен асистент са подпомогнати 14 000 души, а след промяната от услугата могат да се възползват всички 77 000 души, обясни Манолова. Според предложението личен асистент по 8 часа на ден ще имат хората в най-тежко положение - 14 000 души. Хора в малко по-леко положение обаче също ще могат да имат личен асистент - за по 4 или 2 часа на ден, като се оценява конкретната потребност на всеки човек. Законопроектът е подкрепян от протестиращите майки на деца с увреждания.Той обаче беше отхвърлен от синдикатите и от национално представителните организации на хората с увреждания, които са в конфликт с протестиращите майки. Президентът на КТ \"Подкрепа\" Димитър Манолов обяви, че предложението не помага на никого. Законопроектът получи критики за това, че е \"аматьорски\", противопоставя различните групи и се фокусира само върху една социална услуга, без да дава комплексни решения. Подобно мнение изразиха и от Министерството на финансите, откъдето настояха за цялостна реформа и посочиха, че настоящото предложение се отнася само за една група хора с увреждания. Социалният министър Бисер Петков заяви, че би се ангажирал да представи законопроекта пред Министерския съвет, ако той беше одобрен от Националния съвет на хората с увреждания. Той предложи текстовете в законопроекта да бъдат припознати от работната група, която изготвя проект за закон за социалните услуги и в която също са включени майки на деца с увреждания, а финансирането да бъде уредено чрез закона за хората с увреждания. Петков обяви, че ще информира премиера Бойко Борисов, че решаването на проблема на хората с увреждания трябва да е водещ национален приоритет.Протестиращите майки на деца с увреждания посрещнаха излизащите от заседанието на Националния съвет с викове \"Убийци\".", "date": "2018.06.19", "title": "Отхвърлиха предложения от Манолова закон за личната помощ"}
{"url": "https://offnews.bg/izvan-terena/samoletat-na-sauditska-arabia-se-zapali-vav-vazduha-video-682867.html", "text": "Самолетът, превозващ играчите от националния отбор на Саудитска Арабия, се е запали малко преди да кацне в Ростов-на-Дон, съобщи футболната федерация на страната.При инцидента няма пострадали и жертви, а самолетът се е приземил безаварийно на летището в руския град. В социалната мрежа YouTube се появи видео, което ясно показва пламъците, които се простират през дясното крило.В изявлението се посочва, че става въпрос за незначителна техническа повреда. \"Самолетът се приземи успешно на летището в Ростов на Дон и членовете на нашата делегация вече се насочиха към хотела\".Аеропланът Еърбъс A319-100 е на 12 години. Бил е купен като нов от американската авиокомпания Frontier Airlines, преди да стане собственост на базирания в Русия превозвач Donavia през юли 2013 г. През април 2016 г. машината е продадена на Airline Rossiya.", "date": "2018.06.19", "title": "Самолетът на Саудитска Арабия се запали във въздуха (видео)"}
{"url": "https://offnews.bg/obshtestvo/naj-nakraia-valezhite-zapochvat-da-spirat-682868.html", "text": "Днес валежите постепенно ще отслабват и спират най-късно в западните планински райони. Ще духа слаб до умерен вятър от север-североизток.Максималните температури ще са между 26° и 31°, в София около 26°.Над планините ще се развива купесто-дъждовна облачност и ще има краткотрайни валежи с гръмотевични бури, които до края на деня ще отслабнат и спрат. Ще духа умерен, по билата временно силен североизточен вятър. Максимална температура на височина 1200 метра - около 19°, на 2000 метра – около 12°.По Черноморието ще преобладава слънчево време. Ще духа умерен североизточен вятър. Максималните температури ще са 27°-29°. Температурата на морската вода е от 23° по северното до 26° по южното крайбрежие. Вълнението на морето ще бъде около 2 бала.", "date": "2018.06.19", "title": "Най-накрая валежите започват да спират"}
{"url": "https://offnews.bg/futbol/severnoirlandski-otbor-e-parviat-sapernik-na-ludogoretc-v-shampionskat-682900.html", "text": "Лудогорец ще се изправи срещу Крусейдърс от Северна Ирландия в първия квалификационен кръг на Шампионската лига, определи тегленият в Нион жребий.Другите варианти за Лудогорец бяха Викингур (Фарьорски острови), Корк Сити (Ейре), Валур (Исландия) или победителя от мач от предварителния кръг. Първите мачове ще се изиграят на 10/11 юли, а реваншите са седмица по-късно - 17/18 юли. В първия мач Лудогорец ще е домакин.Крусейдърс стана шампион на страната си с преднина от две точки от втория Колерайн. Това бе седма титла за тима в историята. В досегашните си участия в европейските клубни турнири тимът само два пъти е преодолявал съперник - през сезон 2014/15 на Лига Европа отстранява литовския Екранас, а година по-късно естонския Левадия в Шампионската лига.Малко по-късно ще стане ясно кой ще бъде съперникът на Лудогорец и във втория квалификационен кръг. Тегленето на жребия ще бъде в 15:00 часа.", "date": "2018.06.19", "title": "Северноирландски отбор е първият съперник на Лудогорец в Шампионската лига"}
{"url": "https://offnews.bg/obshtestvo/prezidentat-radev-e-na-poseshtenie-v-slovakia-682870.html", "text": "Президентът Румен Радев ще бъде на двудневно официално посещение в Словакия.Държавният глава ще бъде посрещнат от своя словашки колега Андрей Киска с церемония в президентския дворец в Братислава.Двамата президенти ще имат среща на четири очи, след което ще ръководят пленарните разговори между двете официални делегации.В първия ден от посещението си Радев ще разговаря с премиера на Словакия Петер Пелегрини, както и с председателя на Националния съвет Андрей Данко.", "date": "2018.06.19", "title": "Президентът Радев е на посещение в Словакия"}
{"url": "https://offnews.bg/112/kola-blasna-avtobus-na-gradskia-transport-v-sofia-682920.html", "text": "Кола блъсна автобус на градския транспорт в София. Инцидентът е станал малко след 15.30 часа в района на бул. „Акад. Иван Ев. Гешов“ и ул. „Гюешево“ в посока бул. „Цар Борис III“, съобщи \"Фокус\".Автомобилът се е блъснал в спрелия на спирка автобус, движещ се по линия №83. При инцидента няма пострадали пътници от автобуса. Шофьорът на леката кола е пострадал леко. На мястото са повикани екип на полицията и линейка. Водачът на лекия автомобил е отказал преглед. Пътниците са извозени с друг автобус от същата линия. ", "date": "2018.06.19", "title": "Кола блъсна автобус на градския транспорт в София"}
{"url": "https://offnews.bg/politika/ninova-seneka-i-bsp-se-okazaha-pravi-682876.html", "text": "Борисов призовал да се затворят външните граници на Европа за мигранти. Но иначе подкрепя бюджета за следващия период, който увеличава средствата за интеграция на бежанци в Европейския съюз. Има леко противоречие, нали?Това написа председателят на БСП Корнелия Нинова във Фейсбук. Тя припомня, че правителството му е приело постановление 208, с което се задължаваха българските общини да им осигуряват жилища, социални услуги, училища и лечение. „Сега иска да ги връща обратно. Има леко противоречие, нали? Когато обещахме, че ако спечелим изборите, ще отменим това постановление, ни посочиха като антиевропейска партия. Даже платени социолози и политолози обясняваха как сме загубили, заради антиевропейско говорене. Днес, най-големите европейци се обявяват против мигрантите, пише лидерът на левицата.Тя припомня, че преди две седмици, на срещата й с лидери на партии от Вишеградската четворка, се е обявила против увеличаването на средствата за интеграция на мигранти, за сметка на социалния стълб за бедни, болни и слаби.„Отново ме нарочиха за антиевропеец, който се среща с антиевропейски лидери. Какво стана сега? Просто Сенека се оказа прав: \"Времето показва истината\". И БСП се оказа права. Времето показа и това”, пише също Нинова в социалната мрежа.", "date": "2018.06.19", "title": "Нинова: Сенека и БСП се оказаха прави"}
{"url": "https://offnews.bg/obshtestvo/atlanticheskiat-savet-iska-ot-nato-raketi-pejtriat-kraj-burgas-682901.html", "text": "НАТО да разположи в района на Бургас дивизион ракети за противовъздушна отбрана „Пейтриът“, многонационална механизирана бригада или многонационална бригада „Специални сили”, а България да стане домакин на сухопътни, военновъздушни и военноморски компоненти от изграждащото се Адаптирано предно присъствие на НАТО на Югоизток.Това са част от исканията, които страната ни трябва да постави на следващото заседание на срещата на върха на НАТО на 11 и 12 юли в Брюксел, се посочва в позиция на Атлантическия съвет на България. От съвета предлагат също многонационална бойна ескадрила на ротационен да се включи в охраната на въздушното ни пространство. Предложението идва на фона на поредното забавяне на  за купуване на нови бойни изтребители и  Air Policing да не може да изпълнявана от родните Военновъздушни сили. Според Атлантическия съвет ескадрилата ще бъде разположена на българско летище до края на 2019 г., като охраната ще се осъществява под формата на съвместна съюзна операция.Другите предложения са свързани с това страната ни да стане домакин на сухопътни, военновъздушни и военноморски компоненти от изграждащото се Адаптирано предно присъствие на НАТО на Югоизток. Също се предлага на срещата на върха на НАТО да бъде поискано повишаване на ротационното съюзно морско присъствие в Черно море и домакинстване във Варна на Координационен елемент на Морското командване, свързано и с елементите за интеграция на силите в София и Букурещ. Сред исканията са още:Атлантическият съвет предлага да бъде постигнато съгласие по краен срок за прекратяване на зависимостта на страните членки от Русия при поддръжката на основни оръжейни системи и оборудване, вкл. чрез засилено сътрудничество в рамките на НАТО и ЕС и използване на агенциите на НАТО и ЕС.Във връзка с нарастващата уязвимост от хибридни заплахи България да предложи държавите от НАТО да се обединят около необходимостта от изработване и приемане на минимален праг за колективен отговор при хибридна атака срещу един от съюзниците. ", "date": "2018.06.19", "title": "Атлантическият съвет иска от НАТО ракети 'Пейтриът' край Бургас"}
{"url": "https://offnews.bg/sviat/targovskata-vojna-se-razrastva-tramp-nalaga-desiatak-za-vnos-za-200-m-682872.html", "text": "Американският президент Доналд Тръмп заплаши Китай с нови, още по-големи мита. Заканата е да бъдат обложени стоки на стойност 200 милиарда долара с входна такса в САЩ от 10%.Мярката е в отговор на заявката на Пекин да наложи 25-процентни мита на 659 американски стоки на обща стойност 50 милиарда долара. Китай обаче прибягна до нея едва след като Тръмп разпореди налагането на подобни мита на китайски стоки на същата стойност.В понеделник борсите в Ню Йорк, Франкфут и Париж отбелязаха спад заради все по-силните опасения от безконтролна търговска война между двете най-големи икономики в света. Понижиха се и индексите на борсите в Азия.", "date": "2018.06.19", "title": "Търговската война се разраства: Тръмп налага десятък за внос за 200 милиарда долара от Китай"}
{"url": "https://offnews.bg/obshtestvo/fandakova-dobre-che-pochistvame-rechnite-korita-niama-seriozni-shte-682877.html", "text": "Обстановката в София след снощната буря вече е нормална, за кратко време паднаха 50 л на квадрат, заяви столичният кмет Йорданка Фандъкова по БНР. Бурята причини наводняване на подлези и приземни етажи в частни и обществени сгради и затрудни за кратко движението на градския транспорт.През цялата нощ екипите на аварийно-спасителното звено, както и на Пожарната, продължиха да работят по отстраняване на последствията от пороя“, каза Фандъкова и добави: „За много кратко време паднаха около 50 литра на квадратен метър и това създаде сериозни проблеми по отношение на завирявания както на подлези, така и на улици и булеварди. За радост пороят не създаде проблеми с общинските язовири и реките. Беше чувствително повишено нивото на реките, но към момента нивото им се понижава, общинските язовири се изпускат контролирано, следят се нивата, обясни Фандъкова. Според нея екипите са реагирали, освен на отводняване и почистване на наносите от уличните платна и подлезите, и на много сигнали за наводнени сгради. Кметът на София съобщи, че хората, чиито жилища са пострадали, могат да се обърнат за помощ към аварийните екипи.За наводнените метростанции в София Фандъкова каза, че метрото се е движело през цялото време по график и са взети мерки от „Метрополитен“, за да се избегнат инциденти с хора. „Не е спирано движението на метрото. В няколко станции, през стълбищните клетки, при такова количество вода имаше наводняване на отделни участъци. Тези входове бяха затворени. Към момента всичко е почистено, няма установени щети. Като цяло няма сериозни щети по транспортната инфраструктура в целия град с изключение на пътища и улици в планинските участъци, където съвсем обяснимо все още се работи по отстраняване на наносите“, каза тя.Кметът увери, че се е реагирало приоритетно и Общината е имала много добра координация със службите на пожарната, на „Пътна полиция“ и на СДВР. В София има хиляди шахти, никой не може да каже, че всички са почистени.Но много показателен е фактът,когато спре обилният валеж колко бързо се оттича водата. Оценките ще ги даваме по-късно за това кой си е свършил работата и кой не, каза още Фандъкова. „Ние предприемаме много сериозни действия по превенция, освен почистването на шахти, което е постоянно задължение както на фирмите, така и Софийска вода и Столичния инспекторат, но освен това ежегодно почистваме около 50-100 км годишно речни корита, дерета. Това дава своето отражение, защото всички, които минаваха покрай големите реки в София, колко много бяха покачили нивата си. Ако не бяха почистени техните корита, можеше да станат сериозни наводнения. Аз по график днес имам проверка на почистването на речни корита, така че със сигурност ще коментираме превантивната работа, коментира Фандъкова. ", "date": "2018.06.19", "title": "Фандъкова: Добре, че почистваме речните корита, няма сериозни щети след бурята в София"}
{"url": "https://offnews.bg/112/heroin-i-amfetamini-otkriti-pri-aktcia-v-zavedenie-v-nova-zagora-682881.html", "text": "Полицаи откриха амфетамини и хероин при полицейска акция в Нова Загора.Специализираната полицейска операция срещу разпространението на наркотични вещества е проведена в края на миналата седмица.В хода на акцията е извършено претърсване в заведение в новозагорския квартал „Шести“, където криминалистите открили 199 хартиени пликчета, съдържащи бледокафяво вещество, реагирало при полевия тест на хероин, и 12 пакетчета с бяло кристалообразно вещество, дало характерна реакция на амфетамин.Иззети са и други вещества и предмети, имащи отношение към престъпната дейност. Назначени са експертизи.На място е задържан собственикът на заведението – 53-годишен жител на Нова Загора. С прокурорско постановление мярката му за задържане е удължена до 72 часа, предявено е искане и предстои днес Окръжният съд в Сливен да постанови постоянна мярка за задържане на 53-годишния мъж.По случая е образувано досъдебно производство, работата по което продължава под наблюдението на прокуратурата.", "date": "2018.06.19", "title": "Хероин и амфетамини открити при акция в заведение в Нова Загора"}
{"url": "https://offnews.bg/obshtestvo/zapochna-remontat-na-monumenta-sv-bogoroditca-v-haskovo-682882.html", "text": "Започна ремонтът на монумента \"Света Богородица\" в Хасково, който е включен в книгата за рекорди Гинес.Около нея вече се монтира скелето.Първо ще бъде почистена и импрегнирана фигурата на Св. Богородица с Младенеца. Това се налага защото от години през статуята преминава вода, която руши плочите на постамента и параклиса под нея. Тази обработка според специалистите може да бъде направена само при температури над 18 градуса, дори и през нощта и сухо време поне около седмица. Хладната пролет и дъждовете забавиха началото на ремонта.Дейностите ще бъдат извършени от сина на автора на статуята Петьо Александров, който притежава авторските права за нея.Ще бъде направен и ремонт на плочите на постамента на статуята. Приключи обществената поръчка за избор на строителна фирма изпълнител. Двата ремонта са съгласувани, уточнени са работните графици.Общата стойност на обновяването на Монумента е около 60 хиляди лева.", "date": "2018.06.19", "title": "Започна ремонтът на монумента Св. Богородица в Хасково"}
{"url": "https://offnews.bg/obshtestvo/250-signala-za-navodnenia-v-sofia-sled-poroia-snoshti-682871.html", "text": "На повече от 250 сигнала за наводнени улици, мазета, приземни етажи, подлези, ресторанти, детски градини и други в столицата са реагирали служителите на пожарната след пороя в София снощи, съобщи МВР. Сред засегнатите обекти са хотел \"Шипка\", метростанция \"Витоша\", \"Сердика\", Мол Парадайс, църквата в подлеза на хотел \"Балкан\", подлезите до Централна гара и Министерство на младежта и спорта, 184 ЦДГ в кв. \"Лозенец\", района на \"Лъвов мост\", банка \"ДСК\" на ул. \"Княз Александър І\", Театър \"199\", болница \"София мед\", онкологична болница в кв. \"Дървеница\", болница \"Свети Наум\" до 4-ти километър, ЦСМП - София (Сточна гара), Министерство на туризма, подлеза пред Министерство на външните работи, Информационен център на МО, гаража на СДВР, фонотеката на БНР на бул. \"Драган Цанков\", театър \"Българска армия\", заведение в подлеза на булевардите „България\" и \"Гоце Делчев\", мазетата на ИА по лекарствата, заведения и ресторанти на приземните етажи.От 18.30 часа на 18 юни до 6 часа тази сутрин пожарникарите са отработили около 57 сигнала. Няма информация за пострадали и бедстващи граждани.По информация на НИМХ-БАН количеството на падналите валежи в района на центъра на град София е около 50 л/кв.м.Снощи в РД ПБЗН – Кюстендил са получени сигнали за разрушени, откъснати и трудно проходими пътища и улици в няколко населени места на община Кюстендил:с. Николичевци – разрушен пътя към траурен парк, непроходимо за МПС;с. Вратца – разрушени няколко улици, не може да се преминава;с. Преколница и с.Церовица – между двете села пътят е откъснат, не може да се преминава;с. Бобешино и с. Црешново – откъснат пътя между двете села – трудно проходим и за високо проходима техника.Към момента сигналите са отработени и всички пътища са проходими.Получени са 6 сигнала за наводнени приземни етажи и мазета. В гр. Благоевград са отработени 5 сигнала, а в гр. Симитли 1 сигнал.Към 6 часа звената за ПБЗН участват в локализирането и ликвидирането на 16 произшествия.", "date": "2018.06.19", "title": "250 сигнала за наводнения в София след пороя снощи"}
{"url": "https://offnews.bg/offtopic/fejsbuk-se-sheguva-s-navodnenieto-kashalot-se-miata-na-stolichen-bule-682874.html", "text": "Наводнението в София снощи отприщи лавина от подигравки в социалните мрежи.Падналите 50 литра на квадратен метър в столицата предизвикаха истинско бедствие - булевардите станаха реки, подлезите - езера.Появиха се и много колажи по повод дъжда, който пак ни изненада.Протече и прясно ремонтираната Централна гара от ГБС и свързваната с депутата Делян Пеевски Водстрой, за чието обновление бяха похарчени над 70 милиона лева. В железничарските фейсбук групи се появиха красноречиви видеа как от покрива се излива плътна водна стена. Някои от професионалистите коментират, че би било много иновативно върху нея да се прожектира разписанието на пристигащите и заминаващите влакове, а други допускат, че името \"Водстрой\" вероятно идва от думите \"вода струи\".Известният фейсбук зевзек Иван Червенков пък публикува видео как на столична улица се мята кашалот, а също така и забеляза перископа на подводница на столично кръстовище.А следващото предупреждение на столичния Метрополитен считаме за особено важно.", "date": "2018.06.19", "title": "Фейсбук се шегува с наводнението: Кашалот се мята на столичен булевард (видео)"}
{"url": "https://offnews.bg/kultura/londonskata-mastaba-na-kristo-veche-e-v-hajd-park-galeria-682884.html", "text": "20-метрова плаваща скулптура от над 7500 варела изгради Христо Явашев-Кристо в езерото Серпентината в лондонския Хайд парк.Произведението носи името Мастаба, защото е с формата на египетска гробница.Инсталацията ще остане там няколко месеца. Достъпът до нея е свободен, не се изисква и предварителна резервация.На откриването присъства и бившият кмет на Ню Йорк Майкъл Блумбърг.", "date": "2018.06.19", "title": "Лондонската Мастаба на Кристо вече е в Хайд парк (галерия)"}
{"url": "https://offnews.bg/ikonomika/tehnicheskiat-nadzor-spria-gazostantcia-v-stambolijski-682883.html", "text": "Държавната агенция за метрологичен и технически надзор (ДАМТН) спря от експлоатация автомобилна газоснабдителна станция. След получен сигнал от гражданин и внезапна проверка на инспекторите на агенцията е установено, че на нея се извършва пълнене на бутилки за битови нужди, което е забранено от закона. Констатирано е и че станцията се експлоатира без извършен годишен преглед на инсталацията за пропан-бутан.По време на проверката инспекторите на ДАМТН са установили наличие на два броя устройства за пълнене на бутилки тип БВГ 27 dm3 и 5 dm3, от колонката за зареждане на автомобилни газови уредби. Двете пълначки са конфискувани с протокол за изземване, за което ще бъдат съставени актове за установяване на административно нарушение.ДАМТН напомня на гражданите, че когато отиват до близката бензиностанция или газостанция, за да напълнят газовата си бутилка с това не само нарушават закона, но и застрашават живота и здравето на себе си и най-близките си хора. Единствено на определените пунктове за пълнене на бутилки, специалисти правят допълнителен външен преглед на продукта и дават заключение за риска от употребата му, в зависимост от неговото състояние. Също така всяко пълнене на бутилката на пълначна станция се отбелязва в специален дневник, в който се вписва и номера на бутилката и срока на годността ѝ. Периодично се проверява и вентила на бутилката с пенообразуващо веществото, за да предотврати пропускане/изтичане на газ.", "date": "2018.06.19", "title": "Техническият надзор спря газостанция в Стамболийски"}
{"url": "https://offnews.bg/obshtestvo/bez-voda-na-chetiri-mesta-v-sofia-dnes-682814.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството.Монтаж на спирателен кран на ул. „Фредерик Жолио Кюри“ в жк. „Изток“ налага спиране на водоподаването от 10.30 до 15.30 часа на ул. „Латинка“ от ул. „Антон Павлович Чехов“ до бул. „Цариградско шосе“, ул. „Райко Алексиев“ от ул. „Акад. Методи Попов“ до ул. „Фредерик Жолио Кюри“. Изключване на уличен водопровод на ул. „Гюешево“ в жк. „Сердика“ налага спиране на водоподаването от 09.30 до 19.30 часа на ул. „Гюешево“ от бул. „Александър Стамболийски“ до ул. „Три уши“. Подмяна на сградно водопроводно отклонение на ул. „Свети Георги Победоносец“ в кв. „Кремиковци“ се налага спиране на водоподаването от 09.00 до 16.00 часа на ул. „Св. Георги Победоносец“ от ул. „Радивоя“ до ул. „Света Петка“. Прекъсване на уличен водопровод на бул. „Цариградско шосе“ в кв. „Горубляне“, се налага спиране на водоподаването от 09.00 до 21.00 часа на ул. „Обреща“, по ул. „Самоковско шосе“ от ул. „Георги Белов“ до бул. „Цариградско шосе“ и бензиностанция на OMV. ", "date": "2018.06.19", "title": "Без вода на четири места в София днес"}
{"url": "https://offnews.bg/sviat/turtcia-otmenia-izvanrednoto-polozhenie-sled-izborite-v-nedelia-682908.html", "text": "Турските власти имат намерение да се заемат с въпроса за отмяна на режима на извънредно положение след изборите на 24 юни, заяви днес турският външен министър Мевлют Чавушоглу пред турската телевизия НТВ, цитиран от БТА.След изборите ще отменим извънредното положение. Ще създадем комисия, която ще работи по този въпрос, обясни Чавушоглу.Той добави, че режимът на извънредно положение всъщност е \"временна мярка\" и \"е бил въведен, за да бъдат взимани бързи решения в рамките на борбата срещу тероризма\".По думите му Анкара осъзнава, че новото правителство, което ще бъде формирано след изборите, няма да може да работи при режим на извънредно положение.Извънредното положение в Турция бе въведено след опита за преврат през юли 2016 г., а след това беше удължавано няколко пъти.Извънредното положение дава на президента Реджеп Тайип Ердоган и на правителството право да приемат нови закони, заобикаляйки парламента, както и да ограничават редица права и свободи.Във връзка с критиките на Европа към приетите от Анкара мерки Чавушоглу каза, че режимът на извънредно положение не влияе на отношенията на Турция с ЕС и на прилагането на споразумението за мигрантите.Турският външен министър заяви днес още, че Турция \"купува руските зенитно-ракетни системи С-400 и тази тема е затворена\". Той добави, че Турция няма намерение да се откаже от тази сделка.", "date": "2018.06.19", "title": "Турция отменя извънредното положение след изборите в неделя"}
{"url": "https://offnews.bg/obshtestvo/aheloj-na-protest-sreshtu-novoto-shose-za-slanchev-briag-682873.html", "text": "Десетки жители на Ахелой излязоха на протест заради новия път към курортния комплекс „Слънчев бряг”, който беше официално открит в петък. Жителите на курортното градче твърдят, че с това трасе достъпът до къщите им е отрязан – шофьорите трябва да правят много опасна маневра, за да се включат в стар път, по който да стигнат до домовете си, съобщи бТВ. Още по-сериозен е проблемът за хората, които разчитат на автобусите, за да се приберат или да отидат на работа – оказва се, че някои от автобусите вече изобщо не спират в Ахелой. Според местните хора при изграждането на новото трасе има недомислици. Хората се недоволни, защото трасето заобикаля Ахелой и пътят им се увеличава двойно. Новият път беше открит в петък от премиера Бойко Борисов, който коментира, че пътят е обещан от 40 години. Само за две години в участъка са станали над 150 катастрофи, с четирима загинали и десетки ранени, припомня Нова тв. От агенция „Пътна инфраструктура” обясниха, че още следващата седмица започва работа по нов път към Ахелой, който трябва да е готов до месец. На 15 юни бе пуснато директното трасе на обходния път. С пускането на отсечката 5 месеца предсрочно се улеснява пътуването по път I-9 Слънчев бряг - Бургас преди началото на активния туристически сезон и се повишава безопасността на движение. С изграждането на новата отсечка интензивният транзитен трафик вече няма да преминава през Ахелой, с което се опазва живота и здравето на жителите на града и се намалява опасността от тежки пътни инциденти\", твърдят от АПИ. От пътната агенция потвърждават, че за да се приберат от Слънчев бряг в Ахелой, жителите на града трябва да минат през Каблешково, но твърдят, че така пътят се удължавал само с около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда. В писмо до Агенция \"Пътна инфраструктура\" от община Несебър заявяват, че за да се осигури безконфликтен трафик, общината ще осигури връзка за влизане в град Ахелой от съществуващото кръгово кръстовище на първокласния път с пътя за Равда и по общински пътища, поради което не е необходимо изграждането на ляв завой по директното направление. Изграждането му е изключително опасно поради намалена видимост и навлизане на трасето в хоризонтална крива, се казва в съобщението на АПИ.", "date": "2018.06.19", "title": "Ахелой на протест срещу новото шосе за Слънчев бряг"}
{"url": "https://offnews.bg/ikonomika/balgarskite-tiradzhii-sa-gotovi-na-krajni-merki-ako-ep-ne-promeni-pak-682894.html", "text": "От Съюза на международните превозвачи (СМП) заплашват с радикални действия, ако Европейският парламент не се съобрази с България по отношение на спорните текстовете в \"Мобилен пакет I\".Това стана ясно от думите на председателя на Управителния съвет на СМП Ангел Траков по време на пресконференция на сдружението. В нея участваха още изпълнителеният директор на съюза Йордан Арабаджиев и Мадлен Кавръкова - правен консултант на СМП.Траков посочи, че международните превозвачи са готови на протести в държави от Европейския съюз, организиране на референдум за излизане от Съюза, както и пълна агитация на всички заети в сектора да не гласуват на изборите за Европарламент през 2019 г.Изпълнителеният директор на СМП Йордан Арабаджиев беше категоричен, че вместо да се доближаваме до крайния резултат, последното решение на Европейския парламент ни отдалечава. По негови думи дадените досега аргументи, \"с които се опитват да прекарат регулациите,  са популистки и неверни\".Арабаджиев посочи, че създалата се ситуация кара превозвачите да мислят, че старите държави членки нямат никакво намерение да се съобразят с каквито и да било аргументи от новите държави, които географски попадат в периферията на Европейския съюз.Според него в Германия се очаква в следващите години да се пенсионират над 250 000 работещи в транспорта, защото заплащането не е адекватно за стандарта на икономически развитата държава.Той заяви още, че планът е няколко няколко дръжави членки в ЕС чрез наложените регулации да отнемат един от малкото работещи бизнеси в Източна Европа, а българските шофьори да бъдат принудени да работят за чуждестранни фирми.Правният консултант на СМП Мадлен Кавръкова определи като абсурдно от правна гледна точка изискването на всеки 3 седмици превозното средство да има поне едно натоварване и едно разтоварване в държавата членка по регистрация. Според нея това задължение е страшно, ако дори само за един ден ти си принуден да работиш на точно определено място на територята на ЕС, а не там, където желаеш.Кавръкова каза още, че като юрист изпитва притеснения от опитите силата на правото да се превърне в право на силния, тъй като последното решение на ЕП показва, че е сформирано едно мнозинство, в което превес имат старите държави членки на ЕС.", "date": "2018.06.19", "title": "Българските тираджии са готови на крайни мерки, ако ЕП не промени пакет 'Мобилност'"}
{"url": "https://offnews.bg/obshtestvo/naj-spoluchlivite-kolazhi-na-navodnenieto-v-sofijskoto-metro-galeria-682904.html", "text": "След вчерашния потоп в столицата, по време на който се изляха около 50 литра на кв.м., софиянци развихриха въображението си и тези, които имат познания по програмата за фотообработка Photoshop показаха на какво са способни.От \"Титан\", \"Спасители на плажа\", чудовището от Лох Нес, през аквапарк до пакет от първа нужда за предвижване в метрото - всички колажи ни карат да погледнем на ситуацията от смешната страна и да ни разсеят от неприятното преживяване.Сред засегнатите обекти бяха хотел \"Шипка\", метростанция \"Витоша\", \"Сердика\", Мол Парадайс, църквата в подлеза на хотел \"Балкан\", подлезите до Централна гара и Министерство на младежта и спорта и др., но информация за пострадали и бедстващи граждани не беше регистрирана.", "date": "2018.06.19", "title": "Най-сполучливите колажи на наводнението в Софийското метро (галерия)"}
{"url": "https://offnews.bg/obshtestvo/pet-oblasti-prevrashtat-balgaria-vav-vtorata-naj-smartonosna-darzhava-682880.html", "text": "България и Румъния са най-опасните европейски държави за пешеходците. Страната ни е предпоследна с 96 загинали на 1 млн. души население през 2017 г. () Фактът, че сме на дъното едва ли изненадва някого. Кои обаче са най-смъртоносните места в страната? Да отговори на този въпрос се зае Научно-изследователската лаборатория \"Организация и управление на автомобилния транспорт\" при Факултета по транспорт на Техническия университет в София. Ръководеното от доц. д-р инж. Дурхан Салиев звено предостави на OFFNews резултатите от анализа си.Пет области концентрират най-много убийства на пътя. Там смъртността е в пъти по-висока не само спрямо средната за ЕС (45-50 души на 1 млн.), но и два до три пъти над средната за България.Най-смъртоносната област за пешеходците е Ловеч с показател 325. На второ място е София област - 209. Трета е Сливен - 200. Силистра (188) и Монтана - (171 приравнен брой към 1 млн. жители) допълват Топ 5. Три от тези пет области затвърждават имиджа си на най-смъртоносни за втора поредна година. През 2016-а, когато показателят за България е бил 99.7 на 1 млн., те също са в Топ 5. Няма разлика в поведението на шофьорите на пътя в: Ловеч, Силистра и Монтана.Чувствително намаление на стойностите на показателя за 2017 г. се забелязва в областите Разград, Благоевград, Видин, Русе и Хасково. Увеличават се и областите със стойности под средните за страната. Въпреки това всички те не могат да компенсират значителното увеличение на броя на загиналите през 2017 г. в други области.За да се достигне средното равнище на страните от ЕС е необходимо броят на загиналите през 2018 г. да се намали до 300-350. За целта в първата десетка на областите трябва да се постигне дву- и трикратно намаление на жертвите по пътищата, пишат от ТУ в анализа си. А в нея след първите пет области се нареждат: Стара Загора (140), Шумен и Пазарджик (по 138), Търговище (132) и Добрич (123).С най-малък брой жертви на пътя, приравнено към 1 млн. души, е София - град (28), който е с население 1 323 637 души. На второ място е Хасково с 30, на трето - Габрово с 62. Смолян и Кърджали заемат четвъртото и петото място съответно с 64 и 66 жертви. ", "date": "2018.06.19", "title": "Пет области превръщат България във втората най-смъртоносна държава в ЕС за пешеходци"}
{"url": "https://offnews.bg/zvezdi/zastreliaha-rapara-xxxtentacion-682875.html", "text": "Американският рапър XXXTentacion, който изгря с два поредни хитови албума, е бил убит във Флорида в понеделник.  20-годишната звезда е била застреляна на излизане от магазин за продажба на мотори към 16 ч местно време. На мястото са видени двама въоръжени мъже. Те приближили до паркираното BMWi18 на рапъра, стреляли и избягали. XXXTentacion бил отведен в болница, където е констатирана смъртта му.Музикантът с истинско име Джасе Онфрой имаше противоречива репутация. Той често имаше вземане-даване с органите на реда. Повдигани са му обвинения за домашно насилие. Според предварителната версия може да става дума за грабеж. Според свидетели изстрели са чути и в магазина.XXXTentacion има трудно детство. Изключен е от прогимназията заради побой. Насочва енергията си към музиката и бързо става звезда в жанра SoundCloud Rap, където набира и първите си фенове.Популярността му е забелязана в музикалната индустрия и през 2017 г. сключва договор за 6 милиона долара.Кариерата му върви успоредно с проблемите със закона - нещо, което не разколебава почитателите му. Последният му албум става номер 1 в САЩ и оглавява класацията на Билборд.", "date": "2018.06.19", "title": "Застреляха рапъра XXXTentacion"}
{"url": "https://offnews.bg/obshtestvo/obshtinata-mie-podlezi-v-sofia-22-svetofara-udareni-ot-malnii-682910.html", "text": "Заседание на щаба за реакция при кризи на Столичната община се проведе днес, съобщиха от Московска 33.  През днешния ден фирмите, ангажирани с почистването на града са прегледали 111 оттока по Южната дъга. От всички 35 хил. шахти в София на 300 са констатирани запушвания след вчерашната буря и до края на деня ще бъдат почистени. Екипите са почиствали и уличните платна от наноси. Измити са подлезът на Орлов мост, подлезът на кръстовището на бул. „България“ и бул. „ Гоце Делчев“, тунелът на Лъвов мост. По късно тази вечер предстои да бъдат измити подлезите на бул. „Ботевградско шосе“ и на Орлов мост.През днешния ден са почистени и водостоците на Околовръстен път от наноси и паднали клони, дерета в район Витоша, както и наноси и растителност на река Дървенишка .27 светофарни уредби са били засегнати от бурята, като 22 от тях са ударени от мълнии. Своевременно са били ремонтирани и е възстановена работата им. Повредени са и 48 камери от системата за видеонаблюдение и фирмите, които ги подържат са започнали ремонта им.Сериозни щети върху инфраструктурата няма. ", "date": "2018.06.19", "title": "Общината мие подлези в София, 22 светофара ударени от мълнии"}
{"url": "https://offnews.bg/politika/otstranenata-shefka-na-meditcinski-odit-obiavi-che-e-zhertva-na-vat-682909.html", "text": "Временно отстраненият шеф на Изпълнителна агенция \"Медицински одит\" Златица Петрова отрече всички обвинения срещу Агенцията и се обяви за жертва на вътрешен конфликт. \"В последните дни срещу името на агенция \"Медицински одит\", срещу ръководството и персонално срещу мен се злоупотребява публично и се упражнява сериозен дискриминационен натиск\", заяви Петрова пред Нова телевизия.Тя беше отстранена миналата седмица заради течащата проверка на прокуратурата в Агенцията заради нарушения и установени смъртни случаи, за които държавното обвинение не е било сезирано. Златица Петрова отхвърли всички обвинения за потулване на открити нарушения в болниците и се обяви за жертва на вътрешен конфликт с бившия главен секретар на агенцията Димитър Евлогиев, от чиито сигнали тръгна прокурорската проверка.Петрова заяви, че миналата година ИАМО е извършила 700 проверки и са съставени 300 постановления за пропуски и нарушения, с което според нея се доказва, че Агенцията работи.Тя подчерта, че се спекулира с алгоритъма на работа на Агенцията, и беше категорична, че няма как да оказва влияние на крайните решения.\"Това категорично не се случва. Има протокол, който самият екип връчва на лечебното заведение. Това са констатации\", заяви Петрова.По повод един от цитираните като потулени случаи с починало бебе в Стара Загора заради липсата на медицински екип на място отстранената шефка на ИАМО обясни, че бебето е починало заради увита пъпна връв в корема на майката. “Тук има известна спекулация, тъй като ние разполагаме с всички данни - пътните листове за времето, за което е събран оперативният екип. Има правила, които са разписан в болницата. Екипът е събран за 20 минути, а е допустимо той да бъде организиран до 30 минути“, подчерта тя и допълни, че случаят е предаден на прокуратурата. По думите ѝ се спекулира и с определянето на случаите като \"маловажни\". \"Маловажността не е самата смърт, искам дълбоко да го подчертая. Евентуално, ако има нарушение, маловажен е административният случай\", заяви тя. ", "date": "2018.06.19", "title": "Отстранената шефка на 'Медицински одит' обяви, че е жертва на вътрешен конфликт"}
