{"url": "https://offnews.bg/sviat/puchdemon-skoro-shte-predstavia-plan-za-nezavisimostta-na-katalunia-666596.html", "text": "Каталунският регионален премиер Карлес Пучдемон отново призова испанските власти да се съгласят на посредничество за намиране на изход от най-тежката политическа криза в страната от десетилетия, предадоха Асошиейтед прес и Ройтерс, цитирани от БТА.В реч, предавана по телевизията, Пучдемон определи тази вечер централното правителство като безотговорно заради отказа му да приеме посредничество. \"През идните дни ще представя пътна карта за независимост на Каталуния\", потвърди свое обещание той.Каталунският регионален лидер разкритикува испанския крал Фелипе Шести за това, че следва \"катастрофалната\" политика на властите в Мадрид към североизточната автономна област.\"Вие разочаровахте много каталунци\", се обърна той към монарха. В телевизионното изявление той обвини краля, че \"умишлено е игнорирал милиони каталунци\". Той допълни, че Фелипе Шести е взел страната на испанското правителство и не е спомогнал за диалога между автономната област и Испания.\"Този момент изисква посредничество\", каза той.Пучдемон осъди и насилието от страна на испанската полиция при опита да й спре произведения в неделя референдум за самоопределение на автономната област, който бе обявен от централните власти за незаконен. \"Организирахме референдум в условия на безпрецедентни репресии и през следващите дни ще дадем всичко от себе си, за да приложим резултатите от референдума\", подчерта той.\"Каталуния може да обяви независимост следващата седмица\", заяви лидерът на автономната област Карлес Пучдемон.\"Ако Пучдемон иска да говори или да преговаря, или да изпрати посредници, той знае отлично какво трябва да направи преди това: да се върне на пътя на закона, от който изобщо не биваше да се отклонява\", подчертаха централните власти в комюнике, публикувано почти веднага след изявлението на лидера на Каталуния по телевизията. Във вторник испанският крал нарече референдума на Каталуния \"недопустима нелоялност\". Той критикува остро регионалното каталунско правителство заради кризата, предизвикана от проведения в неделя референдум за независимост. В телевизионно обръщение към нацията кралят обвини каталунските ръководители, че рушат демократичните принципи и създават обществено разделение в автономната област.От дни в автономната област се провеждат протести срещу полицейското насилие по време на референдума. В тях се включиха общо близо 700 000 души.", "date": "2017.10.04", "title": "Пучдемон: Скоро ще представя план за независимостта на Каталуния"}
{"url": "https://offnews.bg/futbol/i-klub-nomer-13-se-okaza-nedostoen-za-valeri-bozhinov-666584.html", "text": "Валери Божинов започна да сменя клубовете по-често от жените и колите. Българския нападател изненадващо се раздели с швейцарския Лозана, съобщи Sportal.bg.31-годишният футболист напуска клуба само три месеца, след като подписа договор за две години със седемкратния шампион на Швейцария. Ех, Валери!Както е известно, той се завърна в Европа на 30 юни, след няколкомесечна авантюра в китайския Мейджоу Хака, където спечели 900 000 евро. Но и там не се задържа.Божинов изигра общо осем официални мача за тима, който е на девето място в Суперлигата на Швейцария, като седем от тях бяха за първенството. В тях той не успя да се разпише нито веднъж, а единственото му попадение за Лозана бе в мача за Купата на Швейцария срещу НК Пажде (3:1).\"Няма да се връщам в България. Скоро ще се разбере къде ще продължа кариерата си. Най-вероятно ще се подготвям в България през останалите седмици, докато стане ясно бъдещето ми. Говорих вече с Даниел Боримиров за тренирам на \"Герена\", но следващите дни ще има яснота\", сподели Божинов пред Sportal.bg.", "date": "2017.10.04", "title": "И клуб номер 13 се оказа недостоен за Валери Божинов"}
{"url": "https://offnews.bg/obshtestvo/mazhat-ot-razgradsko-e-bolen-ot-antraks-potvardiha-izsledvania-666582.html", "text": "45-годишният мъж от разградското село Трапище е болен от антракс, потвърдиха от столична лаборатория, съобщи БНТ.Мъжът беше изолиран в инфекциозното отделение на  МБАЛ „Свети Иван Рилски“ в Разград, докато излязат резултатите от изследванията. Той е изолиран по разпореждане на Районната прокуратура в Разград.В стопанството на овцевъда са умрели 6 овце. Проби от две от тях са изпратени за изследване, а резултатите са отрицателни.По-късно е умряло и още едно животно, а изследванията ще са готови утре. ", "date": "2017.10.04", "title": "Мъжът от Разградско е болен от антракс, потвърдиха изследвания"}
{"url": "https://offnews.bg/sviat/poroshenko-sas-zakonoproekt-za-vrashtane-na-donbas-obvini-direktno-ru-666580.html", "text": "Украинският президент Петро Порошенко внесе законопроект за връщане на Донбас и обвини директно Русия в окупация на региона. \"Временната окупация на Русия на територията на Донбас е нелегитимна и не ѝ дава никакви териториални права\", се казва в законопроекта за обезпечаване на суверенитета на Украйна над временно окупираните Донецка и Луганска области.В законопроекта Русия е наречена държава агресор, а действията на Киев в Донбас вече не са наричани антитерористична организация, както украинските власти я наричаха досега. \"Цел на държавната политика по обезпечаването на държавния суверенитет на Украйна над временно окупираните територии в Донецка и Луганска области е: освобождение на тези територии и възстановяване на конституционния ред в тях, защита на правата, свободите и законните интереси на гражданите на Украйна, пострадали в резултат на руската агресия, укрепване на независимостта, държавността, обезпечение на единството и териториалната цялост на украинската държава\", пише в законопроекта, цитиран от украински медии. В законопроекта се допълва, че Украйна не носи отговорност за действията на Русия като агресор и нейните въоръжени сили, други военни формирования и окупационната администрация в Донбас. Освен това се дават правомощия на президента да използва военна сила за \"отпор на руската въоръжена агресия в Донецка и Луганска области\".Законопроектът ще бъде разгледан в спешен порядък. На 18 октомври изтича и тригодишният срок на действие на закона за особения статут на Донбас, който беше приет в рамките на изпълнението на Минското споразумение.  ", "date": "2017.10.04", "title": "Порошенко със законопроект за връщане на Донбас, обвини директно Русия в окупация"}
{"url": "https://offnews.bg/politika/ninova-ne-e-samo-haskovo-vizhdate-kakvo-stava-v-botevgrad-i-gabrovo-666579.html", "text": "Не е само Хасково, виждате какво става в Ботевград, Габрово, можем да изреждаме още много общини. Това е част от целия порочен модел. Това, което става в Хасково, е следствие на умишлено заложена политика от правителството на Бойко Борисов и тази политика си има лице – премиерът Борисов, заяви лидерът на БСП Корнелия Нинова на национална среща с кметове от левицата за Бюджет 2018.Правителството реже парите на всички общини със закон - Закона за бюджета, но след това с постановление на МС, субективно,  финансира общини, управлявани от ГЕРБ. Когато там се излеят парите, идват вече общинските фирми и назначенията. Тази роднинска администрация бива използвана после за избори, твърди Нинова.Нашата задача оттук нататък е да дадем на този народ смелост, че има кой да застане до него, да го защити, поведе. Както виждате, ние го правим на национално равнище, но трябва, като екип, да го направим и по места – национално ръководство, общински председатели, кметове, депутати, всички в екип да разобличим този порочен модел. Ето защо ви моля, тук има общински председатели на общини, които са управлявани от ГЕРБ – бъдете ярка и категорична опозиция на този модел по места! Не мълчете и не се страхувайте, призова лидерът на БСП.Нов закон за местната властОбещахме ви, че ще внесем в Конституционния съд обжалване на процедурата, по която се раздават средства с постановление на МС на определени общини. Това обещание е изпълнено и Законът за публичните финанси в тази му част, която беше променена и дава основание на Борисов да финансира субективно свои кметове, се намира вече в КС и чакаме решение от там, обяви Нинова пред събралите се кметове на \"Позитано\" 20.Същевременно тя обяви, че БСП ще излезе \"с едно предложение за абсолютно нов Закон за местото самоуправление и местната власт.\"Мисля, че можем да си дадем една година срок, той е разумен, и преди местните избори да излезем с цялостно нов закон, който да даде нова философия на местната власт. Защото не може да продължава моделът, по който общините предоставят 80% от услугите срещу 15% от финансовия ресурс, каза лидерът на БСП.", "date": "2017.10.04", "title": "Нинова: Не е само Хасково, виждате какво става в Ботевград и Габрово"}
{"url": "https://offnews.bg/evropa/ep-osadi-politcejskoto-nasilie-v-katalunia-no-podkrepi-tcelostta-na-i-666586.html", "text": "Европейският парламент осъди полицейското насилие в Каталуния, но обяви, че конституцията на Испания трябва да се спазва.Мерим си думите в този дебат, заяви зам.-председателят на Европейската комисия Франс Тимерманс.В Европа след Втората световна война основахме обществата си на демокрацията, върховенството на закона и човешките права. Тези три ценности са неделими, без всяка от тях всичко би се сринало, добави той. Ако законът не дава необходимото, можеш да работиш за промяната му, но не може да не го спазваш. Конституциите трябва да бъдат спазвани. Общо е разбирането, че каталунското правителство не спази закона при организирането на референдума, коментира той, цитиран от БТА.Видяхме тъжни картини в неделя. Насилието никога не е отговор и решение в политиката, никога не бива да бъде използвано като средство в нашите общества. Всяко правителство има задачата да защити закона и това понякога налага съразмерна употреба на сила. Свободата на изразяване е основна в ЕС, но едно мнение не е по-ценно от друго, само защото е изказано по-високо. Испанската конституция определя референдума от неделя за незаконен, посочи Тимерманс.Манфред Вебер от ЕНП обяви, че никой не може да остане безучастен към случилото се, но допълни, че полицаите са били изпратени в изборните секции от каталунски съдии, а не от испанското правителство. Протестите не могат да заменят демократичния процес на взимане на решения. Каталунското правителство е безотговорно в разделянето на държавата и не трябва да предприема необратими стъпки. Поддържаме целостта на Испания, посочи Вебер.От името на социалистите и демократите Джовани Питела отбеляза, че едностранното обявяване на независимост ще влоши положението допълнително.Това ще бъде бедствие и не допринася с нищо за намирането на решение. Застрашена е европейската система, осигурила мир в последните десетилетия. Нямаме нужда от нови държави и нови граници. Помирението е причината за съществуването на Европа. Управлението на тази криза можеше и трябваше да бъде различно, коментира Питела.Консерваторите обвиниха ЕК в двоен стандарт, като посочиха, че ако реакцията би била по-твърда, ако ставаше въпрос за друга държава. Председателят на групата на АЛДЕ Ги Верхофстат призова никой да не учи Испания на демокрация. Законът не може да се нарушава и без него не може да се управлява. Резултатът от референдума беше предизвестен и обявяването на независимост на тази основа е напълно безотговорно и ще донесе незаличимо разцепление сред испанците. Злоупотребявате с целта си, обърна се Верхофстат към каталунците и отбеляза, че в политиката не е срамно да се правят отстъпки.", "date": "2017.10.04", "title": "ЕП осъди полицейското насилие в Каталуния, но подкрепи целостта на Испания"}
{"url": "https://offnews.bg/obshtestvo/polovinata-ni-uchiteli-nad-50-godishni-666587.html", "text": "Близо половината (47.7%) български учители са на възраст над 50 години, показват данни на Евростат за 2015 година, публикувани днес по повод Международния ден на учителя, който се отбелязва на 5 октомври. В цяла Европа те са по-голям процент единствено в Италия (57.2%). Най-малък е делът им в Малта - 13.3%.Висока е средната им възраст и в Естория, Литва, Латвия и Германия - 45-47%. 9% от учителите в ЕС са надхвърлили 60. Най-голямата група е в Италия (18% от педагозите там) и Естония (17%).През същата година учителите в ЕС са били общо 5.7 милиона души. Сред тях преобладават жените - около 72%. В Латвия и Литва жените са над 85%. Следват България и Естония (по 83%), Словения (81%), Ирландия и Италия (по 80%)Само 9 на сто са под 30 години, докато 36% са над 50, показва още статистиката за ЕС.", "date": "2017.10.04", "title": "Половината ни учители над 50-годишни"}
{"url": "https://offnews.bg/knigi/noam-chomski-rekviem-za-amerikanskata-mechta-666569.html", "text": "В новата си книга за неравенството в доходите американският лингвист и философ Ноам Чомски разнищва фундаменталните догми на неолиберализма и хвърля ясен, студен и търпелив поглед върху икономическите факти от живота.Какви са десетте принципа на съсредоточаването на богатство и власт, действащи в днешна Америка?Те са съвсем прости: 1) ограничи демокрацията; 2) оформи идеологията; 3) преструктурирай икономиката; 4) прехвърли товара върху бедните и средната класа; 5) атакувай солидарността между хората; 6) направлявай регулаторите; 7) нагласи изборните резултати; 8) използвай страха и силата на държавата и дръж паплачта изкъсо; 9) изфабрикувай съгласие; 10) маргинализирай населението.\"Реквием за американската мечта\" на  Преводът от английски е на Венцислав Божилов.По време на Голямата депресия – достатъчно съм стар, за да я помня – беше лошо: субективно много по-лошо, отколкото днес. Имаше обаче усещане, че някак ще я преодолеем – очакване, че нещата ще тръгнат към по-добро, че „може и да нямаме работа днес, но утре тя ще се появи отново и ще запретнем ръкави заедно, за да изградим едно по-добро бъдеще“. Това беше време на силен политически радикализъм, за който имаше надежди, че ще доведе до едно различно бъдеще – бъдеще на по-голяма справедливост, равенство, свобода, на разчупването на потисническите класови структури и т.н. Съществуваше общото усещане, че „някак си ще се оправим“.Например повечето от близките ми бяха представители на работническата класа, останали без работа. Самият възход на профсъюзното движение беше отражение и източник на оптимизъм и надежда. И точно това липсва днес. Днес е налице общото чувство, че връщане назад няма – че всичко е приключило.Подобно на повечето други мечти, американската мечта съдържа в себе си до голяма степен мит. Част от мечтата от деветнайсети век била историята на Хорейшо Алджър – „бедни сме като мишки, но ще работим здравата и ще намерим изход“, което до известна степен е било вярно. Вземете например баща ми, който пристигнал тук през 1913 г. от едно много бедно село в Източна Европа. Успял да започне работа в някакъв цех в Балтимор и постепенно стигнал дотам, че успял да влезе в колеж, да завърши и накрая дори да защити докторска дисертация. Станал представител на така наречената „средна класа“. Много хора можели да постигнат същото. По онова време имигрантите от Европа можели да постигнат нива на богатство, привилегии, свобода и независимост, които били немислими в родните им страни.Но днес ние просто знаем, че това вече не е вярно. Всъщност социалната мобилност тук е по-малка, отколкото в Европа. Мечтата обаче продължава да живее, подхранвана от пропагандата. Чуваме я във всяка политическа реч – „гласувайте за мен и ще си върнете мечтата“. Всички използват сходни думи – можете да ги чуете дори от хора, които унищожават мечтата, независимо дали го знаят, или не. Но „мечтата“ трябва да бъде поддържана, иначе как ще накараш хората в най-богатата, най-силната страна в световната история с техните невероятни преимущества да посрещнат реалността, която виждат около себе си?Неравенството е наистина безпрецедентно. Ако погледнете общото неравенство днес, то е като в най-лошите периоди от американската история. Но ако се вгледате по-внимателно, ще откриете, че неравенството произлиза от изключителното богатство на една нищожно малка част от населението, възлизаща на частица от процента.В историята е имало периоди като Златната епоха през 90-те години на 19 в., 20-те години на 20 в. и други, когато ситуацията се е развивала по подобен начин, но сегашният период е екстремен. Ако погледнем разпределението на богатството, ще открием, че неравенството идва най-вече от свръхбогатите – буквално от една десета от процента на най-богатите. Това е резултат от изместване в социалната и икономическата политика, действащо вече повече от трийсет години. Ако проверите, ще откриете, че през тези години политиката на правителството е била променена напълно против волята на населението, за да осигури огромни облаги за много богатите. А за по-голямата част от населението реалните доходи на практика се намират в стагнация. Средната класа в онзи уникално американски смисъл се намира под жестока атака.Основна част от американската мечта е класовата мобилност – раждаш се беден, работиш здраво, забогатяваш. Идеята, че всеки може да си намери добра работа, да си купи къща, кола, да прати децата си на училище...Всичко това рухна.***Вземете американското общество. Представете си, че го гледате от Марс. Какво виждате? В Съединените щати се изповядват ценности като демокрацията. В една демокрация общественото мнение трябва да има влияние върху политиката и правителството следва да води политика, определена от населението. Точно това означава демокрация.Важно е да се разбере, че привилегированите и могъщи сектори никога не са харесвали демокрацията, при това с много основателни причини. Демокрацията дава властта в ръцете на народа и я отнема от привилегированите и силните. Това е принцип на концентриране на богатство и власт.Порочният кръгКонцентрацията на богатство води до концентрация на власт, особено когато цената на изборите скача до небето и политическите партии се принуждават да бъркат още по-дълбоко в джобовете на големите корпорации. Политическата власт бързо се превръща в законотворчество, което увеличава концентрацията на богатство. Така фискалната политика, включваща данъците, дерегулацията, правилата за корпоративно управление и най-различните други мерки – политически мерки, целящи да увеличат концентрацията на богатство и власт, – дава още повече политическа власт да се прави същото. И ние виждаме точно това. Намираме се в този „порочен кръг“.Отвратителната максимаБогатството винаги е имало прекомерно влияние върху политиката. И така е било от векове. Това е толкова традиционно, че е било описано още от Адам Смит през 1776 г. Чели сте прочутия му труд „Богатството на народите“. В него той казва, че в Англия „основните архитекти на политиката“ са хората, които притежават обществото. По негово време това са били „търговците и производителите“ и те са се погрижили интересите им да бъдат обслужени максимално добре, независимо колко „печални“ могат да бъдат последиците за английския или други народи. Хората, които Адам Смит нарича „господарите на човечеството“, следват „отвратителната максима“ „Всичко за нас и нищо за другите“. Те просто следват политика, която облагодетелства тях и вреди на всички останали.Е, тази доста обща максима е била изучавана внимателно в Съединените щати. Това е политиката, която се следва все повече и при липсата на обществена реакция е точно онова, което бихме могли да очакваме.", "date": "2017.10.04", "title": "Ноам Чомски: Реквием за американската мечта"}
{"url": "https://offnews.bg/politika/taiani-balgaria-i-rumania-triabva-nezabavno-da-vliazat-v-shengen-666592.html", "text": "След като Европейският парламент прие днес предложение на Съвета за предоставяне на България и Румъния на достъп до визовата информационна система (ВИС), председателят на mарламента Антонио Таяни обяви: \"България и Румъния трябва незабавно да бъдат приети в Шенген. Днешният вот за достъп до визовата информационна система е стъпка напред към засилване на контрола по външните граници\", съобщи представителството на ЕП в София, цитирано от БТА.Предложението бе прието с 610 гласа \"за\" срещу 50 \"против\" и 33 \"въздържал се\". Решението на Съвета би позволило на България и Румъния да проверяват информация във ВИС, без да могат да въвеждат, изменят или трият данни.Парламентът постанови в законодателна резолюция от 8 юни 2011 г., че България и Румъния са готови да влязат в шенгенското пространство.Още на 9 юни 2011 г. Съветът прие заключението, че България и Румъния са изпълнили всички условия по Шенгенското acquis по отношение на въздушните и наземните граници, полицейското сътрудничество, защитата на личните данни, визовата информационна система, морските граници и визите.Окончателното политическо решение дали България и Румъния могат да станат част от Шенгенското пространство и по този начин да преустановят системните проверки на границите със съседните държави от ЕС, трябва да бъде взето единодушно от Съвета.", "date": "2017.10.04", "title": "Таяни: България и Румъния трябва незабавно да влязат в Шенген"}
{"url": "https://offnews.bg/politika/ns-spria-protcedurata-za-sastav-na-komisiata-po-dosietata-666593.html", "text": "След дълъг дебат Народното събрание прекрати процедурата за нов състав на Комисията по досиетата.Според председателя на вътрешната комисия Цветан Цветанов спирането на процедурата се дължи на различните позиции, които имат политическите сили за бъдещето на комисията и необходимостта от широк обществен дебат, предаде БНТ. Депутатът от БСП Явор Симов заяви, че ГЕРБ не са в \"партийна кондиция\", след като първо бламирали премиера Борисов заради оставката на Делян Добрев, а след това се отказали да номинират Антон Тодоров за поста председател на Комисията по досиетата.После пък Тодоров нападна Славчо Велков от БСП, а накрая депутатът от ГЕРБ Спас Гърневски рецитира свое стихотворение от трибуната на парламента, посветено на социалистите. ", "date": "2017.10.04", "title": "НС спря процедурата за състав на Комисията по досиетата"}
{"url": "https://offnews.bg/zimni/shampion-po-hokej-poiska-kokain-ot-pilot-naletia-da-bie-stiuarda-666594.html", "text": "Истински филмов екшън сътвори чешкият хокеист Иржи Гулдер. Той развесели здраво полет от Ню Йорк до Прага в стил \"ПОследният ергенски запой\". Новината е на Isport.cz.Пасажер от бизнес класата извикал персонала, за да се оплаче от хокейната звезда. Иржи бил пияна на талпа. Чехът поискал от екипажа да му извадят отнякъде кокаин. Когато такъв му бил отказан, той налетял да бие стюарда.\"Каза, че иска кока. Ние му донесохме кока-кола. Уточни, че има предвид кока на бял прах. Повтори и на английски кокаин\", разказа един от членовете на екипажа.Иржи се върнал от тоалетната с бял прах по устата. Освен това опитал да се изпикае в кухнята.Гулдер обяви случилото се за \"малък инцидент\". Оправда се, че мрази да лети и опитал да проспи полета, като се налее с шампанско.Чехът е шампион на НХЛ с митичния Детройт Ред Уингс преди 9 години. Миналия сезон игра за Далас Старс. Сега е свободен агент. Ако не си намери отбор, добре е дошъл в Слънчев бряг. Там ще открия всичко от първа необходимост.", "date": "2017.10.04", "title": "Шампион по хокей поиска кокаин от пилот, налетя да бие стюарда"}
{"url": "https://offnews.bg/sviat/albania-priznava-makedonsko-maltcinstvo-no-ne-i-balgarsko-666590.html", "text": "Въпросът за българското малцинство е затворен, такова малцинство в Албания няма, стана ясно от думите на външния министър на страната Дитмир Бушати.По време на дебатите в албанския парламент по законопроекта за защита на малцинствата Бушати се позова на преброяванията на населението от 1945 до 2011 г. В тях, според външния министър, нямало данни за българско малцинство.Според законите на страната, фактите и историята, искаме да бъде признато и българското малцинство в Албания. Ние сме негови представители, заяви на дебата в парламентарната комисия Ервин Талури от Асоциацията за българо-албанско приятелство.Обвиненията на македонцитеИскането за признаване на българско малцинство среща най-голяма съпротива от страна на \"Македонската асоциация - Сонце\", която е регистрирана в Албания.Това е изопачаване на историята. В Преспа, Гора и Голо бърдо, където се претендира, че има българско малцинство, живее само македонско малцинство. Това искане е част от проекта за \"Велика България\", твърди пред албанската телевизия Top Channel Васил Стерьовски от \"Сонце\".На дебата в парламентарната комисия Стерьовски обвини официална София, че създава \"фалшиви български организации в Албания\" и раздава български паспорти на активистите им.Заради възможността да пътуват из Европа не само македонци, но и албанци се пишат за българи, твърди представителят на \"Македонската асоциация - Сонце\".Преди седмица албанският премиер обеща съвсем другоКъм момента в законопроекта, подготвен от албанското правителство, македонците, гърците, власите, черногорците, сърбите, бошняците и египтяните са признати за малцинства.Само преди седмица премиерът Борисов се обади на албанския си колега Еди Рама, за да му съобщи, че \"България настоява да бъдат гарантирани правата на българското малцинство в Албания в съответствие с международните правни норми\".Борисов каза на Рама, че очаква проектозаконът \"да съдържа текстове, които да защитават правата на българското малцинство в страната.\"Тогава Рама обеща, че \"Албания няма да наруши интересите на българското малцинство.\"Проблемът стигна до БрюкселИмаме общите усилия на българските власти и призоваваме заедно албанските власти албанският парламент да включи в проектозакона българското малцинство. Нашата общност в Албания, в историческите места Мала Преспа, Голо бърдо и Гора е изпратила петиция до албанския парламент, така че очаквам от Албания да признае българското етническо малцинство в тази страна, заяви през септември евродепутатът от ГЕРБ/ЕНП Андрей Ковачев.Ковачев и евродепутатът от ВМРО Ангел Джамбазки вече наложиха в годишната резолюция на ЕП за напредъка на Република Албания да попадне текст, който призова правителството на страната да признае българско национално малцинство и да защити безусловно неговите права и законни интереси.", "date": "2017.10.04", "title": "Албания признава македонско малцинство, но не и българско"}
{"url": "https://offnews.bg/futbol/ruskata-inzhenerna-misal-rodi-tribuni-izvan-stadion-na-mondial-2018-666585.html", "text": "Руската инженерна мисъл не за първи път удивлява света. Проблем преди домакинството на Световното първенство през следващото лято доведе до невиждано хрумване на местните проектанти! Вероятно е паднало голямо...писане и смятане.Според разпоредбите на ФИФА всеки стадион, който ще приема двубои от шампионата, трябва да разполага с поне 35 000 седящи места. Капацитетът на “Екатеринбург Арена” обаче е по-малък - 27 000.Изглежда обаче, че това не е притеснило руснаците, защото те изненадаха света с интересно хрумване. Само за Мондиала се издигат две допълните трибуни.Те обаче се намират извън стадиона! Напълно сериозно! Те са разположение зад двете врати и е осигурен изглед към терена. Двете временни трибуните са общо за 18 000 души, което увеличава капацитета на спортното съоръжение до 45 000.От ФИФА са одобрили проекта. На този стадион ще се изиграят четири срещи от турнира. Очаква се след края на първенството те да бъдат премахнати и стадионът на местния Урал да придобие предишния си вид.Ако направят стадион и с футболни врати извън трибуните, руснаците ще ударят всички в земята.", "date": "2017.10.04", "title": "Руската инженерна мисъл роди трибуни извън стадион на Мондиал 2018"}
{"url": "https://offnews.bg/temida/opravdaha-hristo-monov-po-deloto-za-bezstopanstvenost-na-bdzh-666588.html", "text": "Обявиха за невинен бившия шеф на БДЖ Христо Монов по делото за покупко-продажба на 30 спални вагона, с което са последвали щети за железницата на стойност 26 млн. лева.Делото се гледаше от Софийски градски съд и подлежи на обжалване. То продължи 6 години, а съдя Даниела Борисова каза, че не са събрани достатъчно доказателства срещу Монов.По думите и, виновен за финансовите щети на БДЖ е не Монов, а други хора, на които прокуратурата не е повдигнала обвинения. \"Бях убеден, че истината ще възтържествува\", каза Монов, цитиран от БГНЕС.На Монов бе отменена мярката за неотклонение парична гаранция от 5 хил. лева. Той вече може свободно да пътува извън България. Това е трето дело срещу бившия шеф на БДЖ. Обвинението срещу него бе внесено в съда през 2011 и бе повдигнато за умишлена безстопанственост, изразяваща се в липса на достатъчно грижи при ръководенето, управлението и стопанисването на повереното му имущество.", "date": "2017.10.04", "title": "Оправдаха Христо Монов по делото за безстопанственост на БДЖ"}
{"url": "https://offnews.bg/tenis/grigor-pobedi-del-potro-sled-obrat-i-e-na-1-4-final-v-pekin-666575.html", "text": "Първата ни ракета Григор Димитров победи бившия №4 в света Хуан Мартин дел Потро след двучасов мач, минал през тайбрек в първия сет и обрат във втория. Хасковлията допусна пробив, губеше с 5:2 във втория сет, но обърна частта и спечели сета и мача.Така българинът се класира за четвъртфиналите на China Open (АТР 500) в Пекин с резултат 7:6(6), 7:5. Там ще срещне 13-ия в света испанец Роберто Баутиста Агут. Двамата са си разменили по една победа досега.Не толкова равностойни са били битките на Димитров с шампиона от US Open, намиращ се под №24 в ранглистата сега, Дел Потро. От 7-те им мача на ниво ATP това е едва втората победа за Гришо. Първата също беше тази година - в Синсинати.Първият мач на първата ни ракета в тазгодишното издание на турнира бе срещу босненеца Дамир Джумхур, когото победи в трисетов мач, завършил с резултат 6:1, 3:6, 6:3.Григор беше финалист миналата година в Пекин. През 2016-а беше победен от Анди Мъри.", "date": "2017.10.04", "title": "Григор победи Дел Потро след обрат и е на 1/4-финал в Пекин"}
{"url": "https://offnews.bg/112/otnovo-goria-tiutiunev-sklad-v-plovdiv-666595.html", "text": "Отново пожар в тютюневия склад на улица \"Одрин\" 8 в Пловдив вдигна на крак жители и пожарникари.Днес следобед е подаден сигнал, че от прозорците на първия етаж са се виждали пламъци. Пожарникарите пристигнали и установили, че са горели дюшеци и складирани отпадъци на клошарите, които все още обитават сградата. Огънят бил потушен бързо, но остават притесненията, че инцидентът може да се повтори, предаде БНТ.Бездомник стана причина и да изгорят други четири тютюневи склада в Пловдив през август миналата година. Той бе осъден на 4 г. затвор.", "date": "2017.10.04", "title": "Отново горя тютюнев склад в Пловдив"}
{"url": "https://offnews.bg/izvan-terena/stoichkov-useti-zhegata-i-se-izvini-na-ispanskia-vitcepremier-666583.html", "text": "Голямата уста на Камата му създава редовно проблеми, а и съдебни дела. Нападките на Христо Стоичков към вицепремиера на Испания Сорая Саенс де Сантамария станаха водеща новина на Иберийския полуостров.Ден по-късно българският нападател реши да се извини. Той усети, че е тъпотия да споменава детето на дамата, което е непълнолетно.“Живял съм дълги години в Каталуня имам много приятели там. Това, което се случи, беше демонстрация на франкизъм. Все още съм възмутен. Изображенията говорят сами по себе си. Кръв и насилие, насилие срещу невинни хора.Единственото, за което искрено съжалявам, е, че споменах сина на вицепремиера. С ръка на сърцето се извинявам за думите си. Съжалявам, че споменах детето, което няма ни най-малка вина за случилото се\", добави Стоичков.\"Въпреки всичко снимките показват всичко лошо, което се случи в Каталуния. Не понасям никого, който се отнася лошо с хората от Каталуня. Да живее Каталуния и нищо повече”, завърши българинът.Вицепремиерът на Испания Сорая Саенс де Сантамария заплаши да съди Христо Стоичков. Причината е изригването на легендата на Барселона и българския футбол от вчера, когато Камата отправи обвинения към нея във франкизъм. Това съобщи испанската агенция \"EFE\", цитирана от спортния ежедневник \"Марка\". Стоичков обвини 46-годишната Сорая Саенс де Сантамария, че дядо й, баща й и дори непълнолетния й син са последователи на Франко.", "date": "2017.10.04", "title": "Стоичков усети жегата и се извини на испанския вицепремиер"}
{"url": "https://offnews.bg/nauka/shvejtcaretc-amerikanetc-i-britanetc-specheliha-nobelovata-nagrada-za-666552.html", "text": "Швейцарец, американец и британец са носителите на тазгодишната Нобелова награда по химия. Лауреатите са Жак Дюбоше, Йоахим Франк и Ричард Хендерсън. Те са отличени за развитието на криоелектронната микроскопия, която улеснява и подобрява изобразяването на биомолекулите.От Нобеловия комитет обявиха, че \"този метод откри нова ера в биохимията\". Нобеловата награда се състои от златен медал, диплом и парична сума. Тази година паричната равностойност на наградата е 9 милиона крони (944 000 евро).Повече за откритието на тримата учени можете да прочетете в . Миналата година Нобеловата награда за химия беше присъдена на Жан-Пиер Суваж, сър Дж Фрейзър Стодарт и Бернард Феринга \"за проектиране и синтез на молекулярни машини\".", "date": "2017.10.04", "title": "Швейцарец, американец и британец спечелиха Нобеловата награда за химия"}
{"url": "https://offnews.bg/nashite-avtori/kalin-terzijski-utopia-666548.html", "text": "Седя в мола. Аз съм писател, който пише по молове. Писал съм и на други неписателски места. Всъщност това ми даде възможността да проумея, че неписателски места няма. И че поетичната нагласа и проницателността могат да превърнат в изкуство и най-сивия ъгъл на земята.Писал съм и на пристанището в Грайфсвалд. Беше преди години. На някакъв хубав, дъсчен кей. Балтийско море прилича от тоя бряг на красиво, чисто и много живописно блато. Чисти водни очи, накъдрени от малки вълнички; разлюлени острови от гъста и чиста тръстика; чисто, наситено синьо небе. От малките езера внезапно излитат диви патици. Чисто, чисто, чисто. Тук-там стара къща, в която живеят сигурно някакви древни пристанищни работници от 19-и век. С кепета и лули от морска пяна. И броеници от кехлибар. Наблизо е остров Рюген, на който са открити останките на най-големите древни славянски светилища. И много кехлибар.Седях там една ранна утрин и пишех за Каспар Давид Фридрих - художникът, дал началото на германския романтизъм. Роден някъде наблизо – в градчето. Пишех и си представях как и той сигурно се е разхождал покрай това езерно море без определен бряг, от което излитат патици.Когато надигнах глава от монитора на малкия си лаптоп, с изненада открих, че слънцето се е издигнало високо, пече по непознат за България начин – ярко и щипещо, някак като в планина. Значи наистина съм много на север – казах си. Но по-странното беше, че когато започнах да пиша - около пет сутринта, когато по улиците, въпреки че беше съвсем светло в кратката северна лятна нощ - още се клатушкаха млади пияни германци и беше невероятно тихо, а на пристанището нямаше жива душа; но когато спрях да пиша и надигнах глава – беше обед и аз се намирах в средата на тълпа от десетина хиляди разноцветни студенти.Досетих се, че Грайфсвалд е университетски град и сигурно има някакъв студентски празник. Германците се веселят доста добре. Всъщност – правят нещата, които се правят заедно по-добре от българите – казах си. Странно ми стана – не бях усетил присъствието на толкова много хора! Не че не бяха шумни. Напротив – смееха се и подвикваха наздравици с десет хиляди здрави гърла. Но бяха шумни по някакъв много приятен, незаплашителен, дружелюбен начин.Помислих си – преди някакви си седемдесет години тук са се взривявали снаряди. Руснаците са напирали от изток, сигурно са знаели вече, че в Пенемюнде, наблизо, се разработват ракетите Фау 2. А сега колко е кротко! Даже патиците не бягат от студентите и техните приятно пукащи при отварянията хиляди бирени кутии.Сигурно има и българи – казах си и ми стана приятно.После се замислих. После изпитах тревожност. После си дадох сметка какъв е изворът на тревожността ми.Аз бях човек, израсъл по време на Студената война. Бях преживял мрачните години на социализма. Наистина мрачни. Не тежки, не особено мъчителни... а сиви, тягостни, военнозеленикави, грубо безрадостни, страшни с некрасивата си сериозност. После бях живял на границата между Запада и Изтока – като граничар – две години. Бях охранявал единадесеткилометров участък от границата, опасана от край до край с много редове бодлива тел. Малко хора помнят, че освен кльона, границата беше опасана с навита на спирала бодлива тел - бруно (каквато бях виждал само по снимките от Първата световна война); с високи триметрови мрежи; с изпънати телове с празни консервни кутии по тях из горите; с обтегнати корди на скрити в шубраците ракетници, които при задействане изстрелват във въздуха сигнални ракети... И какво ли още не!Бях прекарал младостта си – като въодушевен, но все по-тревожен и усъмнен студент по медицина - във времето на рекетьори, мутри, организирана престъпност, ченгета от държавна сигурност, които стават босове на мафии, президенти, които са били доносници в Държавна сигурност, премиери, които са били мутри, депутати, които са били крадци на коли. И също улични престрелки, убити проститутки, заклани наркодилъри, взривявания на коли по тротоарите, побоища между враждуващи групировки по дискотеките, изнасилвания на мис българии, хероин в смачкани пликчета из джобовете на една четвърт от връстниците ми.Спокойствието и дружелюбието ми изглеждаха толкова неестествени, че предизвикваха тревожност у мене.В миг си помислих, по-скоро си представих, някаква странна утопия. В която светът не е заплашително и безмилостно място, в което хората само се дебнат и мразят. Представих си света като място, в което хората не търсят непрекъснато поводи за ръмжене и зъбене. Не се нападат хищно и без жал. Не се подхилват злорадо. Не издевателстват над чувствата на слабите и не шумят грозно, за да причинят болка на по-чувствителните. Не демонстрират силата и богатството си, за да унижат безсилните и бедните. Не оставят на воля инстинктите си и дивата си природа, с които безсрамно подкопават всичко Човешко.Гледах с тревожна наслада тоя чистичък Грайфсвалд, това шумно-тихо множество, което благодушно ме беше оставило да си допиша разказа за Каспар Давид Фридрих. За техния художник, нарисувал най-романтичните картини на Европа. Пътешественикът пред море от мъгла! Мислех си, че може би съм предубеден. Че сигурно съм бил твърде погълнат от писането и сега – доволен от резултата - гледам на света по-благосклонно. Затова ми се струва толкова красива и миролюбива тая германска и световна тълпа. Която ме кара тревожно да си мисля за миналото си, за мрачното си минало.Тревожно – за миналото? – ще се учудите. Да – тревожно, за миналото. Обикновено човек се тревожи за бъдещето. Но аз, припомняйки си своето минало, се тревожа за себе си. За отровената си, неспособна да се радва душа. Какво бъдеще може да има тя, след като изпада в болезнен трепет от всяко хубаво нещо?Сега седя в мола и чета разни неща от интернет. Безцелно попивам.Убийства, насилия, взривове, картечни откоси в тълпите, грабежи, войни, инциденти, безумия, епидемии, диверсии, преяждания, гладове, диети със суперхрани и смърти от недохранване. Отчаяние.Момиче с тих, но стократно усилен от уредбите глас съобщава: Моля клиентите на мола да напуснат сградата, тъй като има сигнал за пожар в сградата. Моля клиентите да запазят спокойствие. Моля клиентите...Клиентите се оглеждат с вяла, много вяла, безразлична тревога и отново вперват очи в малките дисплеи на телефоните си. Сигурно си пишат любовни писма с някого на другия край на тоя ужасен, тревожен, нечовешки голям свят. Или пишат заплахи?Сигурно – казах си - ако момичето с тихия глас един ден съобщи, че започва Краят на света, клиентите пак ще вдигнат глави за миг, безразлично ще се огледат и отново ще вперят очи в телефоните си. Така бездушен става човек, който е преуморен от злоба, тревоги и страх.После, в миг, си представих обратното:Някой ден момичето духва в микрофона, проверява звука и казва: Драги клиенти! От днес всички войни, всяко насилие, всяко неравенство, всяка бруталност, всяка злоба и грабеж, всяка несправедливост и всяка бедност се отменят! Драги клиенти! От днес в нашия мол и в света се отменят отчаянието, престъпленията, наказанията, болестите и глобите. Драги клиенти, от днес промоционално се отменя ЗАВИНАГИ и смъртта!Представям си това и се усмихвам. Никога не съм вярвал в доброто. Даже в добри чудеса. Така съм израсъл. Може би затова толкова се старая да повярвам. Но дали със старание можеш да повярваш? Страх ме е. Че дори един ден момичето да каже тия думи по високоговорителя, драгите клиенти само вяло ще вдигнат очи и ще се огледат. А после отново ще се гмурнат в екраните на телефоните си. Там някъде.", "date": "2017.10.04", "title": "Калин Терзийски: Утопия"}
{"url": "https://offnews.bg/medii/profilaktika-spria-bnr-v-sofia-i-oblastta-666554.html", "text": "Сигналът на Българското национално радио спря в София и областта за няколко часа тази сутрин заради профилактика на предавателя на Копитото.Планирано е тя да трае от 11 ч до около 14 ч. Става въпрос за редовната профилактика за всяко тримесечие, уточниха от радиото.Временно сигналът е пренасочен към предавателя на Петрохан, който излъчва на 101,4 MHz.В останалата част от страната няма смущения в сигнала. В цялата страна радиото може да се слуша и онлайн.", "date": "2017.10.04", "title": "Профилактика спря БНР в София и областта"}
{"url": "https://offnews.bg/kultura/posledni-podrobnosti-za-kontcerta-na-wintersun-v-sofia-666560.html", "text": "Първият концерт у нас на финландската банда Wintersun ще се състои този петък, 6 октовмри, в 19 часа в Mixtape 5.Вече са ясни и часовете, в които всички банди ще излязат на сцената:19:00 часа – Врати/начало19:30 часа – Black Therapy20:20 часа – WHISPERED21:30 часа – WINTERSUN23:00 часа – очакван край.Организаторите BGTSC припомнят, че общата цел е по време на събитието да няма инциденти, а само положителни емоции! За това е необходимо всички посетители на концерта да спазват неговите правила.Билетът е ценен. Пазете го и не го давайте на никой друг освен на оторизирания персонал на входа. Изгубен или повреден билет не се възстановява. Билетът, поканата и акредитациите не дават достъп до сервизните площи и служебните помещения.До деня на събитието билетите ще са на цена от 40 лева. В деня на концерта, ако има останали, ще са на цена от 50 лева.", "date": "2017.10.04", "title": "Последни подробности за концерта на Wintersun в София"}
{"url": "https://offnews.bg/politika/gerb-ne-blamirali-borisov-s-ostavkata-na-dobrev-tvardiat-deputati-666559.html", "text": "Депутатите от ГЕРБ не са бламирали премиера Бойко Борисов, като отхвърлиха оставката на колегата им Делян Добрев. Това заяви самият Добрев, като беше подкрепен и от свои колеги в парламента.По-рано днес Борисов заяви, че оставката на Добрев е морален акт и че с него поста си трябва да напусне и кметът на Хасково Добри Беливанов. Според самия Добрев твърдението, че премиерът е бламиран е абсурдно.„Няма разнобой такъв, какъвто иска да го представи колежката Нинова. Виждате, че всичко, което коментираме се случва открито пред вас“, каза депутатът, цитиран от \"Фокус\". Във връзка с призива на премиера Бойко Борисов да се приеме оставката му като депутат, Добрев заяви: „И аз призовах оставката да бъде приета“.Добрев заяви, че компроматните войни трябва да спрат. „Най-странното в цялата тази ситуация е, че всички споменати хора, свързани с мен, са подали оставка три дни преди да раздуха скандала колежката Йончева. Те не подадоха оставка заради нея, а три дни по-рано и тогава тя реши да развие шуробаджанашка линия в Хасково\", обясни той. Цветан Цветанов обясни, че е бил в постоянен контакт с премиера Бойко Борисов.\"В постоянен контакт съм с премиера Бойко Борисов, сутринта говорихме и вчера също няколко пъти. Казах му, че за първи път виждам, че не трябва да допускаме несправедливост, която БСП искат да реализират\", обясни той.„Техният стил на поведение ще бъде такъв. Ще се стремят да дискредитират управлението, силните хора на ГЕРБ. Когато не могат да предложат алтернативи и политики няма защо да ги коментираме“, посочи той, цитиран от \"Фокус\".„Нека да се фокусираме върху реалните неща. Когато Елена Йончева излиза да говори по този начин това е тежко преживяване за близките хора на Делян Добрев“, посочи председателят на парламентарната група на ГЕРБ. „Когато бяха персоналните атаки срещу мен от БСП и ДПС бях силен, защото имах обществена подкрепа и всички народни представители бяха зад мен“, заяви Цветан Цветанов. „Делян Добрев с нищо не е заслужил това. Ако проследите действията му ще видите, че е работил само в интерес на България“, каза още той.", "date": "2017.10.04", "title": "ГЕРБ не бламирали Борисов с оставката на Добрев, твърдят депутати"}
{"url": "https://offnews.bg/obshtestvo/kmetat-na-haskovo-othvarli-priziva-na-borisov-niama-da-podava-ostavka-666555.html", "text": "Кметът на Хасково Добри Беливанов не смята да подава оставка,  Това заявиха за OFFNews от общината в южния град.Дори да бъде изключен от ГЕРБ градоначалникът щял да продължи да заема поста си, тъй като имал работа за вършене. До дни в общината стартират няколко инвестиционни проекта. В село Любеново ще бъде граден мост, който от 25 години стои недовършен, а в хасковските квартали \"Орфей\" и \"Бадема\" започват проекти за облагородяване на градската среда. Ще се правят игрища, градинки и озеленяване.На местните избори в града той наистина получи повече гласове от тези за листата на управляващата партия за общински съветници.", "date": "2017.10.04", "title": "Кметът на Хасково отхвърли призива на Борисов, няма да подава оставка"}
{"url": "https://offnews.bg/ikonomika/kraj-na-intrigata-kapsh-shte-gradi-tol-sistemata-666578.html", "text": "Офертата на консорциума \"Капш трафик солюшънс\" за изграждане на тол системата в България е по-изгодната от двете допуснати до финала на тръжната процедура. Обединението предлага да изгради инфраструктурата за заплащане на пътните такси у нас за 149,997 млн. лева без ДДС.Конкурентната оферта на консорциума \"ТОЛ България\" е на стойност от 193,5 млн. лева.Това стана ясно при днешното отваряне на офертите за тол системата в Агенция \"Пътна инфраструктура\".Освен че цената на \"Капш трафик солюшънс\" е по-ниска, според конкурсната комисия предлага и по-добри технически параметри, което на практика означава, че печели многомилионния договор.Общата техническа оценка на консорциума е 100 точки, докато тази на консорциум „ТОЛ България“ е едва 66,67 т.Тол системата у нас ще обхваща само превозните средства над 3,5 тона, а леките автомобили ще продължат да плащат винетка, но електронна.В консорциума \"Капш трафик солюшънс\" влизат българското, полското, италианското и испанското подразделение на компанията.Изграждането на тол системата у нас се забави с повече от година след серия от обжалвания. Според МРРБ изборът на изпълнител по процедурата се саботира от интереси, които ще бъдат ощетени от новите правила за заплащане на пътните такси. Министър Николай Нанков вече обяви, че очаква и класирането на офертите да бъде обжалвано в съда.", "date": "2017.10.04", "title": "Край на интригата: Капш ще гради тол системата"}
{"url": "https://offnews.bg/politika/anton-todorov-za-slavcho-velkov-antiteroristite-ako-go-hvanat-shte-666549.html", "text": "Дебатите по отмяната на избора на председател на Комисията по досиетата в парламента се превърнаха в поле на размяна на взаимни обиди. Депутатът от БСП Явор Симов заяви, че ГЕРБ не са в \"партийна кондиция\", след като първо бламирали премиера Борисов заради оставката на Делян Добрев, а след това се отказали да номинират Антон Тодоров за поста председател на Комисията по досиетата.\"Имаме кандидат, който се самообяви за холивудско чудовище, тъй като мумията нека да припомним, винаги я убиват накрая. Тя винаги се разправя на прах, но това е холивудско чудовище. Сега говорим за мумии, премиерът говори за късане на месо, почвам да се чудя ГЕРБ партия ли е или е епизод от сериала \"Живите мъртви\", коментира Симов, визирайки  по време на дебатите за оставката на Делян Добрев.Това провокира отговора на Тодоров, който нападна лично депутата от БСП Славчо Велков.\"Умрели сте вие като мумии, погледнете на какво приличате\", каза Тодоров и обясни, че сам се е предложил на премиера и Цветанов за поста в Комисията по досиетата. Той посочи, че ще извади много неща за Славчо Велков, който го представят като антитерорист. „Защото това личице не е антитерорист, антитерористите ако го хванат ще го обичат през гащите“, каза Тодоров, след което зам.-председателят на парламента Цвета Караянчева му отне думата, съобщава \"Фокус\".Дебатите придобиха още по-комичен вид, след като депутатът от ГЕРБ Спас Гърневски рецитира свое стихотворение от трибуната на парламента. Това стана, след като БСП депутатът Александър Симов обясни, че се е вдъхновил от Антон Тодоров като от стихотворение на младия Спас Гърневски.Поради това Гърневски поиска лично обяснение и рецитира свое стихотворение:„На партията“„Ах моя, Партийо любима, макар проклета и устата, затова че още теб те има си карам още аз мандата. Дитирамби нежни ще ти пиша ще те възпявам, ще ти се обричам, но щом престанеш окончателно да дишаш, пред пътя ти пред ада с кеф ще коленича“.След стихотворението на Спас Гърневски, Георги Свиленски от БСП поиска процедура по начина на водене. „Този човек е засегнат. Видимо му личи. Рецитира стихотворения за партията от тази трибуна. Моля ви се вземете мерки или повече не му давайте думата. Има спешен кабинет. Ние сме парламент, и моля да се спазват процедурите“, каза Георги Свиленски, цитиран от \"Фокус\". ", "date": "2017.10.04", "title": "Антон Тодоров за Славчо Велков: Антитерористите, ако го хванат, ще го обичат през гащите"}
{"url": "https://offnews.bg/politika/dsb-borisov-podkrepi-osta-belgrad-atina-i-unizhi-makedonia-666573.html", "text": "Вчерашната среща на Борисов с трима балкански лидери буди тревога и недоумение, заявиха от Демократи за силна България / Нова Република в позиция, изпратена до медиите.Във вторник в резиденция „Евксиноград“ българският премиер разговаря с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич.На първо място, отсъствието на премиера на Република Македония г-н Зоран Заев е необяснимо и вредно за българския стратегически интерес. Това е тежък удар срещу неговите позиции, непосредствено преди местните избори в Македония, които са ключови за удържане на политиката на СДСМ за сближаване с България и ускорена интеграция в НАТО и ЕС. Вместо това, на срещата присъстваше сръбският лидер Александър Вучич, с което България дава знак, че признава фактическия монопол на Сърбия върху македонската външна политика, установен в епохата “Груевски” и негласно дава подкрепа на антибългарската хунта, овладяла ВМРО-ДПМНЕ, преди местните избори, коментират от ДСБ.На второ място, необяснимо е отсъствието на албанския лидер г-н Рама, който ръководи държава - член на НАТО. По този начин българското правителство, като домакин на форума, дава ясна подкрепа на Сърбия в споровете й с Албания, в противовес с трайната национална политика от 90-те години насам. Нещо повече - беше допуснато гръцкият лидер Ципрас открито да заеме позиция по конфликтите в Западните Балкани и да използва Варна, за да утвърди оста “Белград-Атина”, с което беше даден нов тежък знак за изоставяне на българската политика за сближаване със Скопие, пише в позицията на извънпарламентарната формация.На трето място, на срещата не бяха засегнати ключовите за България въпроси на балканския диалог - компромиса за името на Република Македония, нейното приемане в НАТО и допускане до преговори с ЕС, както и развиването и утвърждаването на коридор №8 като основа на стабилизацията на региона. Срещата завърши без обща позиция. Всеки от лидерите използва заключителната пресконференция, за да защити собствения си вътрешнополитически интерес. Румънският лидер повтори трайната позиция на страната си против едностранна енергийна зависимост на региона, сръбският атакува европейските институции по темата “Косово”, а гръцкият - американската политика на Балканите. Единствено българският премиер не засегна теми от български национален интерес, като затвърди впечатлението, че “форумът” е плод на суетна политическа импровизация, а не на сериозна дипломатическа подготовка, категорични са от ДСБ.В заключение Демократи за силна България / Нова Република посочват:", "date": "2017.10.04", "title": "ДСБ: Борисов подкрепи оста Белград - Атина и унижи Македония"}
{"url": "https://offnews.bg/temida/tcatcarov-iska-otstraniavane-na-prokuror-kral-tok-i-svodnichel-666561.html", "text": "Главният прокурор Сотир Цацаров внесе в Прокурорската колегия на Висшия съдебен съвет искане за отстраняване от длъжност на Константин Сулев – прокурор в Софийска районна прокуратура, обвинен от СЗ „Антикорупция“ – СГП в две престъпления.Константин Сулев е обвинен за това, че в периода 14 октомври 2015 г. - 31 декември 2015 г. в София е осъществил неправомерно въздействие върху уред за търговско измерване на електрическа енергия, в резултат на което е създал условия за непълно отчитане на потребена електрическа енергия от него и неговото домакинство. Назначената от СЗ „Антикорупция“ техническа експертиза е установила разлика от 81 % между реално консумираната електрическа енергия и отчетената (измерената) ел. енергия от манипулирания измервателен уред, поради което му е повдигнато обвинение за престъпление по чл. 234в, ал. 1 от НК.Константин Сулев е привлечен като обвиняем и за това, че през 2016 г. при условията на продължавано престъпление е принуждавал млада жена към съвкупления с три лица - престъпление по чл. 155, ал. 1, пр.2-ро, вр. чл. 26, ал.1 от НК. Главният прокурор настоява, на основание чл. 230, ал.1 от Закона за съдебната власт, Прокурорската колегия на ВСС да отстрани от длъжност Константин Сулев от длъжността прокурор в Софийска районна прокуратура, до приключване на воденото срещу него наказателно производство.", "date": "2017.10.04", "title": "Цацаров иска отстраняване на прокурор, крал ток и сводничел"}
{"url": "https://offnews.bg/zvezdi/kim-katral-sabotira-tretia-film-seksat-i-gradat-666556.html", "text": "Неразбирателство между четирите актриси е причината да се провали проектът за трета част на филма \"Сексът и градът\", пишат светски зидания.След като Сара Джесика Паркър обяви в четвъртък, че няма да има трета част на филма, напрежението по време на преговорите изскочи наяве. Близък до групата обясни пред списание \"Пийпъл\", че не е тайна, че четирите дами са имали проблемни отношения през годините.В понеделник Ким Катрал заяви в интервю при Пиърс Морган, че Паркър е можела да бъде по-мила към нея. В отговор Паркър не коментира изказването, само обяви официално, че трети филм няма да има.Катрал се опита да избегне въпросите относно слуха, че именно тя е причината продукцията да бъде окончателно спряна, въпреки че според медиите тя е водела преговори около заснемането му това лято. По нейни думи тя е отказала на продуцентите няколко пъти миналата година и отрече информацията, че филмът е бил отложен заради неприлични изказвания на Катрал към продуцентското студио.\"Изключително необичайно е да видя негативен отзвук за нещо, което говоря от почти година – отговорът ми е „не“. Отказвала съм, по уважителен начин. Не съм искала пари или каквото и да било. Абсурдно е да се смята, че се държа като примадона\", каза Катрал относно статия на \"Дейли мейл\".„Тук е мястото да обясня на екипа на „Сексът и града“ и по-точно на Сара Джесика Паркър, че може да бъде по-мила към мен“, добави Катрал.След като обяви, че трети филм няма да има, Паркър обясни, че „Сексът и градът 3\" има \"красиви, забавни, сърцераздирателни, радостни, много релевантни сценарии и истории\".\"Не е просто разочароващо, че не можем да разкажем историята. По-сериозен е фактът, че аудиторията ни явно показва, че иска да види нов филм“, каза тя.", "date": "2017.10.04", "title": "Ким Катрал саботира третия филм 'Сексът и градът'"}
{"url": "https://offnews.bg/sviat/putin-referendumite-v-kiurdistan-i-katalunia-sa-vatreshna-rabota-na-s-666581.html", "text": "Президентът на Русия Владимир Путин заяви, че референдумите в Иракски Кюрдистан и Каталуния са \"вътрешна работа на тази или онази страна\", по време на енергиен форум в Москва.Той не коментира случващото се в испанската автономна област, но посочи, че Русия отдавна поддържа приятелски отношения с кюрдския народ. Той обаче призна, че кюрдският въпрос е чувствителен за Турция, Иран и Сирия и декларира, че Москва се старае да прави всичко възможно, за да не раздухва въпроса, предаде БТА.По време на форума Путин коментира и руско-американските отношения. Според него те са станали заложник на вътрешнополитическата ситуация в САЩ. Той добави, че Москва \"търпеливо чака\" този процес във вътрешнополитическия живот на САЩ да приключи.Според Путин отношенията му с американския президент Доналд Тръмп не са безпроблемни, но има надежда, че споделените интереси в борбата с тероризма ще сближат Москва и Вашингтон.\"Вярвам, че личност, каквато е Тръмп, с неговия характер, няма да се остави да бъде заложник на нечии интереси\", каза руският президент и се похвали, че Русия има много приятели в САЩ.На въпрос дали ще участва в президентските избори догодина Путин отговори: \"Не, още не съм решил против кого ще се кандидатирам. Не съм решил дали изобщо ще се кандидатирам\".На въпрос дали Москва е обезпокоена от севернокорейските ядрени и ракетни програми той отговори, че Русия граничи със Северна Корея, чийто ядрен полигон отстои на 200 километра от руската територия. \"Къде се намират САЩ, къде е Русия и къде е Северна Корея?\", попита реторично той и посочи, че Русия се опасява не по-малко от останалите, даже повече.Руският президент каза, че още през 2001 г. на път за Япония се отбил в Северна Корея, където Ким Чен-ир, бащата на сегашния севернокорейски лидер, му бил казал, че те имат атомна бомба. ", "date": "2017.10.04", "title": "Путин: Референдумите в Кюрдистан и Каталуния са вътрешна работа на страните, но сме приятели с кюрдите"}
{"url": "https://offnews.bg/politika/lukojl-kam-karaiancheva-ne-ni-namesvajte-v-mezhdupartijni-razpri-666530.html", "text": "Скандалът с родниниските назначения в Хасково доведе до реакция и от страна на \"Лукойл\", които бяха намесени чрез изказване на зам.-председателя на Народното събрание Цвета Караянчева.Тя попита вярно ли е, че съпругът на Корнелия Нинова работи в „Лукойл“ и че фирмата е спонсорирала кампания на БСП. По-рано днес пред Нова тв , че съпругът ѝ работи в компанията, която е частна и че винаги е напускал постове в държавни компании, когато БСП били на власт.   Категорично възразяваме срещу намесването на името на „ЛУКОЙЛ-България” ЕООД в междупартийни разпри и скандали, се посочва в позиция на компанията.От там допълват, че дружеството участва в спонсорска дейност, която е прозрачна и е отразена във финансовите отчети:", "date": "2017.10.04", "title": "Лукойл към Караянчева: Не ни намесвайте в междупартийни разпри"}
{"url": "https://offnews.bg/112/izzeha-nad-107-kg-kanabis-ot-kashta-v-petrichko-selo-666533.html", "text": "Полицията в Петрич иззе 107,340 килограма канабис от частен дом в село Тополница.Тревата е намерена при проверка на къща и прилежащо към нея дворно място, обитавани от 56-годишния Х. Т.Фермерът, отглеждал забранената култура, е задържан със заповед за задържане до 24 часа. По случая е образувано досъдебно производство.В региона на Петрич полицията често задържа големи количества канабис.", "date": "2017.10.04", "title": "Иззеха над 107 кг канабис от къща в петричко село"}
{"url": "https://offnews.bg/obshtestvo/nebostargachi-samo-na-2-mesta-v-sofia-zad-okolovrastnoto-sgradi-do-15-666553.html", "text": "Пешеходните зони в столицата да продължат да се увеличават, а градът да се обърне с лице към хората, не към автомобилите. Това препоръчва екипът на световноизвестния архитект Ян Геел, който представя в София доклада за състоянието на средата в централната градска част на София.Предстои да се създаде екип начело с главния архитект Здравко Здравков, който на базата на доклада да подготви програма от конкретни мерки в краткосрочен план и с хоризонт до 2030г., съобщи кметът Йорданка Фандъкова. Над 20 000 коли на денонощия преминават транзитно по бул. \"Тодор Александров\" и оттам по \"Дондуков\" и Царя, този трафик трябва да бъде изнесен от центъра, категоричен бе арх. Здравков. По Витошка от Алабин до Стамболийски се движат 700 коли и 2400 пешеходци, да помислим за хората, призова главният архитект. Снощи проектът за изменение на Закона за устройство и застрояване на Столичната община е бил представен пред депутати от ГЕРБ и ще бъде внесен в пленарна зала от Александър Ненков. Очаквам до края на годината да бъде приет, каза още Здравков. Така от 2018 г. в София ще има две зони за строеж на небостъргачи - край бул. \"Цариградско шосе\" след 7-ми километър и в Люлин, където бул. \"Царица Йоана\" пресича Околовръстното, обясни Здравков.Сгради по-високи от 75 метра няма да могат да се строят в центъра на столицата, в пространството между бул. Цар Борис III, бул. \"Евлоги и Христо Георгиеви\", бул. Драган Цанков, бул. \"Александър Малинов\" и Южната дъка на  Околовръстното. Отвъд него пък позволената височина на сградите ще е до 15 метра. Целта е да не се скрива гледката към планината, допълни арх. Здравков. ", "date": "2017.10.04", "title": "Небостъргачи само на 2 места в София, зад Околовръстното сгради до 15 м"}
{"url": "https://offnews.bg/sviat/kim-zabrani-prodazhbata-na-benzin-s-izkliuchenie-na-kolite-na-tck-666531.html", "text": "От края на септември са забранени продажбите на бензин по бензиностанциите в Северна Корея. Изключения са предвидени за високопоставени дейци на Корейската трудова партия, правителството, въоръжените сили и специалните служби, пише днес японският в. \"Асахи\", цитиран от БТА.Според източници на вестника мярката цели да бъдат създадени запаси от гориво, след като през септември Съветът за сигурност на ООН ограничи износа на петрол и петролни продукти за КНДР. По този начин световната организация санкционира Пхенян за ядрените му опити, с които режимът нарушава международни забрани.\"Асахи\" твърди, че на севернокорейските бензиностанции наливат гориво само в резервоарите на коли с номера, започващи с цифрите 727, каквито се издават само на висшата номенклатура. Засега няма данни как се зарежда общественият транспорт и колите на чужденците.По-рано южнокорейската агенция Йонхап съобщи, че от началото на годината свободните цени на бензина в КНДР са скочили тройно. По данни на правителството в Сеул годишните потребности на комунистическия Север достигат 700 до 900 хиляди тона петрол и петролни продукти. Освен това страната постоянно поддържа стратегически резерв от 1 милион тона за използване в случай на война.Според източници на Асахи Пхенян смята сега да го удвои.", "date": "2017.10.04", "title": "Ким забрани продажбата на бензин с изключение на колите на ЦК"}
{"url": "https://offnews.bg/futbol/v-katalunia-izstivat-chuvstvata-kam-mesi-666515.html", "text": "Любовта на каталунската публика към звездата на Барселона Лионел Меси може бързо да изстине, след като станаха ясни подробности от разговорите преди мача с Лас Палмас в неделя.Тогава заради напрегнатата обстановка в града покрай незаконния референдум, съществуваше вариант двубой да няма. В крайна сметка срещата се изигра без публика, за да няма проблеми.Против изиграването на мача са били Жерард Пике и Серхи Роберто, но са останали малцинство, разкрива каталунския \"Спорт\". За провеждането на мача обаче се е обявил идолът на \"Камп Ноу\" Лионел Меси.Той е заявил, че Барселона не може да си позволи загубата на точки заради неявяване на срещата. В крайна сметка е взето компромисно решение да се играе, но без зрители.Така Барселона записа седма поредна победа, а Меси - нови два гола на сметката си.", "date": "2017.10.04", "title": "В Каталуня изстиват чувствата към Меси"}
{"url": "https://offnews.bg/sviat/rusia-likvidira-12-komandiri-na-dzhihadistite-v-siria-moskva-pusna-vi-666534.html", "text": "Руските военновъздушни сили ликвидираха 12 командири на терористичната организация \"Джебхат ан Нусра\". Нейният лидер Абу Мохамед ал Джулани е тежко ранен и е в критично състояние, заяви днес говорителят на руското министерство на отбраната генерал-майор Игор Конашенков, цитиран от ТАСС и БТА.Лидерът на сирийския клон на Ал Каида, преименуван неотдавна на \"Джебхад Фатах аш Шам\", и неговите съратници са били атакувани вчера по време на съвещание от бойни самолети Су-34 и Су-35 след сигнал, получен от руското военно разузнаване.Ал Джулани е тежко ранен, останал е без ръка и според няколко независими източника е в критично състояние.Ликвидирана е охраната на джихадисткото командване от близо 50 бойци, както и 12 полеви командири, включително най-близкият помощник на Ал Джулани - шефът на службата за сигурност на групировката Ахмад ал Гизаи, уточни Конашенков.По-късно министерството публикува и видеа от атаката.", "date": "2017.10.04", "title": "Русия ликвидира 12 командири на джихадистите в Сирия, Москва пусна видеа от атаката"}
{"url": "https://offnews.bg/zvezdi/dzharet-leto-shte-igrae-hiu-hefnar-v-biografichen-film-666535.html", "text": "Носителят на „Оскар“ Джаред Лето ще играе Хю Хефнър в биографичен филм за основателя на „Плейбой“, съобщи \"Холивуд рипортър\". Режисьор и продуцент на филма ще бъде Брет Ратнър, известен със заснемането на „Бягство от затвора“, „Завръщането“, „Час пик“ и други.„Когато казах на Джаред, че ще снимам биографичен филм за Хефнър, той поиска да изиграе ролята. „Искам да го изиграя. Искам да го разбера“. Така ми каза той и аз му вярвам, тъй като е един от най-добрите актьори на нашето време“, разказа Ратнър.Лето е искал да се запознае с бащата на „Плейбой“, но за жалост на 27 септември Хефнър почина на 92-годишна възраст.„Има достатъчно записи с Хефнър, които ще помогнат на Лето да влезе в образ въпреки факта, че не са се срещали“, каза режисьорът.Феновете обявиха, че Брет Ратнърт е перфектен за заснемането на филма за Хефнър.\"Хю Хефнър започна сексуална революция зад стените на легендарното си имение, като използваше страниците на списание „Плейбой“ и собствения си скандален начин на живот, за да изгради глобална империя, включваща издателска дейност, клубове, казина и телевизионни мрежи\", каза Ратнър относно проекта и работата му по филма.", "date": "2017.10.04", "title": "Джарет Лето ще играе Хю Хефнър в биографичен филм"}
{"url": "https://offnews.bg/politika/zhenata-na-deputata-aleksandar-nenkov-napuska-bulgartransgaz-666558.html", "text": "Съпругата на депутата от ГЕРБ Алекнсандър Ненков - Пламена, напуска държавното дружеството \"Булгартрансгаз\", съобщи самият Ненков в кулоарите на парламента.Семейството е взело това решение след като БСП обяви  около управляващата партия, този път в енергийното дружество.Ненков коментира, че не смята службата на жена си за нередна, но въпреки това са тя ще подаде оставка.По-рано днес премиерът Бойко Борисов посочи на пресконференция, че Пламена Ненкова е \"обикновен служител\" в \"Бургартрансгаз\" и доколкото му било известно, бременна в \"седми-осми месец\" и се надявал скандалът да не й се отрази. Лидерът на ГЕРБ не посочи дали е насърчил оставката й.Борисов заяви и че започва партийна проверка за роднински назначения във всички региони. За същото се закани и лидерът на БСП Корнелия Нинова.", "date": "2017.10.04", "title": "Жената на депутата Александър Ненков напуска \"Булгартрансгаз\""}
{"url": "https://offnews.bg/medii/falshiva-novina-za-ubietca-ot-las-vegas-probi-v-gugal-fejsbuk-i-tuita-666538.html", "text": "Интернет гигантите Фейсбук, Гугъл и Туитър са допуснали статия с невярна информация за извършителя на масовото убийство в Лас Вегас в неделя вечерта и са я включили като резултат в търсачки, предаде АФП, цитирана от БТА.Статията била публикувана първоначално в социалната мрежа 4chan, в която участват и значителен брой потребители от американската десница, наричана \"Алт-райт\" (\"Alt-Right\").В писанието било посочено друго име на убиеца, а не това на Стивън Падок - истинският извършител на касапницата, довела до смъртта на 59 души и стотици ранени. В статията се твърдяло и че килърът  е симпатизант на демократите.След като американски медии забелязали, че статията на 4chan е включена в резултатите на търсачките, Фейсбук, Туитър и Гугъл я премахнали.След няколко часа статията на 4chan бе свалена, съобщи Гугъл в писмо, изпратено вчера до АФП.Откакто големите интернет компании въвеждат мерки за да не допускат публикации, съдържащи омраза и расизъм, редица алтернативни социални мрежи, като платформите 4chan и Gab, привличат голям брой последователи на \"Алт-райт\", отбелязва АФП.", "date": "2017.10.04", "title": "Фалшива новина за убиеца от Лас Вегас проби в Гугъл, Фейсбук и Туитър"}
{"url": "https://offnews.bg/politika/vsichki-obichat-delian-gerb-blamiraha-borisov-i-ne-glasuvaha-ostavkat-666529.html", "text": "Парламентът отхвърли депозираната от Делян Добрев оставка. Така той остава народен представител, след като част от депутатите от ГЕРБ решиха да не се съгласят с лидера си и премиер Бойко Борисов, който заяви, че оставката е морален акт. 97 депутати гласуваха \"за\" оставката, а против нея - 99. Въздържаха се 19 депутати. Срещу оставката освен от ГЕРБ гласуваха и депутатите от Обединени патриоти и Воля, като част от националистите и депутатите на Марешки гласуваха \"въздържал се\". ДПС заявиха, че ще подкрепят напускането на Добрев. За собствената си оставка гласува самият Добрев наравно с депутатите от БСП.Емоционални изказвания предшестваха гласуването в пленарна зала, които бяха поведени от депутата от ГЕРБ Спас Гърневски.\"Деляне, приятелю, моля те, не отстъпвай мястото си! Ти си нужен на този парламент, ти си нужен на България! Моля те, оттегли оставката си\", каза той, който след като слезе от трибуната, прегърна Добрев. Защитата премина в атака, след като колегата им Антон Тодоров отправи запитване към лидера на БСП Корнелия Нинова участвала ли е в приватизацията на държавното предприятие \"Техноимпекс\".\"Аз съм като мумията - не се храня, не спя, не съм от този свят и винаги се връщам, за ужас на червените\", заяви той. Валентин Николов направи философски обобщения, че съществуват творческа и деструктивна сила. \"Творческа сила, която поема отговорности, и деструктивна, която разваля всичко това, което създава паралелни образи, паралелни държави. Творческата сила е, с която Делян винаги е можел да решава натрупаните проблеми в енергетиката, която беше фалирала, когато дойдохме, така както той успя на неговото име да спечели изборите в Хасково. Когато създаде един модел, който можеше да работи добре, дойде деструктивната сила, която започна да руши\", след което също отправи приятелско обръщение:Тръгнали сте срещу влак, а се намирате в \"Москвич\", включи се народният представител Тома Биков от ГЕРБ, който обвини БСП в черен пиар. Той нападна социалистите, че унищожават кадърните и компетентните хора, както са правили и на 9 септември. Зам.-председателят на парламента Валери Жаблянов от БСП подчерта, че оставката на Добрев е личен акт и негово собствено решение и призова тя да бъде гласувана. Колегата му Славчо Велков го призова да постъпи като \"млад, достоен мъж\" и да се оттегли, така както е заявил след среща с премиера.Г-н Жаблянов, не се ли срамувате, че съпругата ви източва пари от Министерството на образованието, скочи Снежана Дукова от ГЕРБ. Самият Делян Добрев отговори на Антон Кутев, който преди това обясни, че срещу колежката му Елена Йончева е имало атака: „Една дума не съм казал срещу г-жа Йончева, защото просто няма нужда. Моето участие в парламента и политиката е в правенето на политики. Срещу никой не съм казал дума, за да го оклеветя. Ако парламентът се превърне в това да се мятат кал и компромати, той на мен няма да ми липсва“, каза Добрев.Делян подаде оставка, защото е един морален човек, защити го и Цвета Караянчева и го призова:„Деляне, от името на моята структура в Кърджали, от името на твоята структура в Хасково, ти нямаш право да излезеш от този парламент, защото, г-н Велков, Делян е качествен човек“, каза тя и посочи, че за Добрев в Хасково са гласували над 38 хил. души и той не трябва да напуска, „за да угоди на Йончева или някой друг“.„Кой ще бъде следващият, ако Делян даде оставка, ние не даваме Делян“, каза тя.Вежди Рашидов поиска дебатът да бъде прекратен. Той обясни, че синовете му са напуснали страната заради постоянното хвърляне на кал. По същия начин в парламента се прави опит „да намачкаме един млад човек“.„Забравихте Моника, не Люински, а Станишева, която разпределяше рекламните порции на България и създаваше медийни групи, които не ме оставиха и мен на мира. Днес Хохегер е в затвора, Моника и Дивизиева са в Брюксел“, каза той.Ексминистърът на културата също се обърна към Добрев: „Деляне, не е личен акт, ти си народен избраник, нямаш правото да си подаваш оставката. Народът ще ти поиска оставката, като дойде времето. Гледай си работата, не хващай като мене рак от емоционалност“.Делян Добрев отново излезе на трибуната и обясни, че подава молба за напускане заради клеветите срещу него в последните 10 дни. Той каза, че БСП са успели „с типично ченгеджйиски похвати“ да съберат малки истини, с които да сглобят „зловеща картина“.Той изброи свои постижения, сред които проучванията за природен газ в Черно море, както и подписването на договор за газ без посредници.Добрев заяви, че ще остане в историята с уважението, което е получил от хората „А вие ще се запомните като мой палач и убиец на политиката. Без съд и присъда, така както вие от комунистическата партия си знаете“, обърна се той към Елена Йончева и поясни, че първото нещо, което ще направи след напускане на парламента е да потърси правата си в съда.Йордан Цонев от ДПС заяви, че партията ще подкрепи оставката, защото, както казал премиерът, тя е морален акт.Веселин Марешки каза, че „Воля“ няма да подкрепи оставката на Добрев, защото не той е лицето на шуробаджанащината и корупцията в страната.Цветан Цветанов заяви, че партията му няма да позволи Добрев да напусне парламента. Той призова колегите си да гласуват по против оставката и да гласуват по съвест. Той призова същото да направят и депутатите от БСП, които му споделили, че Добрев не трябва да напуска парламента.Депутатът от ДПС Велислава Кръстева се обърна към Цветанов като му припомни негови действия като министър на вътрешните работи.„Никой не е забравил времето, в което вие лепяхте етикети, времето на показни акции. Така че, когато избирате този тон на Кашпировски, с който се опитвате да приспивате народното представителство, правите опасно внушение – внушението за партията държава. Припомнете си все пак, че България е европейска държава. Народът избира и не вие конструирате народното събрание, слава богу. Очевидно всички обичат Делян“, заключи тя.Корнелия Нинова заяви, че ГЕРБ бламират Бойко Борисов. Тя се обърна към премиера, като „лидер към лидер“: „Г-н Борисов, днес на вас ще ви се случи за първи път. Днес вашите ви свалят от пиедестала, на който стоите“.", "date": "2017.10.04", "title": "Всички обичат Делян: ГЕРБ бламираха Борисов и не гласуваха оставката на Добрев"}
{"url": "https://offnews.bg/zdrave/direktorat-na-bolnitcata-vav-vratca-poiska-2-7-mln-lv-subsidia-ot-da-666536.html", "text": "Директорът в оставка на врачанската болница д-р Орлин Цветков поиска оздравителна субсидия от държавата, за да може болницата да продължи да функционира. Вчера медици от болницата излязоха на протест заради забавени заплати и заплашиха до дни да подадат колективна оставка. Директорът на болницата пък подаде оставка малко преди това. Дълговете на болницата са в размер на около 14 млн. лева. По думите на д-р Цветков изчисленията показват, че субсидия от 2,7 млн. лева ще може да запази болницата. \"Тя ще изравни старите две заплати, които не сме дали, и ще гарантира следващите две, през които отново да се вдигнат запорите и да може да се предоговори с фирмите, за да се се изтегли заем и болницата да може да функционира\", заяви Цветков пред БНР.Врачанската болница не е най-обикновена многопрофилна болница, регистрирана по търговски закон. В това дружество са разположени ТЕЛК-овете, има и отделения по съдебна медицина, които реално ежедневно работят с Министерството на вътрешните работи. Болницата във Враца е база за обучение на колежа, където се обучават медицински сестри и акушерки. Отделно е база за обучение на лекари, които са избрали да продължат своя трудов път в България и да специализират във Враца, каза той.По думите му един от най-големите проблеми е големият брой неосигурени пациенти, затова болницата се нуждае от помощта на държавата. Най-тежките години за лечебното заведение са били годините 2015-2016. Няколко са причините за натрупване на дълговете. След преструктурирането трябваше да се платят обезщетения на всичките тези хора. Ние кандидатствахме за кредит, за който не бяхме подкрепени от държавата, но има наказателни лихви и съдебни такси за задълженията, които болницата само за себе си е в невъзможност да изплаща. Това лечебно заведение трудно ще функционира без помощ от държавата, каза д-р Орлин Цветков.Медиците в болницата са решени до петък да подадат колективна оставка, ако болницата не получи подкрепа от държавата. Д-р Цветков вече беше на среща в здравното министерство. По думите му предстоят и нови разговори. ", "date": "2017.10.04", "title": "Директорът на болницата във Враца поиска 2,7 млн. лв. субсидия от държавата"}
{"url": "https://offnews.bg/medii/zritelite-na-kanal-3-naj-obichat-anton-todorov-666539.html", "text": "Предаването на хуления депутат от ГЕРБ Антон Тодоров бързо се превърна в най-гледаната продукция на Канал 3, показват данните от измерване на зрителския рейтинг.Рубриката \"Документите с Антон Тодоров\" стартира на 4 септември като част от предаването \"Имате думата\". Телевизията обяви, че в водещият ще показва документи и разказва истории за прехода и неговите герои. Още в края на същия месец предаването му се превърна в най-предпочитано от зрителите (виж таблицата по-долу), като е постигнало 2,2 пазарен дял в последната седмица на септември.В телевизия BiT лидер по гледаемост е също публицистична рубрика - \"Честно казано\" с Люба Кулезич\". Тя е постигнала 1,5 пункта пазарен дял. Това означава, че 1,5 на сто от зрителите пред екраните в този момент са гледали тази телевизия - б.а.).Най-предпочитаните предавания на bTV и Нова  в седмицата 25 септември-1 октомври са съответно \"Фермата\" и \"X-Factor\", а най-гледан по БНТ е бил мачът от Лига Европа между Лудогорец и Хофенхайм, показват данните на пийпълметрчината агенция ГАРБ.", "date": "2017.10.04", "title": "Зрителите на Канал 3 най обичат Антон Тодоров"}
{"url": "https://offnews.bg/politika/kabinetat-prie-antikoruptcionnia-zakon-666542.html", "text": "Правителството одобри проекта за закона за противодействие на корупцията и за отнемане на незаконно придобитото имущество.Според законопроекта антикорупционната комисия ще се състои от петима членове – председател, заместник-председател и трима членове, с мандат от шест години, без право на повторно избиране.Членовете на комисията ще се избират от парламента, като предложенията за председател ще идват от депутатите, а избраният председател ще предлага свои заместници и членове на комисията. Антикорупционната комисия се изгражда на основата на Комисията за отнемане на незаконно придобито имущество, като се предлага в нея да се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към МС, звеното от Сметната палата, свързано с дейността по отменения Закон за публичност на имуществото на лица, заемащи висши държавни и други длъжности, както и съответната специализирана дирекция на ДАНС за противодействие на корупцията сред лицата, заемащи висши държавни длъжности.Комисията ще приема и проверява декларациите за имущество и интереси и за несъвместимост на лицата, заемащи висши публични длъжности, ще осъществява проверки на имущественото състояние, ще образува производства за установяване на конфликт на интереси и за отнемане на противозаконно имущество.При установено несъответствие в размер над 5000 лв. Комисията ще изпраща материалите на НАП, а при несъответствие над 20 000 лв. ще образува проверка на цялото имуществено състояние на лицето. Ако в резултат на проверката се установи несъответствие от над 150 000 лв. между имуществото и нетния доход на проверявания, ще се предяви иск пред съда за отнемане на незаконно придобитото имущество. При постановена конфискация 30% от стойността на отнетото имущество ще се предоставя за социални цели.По отношение на магистратите се запазва редът за подаване и проверка на декларациите им от Инспектората към ВСС, като при установено несъответствие между декларирани и установени факти в размер на не по-малко от 20 000 лв. Инспекторатът ще уведомява Комисията, която ще извършва цялостна проверка.Със законопроекта се разширява кръгът на лицата, задължени да подават декларации. Към досегашните категории се добавят общинските съветници, главните архитекти на общините, управителите и изпълнителните директори на лечебни заведения за болнична помощ, които се финансират от бюджета на НЗОК, определените да администрират и управляват средства от ЕС, членовете на управителните съвети на държавните предприятия по Закона за горите, ръководителите на областните дирекции по безопасност на храните, ДНСК, ДФ „Земеделие“ и др.Освен деклариране на имуществото и доходите на съпрузи и ненавършили пълнолетие деца, се въвежда и задължение за деклариране на имуществото и доходите и на лицето, с което задълженият е във фактическо съжителство на съпружески начала.Предвижда се подаването на една декларация за имущество и интереси вместо досегашните две, но се разширява кръгът на подлежащите на деклариране обстоятелства – чуждо недвижимо имущество и чужди превозни средства на стойност над 10 000 лв., които лицето ползва повече от 3 месеца в рамките на една година, както и обучения, платени със средства на задълженото по закон лице, ако еднократната им стойност надхвърля 1000 лв. На деклариране подлежат имуществото и интересите както в страната, така и в чужбина.Проверката на имущественото състояние ще се извършва по единни правила, но ще започва на различни основания в зависимост от това дали става дума за лица, заемащи висши публични длъжности, или за привлечени като обвиняеми за определени престъпления.По отношение на привлечените като обвиняеми се запазват досегашните основания, както и кръгът от престъпления, за които са привлечени.Новите текстове предвиждат инспекторите на комисията да проверяват достоверността на фактите във всяка имуществена декларация и да образуват проверка на имущественото състояние при установено несъответствие в размер на не по-малко от 20 000 лв. между декларираните факти и получената информация, когато след предоставената възможност за отстраняване на непълноти и грешки продължава да е налице несъответствие. Проверка ще се извършва и при установен с влязло в сила решение конфликт на интереси.За противодействие на корупцията чрез разкриване на прояви на лица, заемащи висши публични длъжности, Комисията ще може да отправя искания до съда за използване на СРС, като прилагането им ще се извършва по реда на Закона за СРС. Комисията няма да разполага с техника за прилагане на СРС – това ще се извършва от оторизираните органи.Комисията може да извършва проверки по сигнали на граждани и да се самосезира по публикации в медиите, когато те са достатъчно конкретни. Недопускането на анонимни сигнали е гаранция срещу злоупотреби с предвидените в закона процедури, както и за защита на правата на лицата, срещу които те са насочени. Сигналите по отношение на представители на съдебната власт ще се изпращат за проверка на Инспектората на ВСС в рамките на правомощията му.Създадени са разпоредби, гарантиращи защита от неблагоприятни последици на подалия сигнала, като е въведено задължение за инспекторите в Комисията да не разкриват неговата самоличност, да не разгласяват станалите им известни факти и данни, да предлагат конкретни мерки за опазване на самоличността на подалия сигнала, включително предотвратяващи действия, чрез които му се оказва психически или физически натиск.Предстои законопроектът да бъде разгледан в Народното събрание. ", "date": "2017.10.04", "title": "Кабинетът прие антикорупционния закон"}
{"url": "https://offnews.bg/sviat/iztrebitel-eskortira-samolet-na-rajanear-pri-polet-do-london-sled-fals-666543.html", "text": "Полет на „Райънеър“ от Литва до лондонското летище „Лутън“ е бил пренасочен към летище „Станстед“ заради фалшив сигнал за тревога.Пътническият самолет е бил ескортиран от изтребител „Тайфун“ в състава на британските военновъздушни сили, които са излетели от военновъздушната база \"Конингсби\" в Източна Англия, съобщиха от министерството на отбраната и авиокомпанията, цитирани от Ройтерс и БТА.Самолетът се е приземил благополучно. Пътниците са били свалени от самолета, а летище \"Станстед\" съобщи, че пистата е била затворена за кратко, докато той се приземи, след което нормалното движение на полетите е било възстановено. Според представител на летището причината за извънредното кацане на самолета вероятно е била неправилна работа на системата за аварийно предупреждение. ", "date": "2017.10.04", "title": "Изтребител ескортира самолет на Райънеър при полет до Лондон след фалшив сигнал за тревога"}
{"url": "https://offnews.bg/obshtestvo/chinovnitcite-veche-niama-da-ni-iskat-svidetelstvo-za-sadimost-666541.html", "text": "Чиновниците вече няма да ни искат свидетелства за съдимост, ако парламентът одобри приетите от правителството промени в Закона за ограничаване на административното регулиране и административния контрол върху стопанската дейност. С него се предлага изменение на 68 закона, сред които е и изискването за представяне на свидетелство за съдимост пред администрацията. Според новите текстове се установява принципът на служебно събиране на информация относно съдебния статус на физическите лица.Свидетелството за съдимост е един от най-често срещаните удостоверителни документи, които се изискват от гражданите в рамките на административни производства, въпреки че данните са налични в друга администрация. С предлаганите промени ще се постигне значително намаляване на излишната бумащина както от гледна точка на време, така и от гледна точка на разходи за гражданите.Предложението е в изпълнение на един от основните приоритети, изведен в Програмата за управление на правителството на Република България за периода 2017-2020 г. – намаляване на административната тежест за бизнеса и за гражданите, уточняват от правителствената пресслужба.", "date": "2017.10.04", "title": "Чиновниците вече няма да ни искат свидетелство за съдимост"}
{"url": "https://offnews.bg/obshtestvo/pravitelstvoto-otpusna-434-hil-leva-za-studentski-sport-666544.html", "text": "Правителството одобри допълнителни разходи по бюджета на Министерството на образованието и науката в размер на 434 484 лв.Средствата са предвидени в централния бюджет за 2017 г. за спортно-състезателни дейности на студентите.Към държавните висши училища, финансирани от МОН, ще бъдат трансферирани 396 141 лв., а към частните – 38 343 лева.Съответните суми са определени на база разработени от висшите училища проекти за подпомагане физическото възпитание и спорт на студентите в редовна форма на обучение и съобразно броя на студентите, съобщиха от правителствената пресслужба.", "date": "2017.10.04", "title": "Правителството отпусна 434 хил. лева за студентски спорт"}
{"url": "https://offnews.bg/izvan-terena/priatelkata-na-grigor-se-moli-za-zhertvite-ot-las-vegas-666516.html", "text": "Американската попзвезда и приятелка на най-добрия ни тенисист Григор Димитров Никол Шерцингер изрази съпричастност с близките на жертвите от касапницата в Лас Вегас.Тя публикува снимка на града с прочувствено послание, в което споделя, че се моли за всички и за един по-добър свят. Както е известно, късно вечерта в неделя 64-годишният Стивън Падок стреля по 22 000-те хиляди зрители на концерта на открито на Джейсън Олдийн, като уби 59 души. Ранените пък са над 500. Извършителят откри огън от 32-ия етаж на хотел \"Мандалей бей\", намиращ се край мястото, на което се провеждаше концертът. Преди хотелската му стая да бъде щурмувана от полицията, той се  самоуби. В стаята бяха открити над 10 огнестрелни оръжия.Подобни послания на съпричастност отправиха и други известни личности.Междувременно стана ясно, че американската легенда на плуването Майкъл Фелпс е можел да бъде сред жертвите на зверското масово убийство. 23-кратният олимпийски шампион, който е спортистът с най-много златни олимпийски отличия за всички времена, разкри, че също е бил сред гостите на фестивала за кънтри музика. Той и съпругата му Никол обаче си тръгнали ден преди да се случи касапницата.“Това е снимка, направена в петък вечерта. Аз и Никол бяхме там с приятели… Тази сутрин се събудих от съобщенията на нашите приятели и роднини, които искаха да се уверят, че сме се прибрали у дома и сме на сигурно място… Моите мисли и молитви са с всички тези пострадали хора”, написа Майкъл Фелпс в “Инстаграм”.", "date": "2017.10.04", "title": "Приятелката на Григор се моли за жертвите от Лас Вегас"}
{"url": "https://offnews.bg/politika/parlamentat-glasuva-ostavkata-na-dobrev-666520.html", "text": "Народното събрание ще започне работа тази сутрин с гласуването на оставката на депутата от ГЕРБ Делян Добрев. Той депозира оставката си в деловодството на парламента във вторник след разразилия се скандал с назначенията в общината в Хасково.Вчера престрелката между ГЕРБ и БСП по темата продължи. От ляво излязоха с  за роднински връзки, този път в Булгартрансгаз. След тежкото заседание на парламентарната група на ГЕРБ по казуса вчера депутатите не стигнаха до единодушно решение за това как ще гласуват на заседанието днес. \"Четири пъти помолих депутатите от ГЕРБ да гласуват \"за\" това аз да си тръгна от НС\", заяви във вторник Делян Добрев след заседание на парламентарната група на ГЕРБ. Той обясни, че решението му е лично. \"Чувствам се омърсен - заради всичко, което Елена Йончева изля върху мен през последната една седмица\", коментира той.Нямам нищо лично срещу Добрев, не считам, че трябва да излиза от парламента, коментира в отговор депутатът от БСП Елена Йончева. Тя поиска Добрев да остане депутат, защото в противен случай може да се счита, че така бяга от отговорност. От своя страна председателят на ПГ на ГЕРБ Цветан Цветанов обясни, че на заседанието не е постигнато \"окончателно политическо решение\" за оставката, но Добрев остава областен координатор на ГЕРБ в Хасково.В отговор от партията на премиера Бойко Борисов излязоха с въпроси към лидера на БСП Корнелия Нинова. Един от тях е вярно ли е, че съпругът ѝ работи в Лукойл и вярно ли е, че фирмата е спонсорирала кампанията на Столетницата.", "date": "2017.10.04", "title": "Парламентът гласува оставката на Добрев"}
{"url": "https://offnews.bg/ikonomika/otvariat-ofertite-za-tol-sistemata-666521.html", "text": "Ценовите оферти за изграждането на ТОЛ системата у нас ще бъдат отворени след дълги процедури и многократно обжалване  Само двама от общо шестимата кандидати за изграждането ѝ продължават в конкурса, реши Агенция \"Пътна инфраструктура\".Прогнозната цена за изграждането на системата е 200 млн. лв.Електронна система за събиране на таксите за ползване на републиканската пътна мрежа ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).Така година и половина след началото на процедурата, изборът на изпълнител, изглежда е пред финал. Според транспортни фирми, браншът ще понесе загуби от новата система за таксуване.Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на тол системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи.", "date": "2017.10.04", "title": "Отварят офертите за ТОЛ системата"}
{"url": "https://offnews.bg/politika/pravitelstvoto-priema-antikoruptcionnia-zakon-v-evksinograd-666523.html", "text": "Правителството ще гласува проект на Закон за противодействие на корупцията и за отнемане на незаконно придобито имущество. Това ще стане на изнесено заседание в правителствената резиденция „Евксиноград“ във Варна.Вече бяха обявени очаквания, че законът за противодействието на корупцията и отнемане на незаконно придобитото имущество ще е сред приоритетите за есенната сесия на Народното събрание.Преди повече от месец министърът на правосъдието Цецка Цачева заяви, че ангажиментът на правителството е до края на 2017 г., припомня БГНЕС.България да има приет закон за противодействието на корупцията и отнемане на незаконно придобитото имущество.В предварителният дневен ред на заседанието на министрите последна точка е проект на решение за одобряване на проект на закон за платежните услуги и платежните системи, внесен от министърът на финансите Владислав Горанов.Сред 21-те точки е и проект на решение за одобряване проект на Закон за изменение на закона за обществените библиотеки, внесен от министърът на културата.", "date": "2017.10.04", "title": "Правителството приема антикорупционния закон в Евксиноград"}
{"url": "https://offnews.bg/politika/ochakvano-prezidentat-ne-podpisa-ukaza-za-naznachenieto-na-georgi-chol-666564.html", "text": "Президентът Румен Радев не е подписал указа за назначението на новоизбрания председател на Върховния административен съд (ВАС) .Със свой указ президентът е върнал избора на Чолаков на новия състав на ВСС.По думите на държавния глава новият ВСС е \"носител на нова легитимност\". \"Очаквам неговото предложение, съобразено с всички законови процедури и моралните очаквания на обществото\", допълни президентът.За втори път български държавен глава се възползва от възможността да върне назначението на един от т.нар. „трима първи“ в съдебната система. Това пръв направи през 1999 година президентът Петър Стоянов, който върна назначението на Бойко Рашков за главен прокурор.Това, което предстои да направи ВСС, е Пленумът да реши как да процедира. Новите членове на ВСС не са на едно мнение.Представляващият новия ВСС  смята, че просто трябва кандидатурата да бъде прегласувана. Негови колеги обаче са на мнение, че процедурата трябва да бъде рестартирана, с изслушване на кандидати и гласуването им.Пред журналисти Радев коментира , който заяви, че с държавния глава са в добри отношения. Премиерът пред камерите подава ръка и има моята ръка, но неговите съпартийци не вадят ръцете си изпод масата и продължават да безчинстват, коментира Радев.„Оценявам усилията на премиера Бойко Борисов да поддържа диалог в момент, в който неговата партия води институционална и медийна война срещу президентството“, заяви той.По думите му трябва да е ясно, че не може да има разбирателство в името на корупционния комфорт на управляващите, които и да са те.Според президента оставките не са решение на проблемите и призова са създаването на независим разследващ орган, \"който да стигне до дъното на схемите и моделите“.„В цялата тази ситуация парламентът не контролира правителството, каквото е неговото призвание, по-скоро се използва като трибунал срещу президента“, каза още държавният глава. Очаквайте подробности. ", "date": "2017.10.04", "title": "Очаквано президентът не подписа указа за назначението на Георги Чолаков"}
{"url": "https://offnews.bg/zdrave/bolnitca-sv-marina-v-pleven-stana-universitetska-666545.html", "text": "Правителството прие решение, с което определя за университетска МБАЛ „Света Марина“ в Плевен.Съгласно Закона за лечебните заведения, университетски болници са многопрофилни или специализирани болници, в които, след акредитация, се осъществяват дейности по клинично обучение на студенти и докторанти по медицина, дентална медицина, фармация и здравни грижи, както и следдипломно обучение.", "date": "2017.10.04", "title": "Болница \"Св. Марина\" в Плевен стана университетска"}
{"url": "https://offnews.bg/obshtestvo/na-benzinostantcia-ne-se-pushi-video-666525.html", "text": "Записи от охранителни камери показаха какво се прави с хората, които пушат на бензиностанция - биват обилно окъпани с пожарогасител.2-минутното клипче, споделено във Фейсбук страницата , показва на пръв поглед нормална гледка - две коли зареждат на бензиностанция.Малко преди средата на клипа обаче се вижда как един от служителите хваща пожарогасител и го изпразва върху единия от авомобилите, а причината - единият от младежите в пернишкия \"Опел\" пуши.Записът е от началото на август, но едва днес става популярен.Видео:", "date": "2017.10.04", "title": "На бензиностанция не се пуши (видео)"}
{"url": "https://offnews.bg/politika/ep-reshava-da-pusne-li-balgaria-i-rumania-do-shengenskata-informatcion-666526.html", "text": "Очаква се днес Европарламентът да гласува предложението България и Румъния да получат т. нар. пасивен достъп до Шенгенската информационна система, съобщава БНТ.Това означава, че службите на двете държави ще могат да четат информация, но не и да въвеждат, променят или трият данни.През 2011 г. ЕП прие резолюция, в която отчете, че България и Румъния са готови да бъдат приети в Шенген. По същото време Съветът на ЕС прие заключението, че двете страни са изпълнили всички условия за присъединяване. Европейската комисия призова неколкократно от началото на есенния политически сезон България и Румъния незабавно да бъдат приети в Шенген. Окончателното политическо решение трябва да бъде взето единодушно от Съвета на ЕС.", "date": "2017.10.04", "title": "ЕП решава да пусне ли България и Румъния до Шенгенската информационна система"}
{"url": "https://offnews.bg/politika/ninova-kogato-bsp-upravliava-saprugat-mi-napuska-darzhavna-rabota-666524.html", "text": "БСП ще подкрепи оставката на депутата от ГЕРБ Делян Добрев, Елена Йончева е изразила лично мнение, че освобождаването му от парламента е вид индулгенция, заяви лидерът на партията Корнелия Нинова. Нинова подчерта, че не се борят срещу Добрев, а срещу модела на ГЕРБ. Ако е било така и по време на управление на БСП, няма да бъде повече, декларира лидерът на БСП. Грамотни, образовани млади хора не могат да започнат работа, защото нямат вуйчо владика. В бордове на държавна хранилка са хора, които имат шофьори, секретарки, ходят веднъж в месеца на работа, а други не могат да нахранят децата си, каза Нинова и даде пример с майка на 7 деца от Вълчи дол. Такава администрация ходи на избори под строй, за да се възпроизведе на хранилката и така влизаме в омагьосан кръг, обясни Нинова.  Съпругът ми работи в Лукойл, каза в отговор на зададен от ГЕРБ въпрос вчера. Когато ГЕРБ управлява, назначава роднини на държавна работа. Когато БСП управлява, съпругът ми напуска държавна работа, подчерта тя. Нинова обясни, че не е участвала в гласувания в парламента, които биха я поставили - не от законна, а от морална гледна точка, в конфликт на интереси, заради работата на съпруга й. В частна фирма е забранено да се обявяват заплати, предупредиха ме, че ако го направя, това може да има последствия, но не мога да не отговоря на хората - ще отговоря заобиколно: съпругът ми получава по-малко от депутат, обясни Нинова. Тя уточни, че съпругът й не е в борд, а работи като ръководител група Контрол и метрология. Аршинът трябва да е еднакъв за всички, ще направим проверка и в Каварна. Общинските съветници от БСП в Хасково са разкривали схемата и преди Елена Йончева на местно ниво, но това не е получило широк отзвук, каза Нинова. БСП ще проведе днес среща с всички свои кметове и съветници. Започваме национална кампания срещу модела ГЕРБ, ще призова всички да обявяват подобни случаи на шуробаджанащина в цялата страна, заяви Нинова. ", "date": "2017.10.04", "title": "Нинова: Когато БСП управлява, съпругът ми напуска държавна работа"}
{"url": "https://offnews.bg/sviat/vitcepremierat-na-ispania-dava-na-sad-stoichkov-zaradi-obvineniata-vav-666528.html", "text": "Вицепремиерът на Испания Сорая Саенс де Сантамария възнамерява да съди бившия нападател на Барселона Христо Стоичков, по повод отправените обвинения към нея във франкизъм. Това съобщи испанската агенция EFE, цитирана от спортния ежедневник Marca, съобщава БНТ.Камата обвини 46-годишната дама, че дядо ѝ, баща ѝ и дори непълнолетния ѝ син са последователи на Франко. Стоичков изрази несъгласието си с нейната дейност и я призова да подаде оставка заради това, че е изпратила полицията да бие невинни хора по време на референдума в Каталуния в неделя.Бившият национал на България определи като \"пълен срам\" действията на цялото правителство на Испания. Той направи това изявление пред мексиканската телевизия \"Унивижън\", за която работи, като се появи във видеото с каталунския флаг на ръката си.\"Нейният дядо - франкист, баща й също, тя самата, вероятно и синът й. Тя ли ще ни казва какво да правим? Трябва да си подаде оставката, тъй като не може да пращаш полицията да бие невинни хора. Испанското правителство, вие сте пълен срам. Затова ще бъдете там, където си заслужавате - отделени от света\", каза Стоичков.", "date": "2017.10.04", "title": "Вицепремиерът на Испания дава на съд Стоичков заради обвиненията във франкизъм"}
{"url": "https://offnews.bg/sviat/katalunia-obiaviava-nezavisimost-do-dni-666522.html", "text": "Очаква се Каталуния да обяви независимост до няколко дни. Това обяви лидерът на автономната област Карлес Пучдемон в интервю за Би Би Си. Той заяви, че правителството му ще \"действа в края на тази седмица или в началото на следващата\". На въпроса какво би направил, ако испанското правителство се намеси и поеме контрола над каталунското правителство, Пучдемон каза, че това ще бъде грешка, която променя всичко, съобщава БНР.Регионалният лидер допусна възможността Каталуния да обяви едностранно независимост от Испания в неделя, след като въпреки силовите мерки на полицията, каталунците гласуваха и 90 процента от тях подкрепиха отделяне на областта.По-рано испанският крал Фелипе Шести критикува остро регионалното каталунско правителство заради кризата, предизвикана от проведения в неделя референдум за независимост. В телевизионно обръщение към нацията кралят обвини каталунските ръководители, че рушат демократичните принципи и създават обществено разделение в автономната област:Каталунското общество е разединено и в конфликт. Каталунските лидери подкопаха чувствата на състрадание и солидарност, които обединиха и ще продължат да обединяват всички испанци. Тяхното безотговорно поведение може да застраши икономиката и социалната стабилност на Каталуня и на цяла Испания.Общо 700 000 души са участвали във вчерашните протести в Барселона срещу полицейското насилие, съобщи общинската полиция, цитирана от Франс прес.В знак на солидарност с полицията десетки происпански настроени демонстранти се събраха пред хотел в каталунския град Пинеда, където са настанени полицейски служители. Те скандираха в покрепа на силите на реда и развяваваха испански знамена. Испанската полиция претърпя критики заради действията си в деня на референдума за самоопределение на Каталуния. Според местните власти стотици са ранените.", "date": "2017.10.04", "title": "Каталуния обявява независимост до дни"}
{"url": "https://offnews.bg/politika/borisov-ostavkata-na-dobrev-e-moralen-akt-zapochvame-masovi-proverki-666527.html", "text": "Министър-председателят Бойко Борисов коментира, че подаването на оставка на Делян Добрев е морален акт и неговото мнение е, че депутатът постъпва достойно, подавайки оставка от партията и парламента. Това не значи, че приемаме вина. Напротив, дърпайки се оттам, той трябва да докаже кое е клевета, посочи Борисов.Премиерът настоя  и в града да се проведат нови избори.Това е първият коментар на министър-председателя по , от който изплува името на Добрев. По-късно днес народните представители ще гласуват в пленарната зала оставката на своя колега.От думите му стана ясно, че Добрев все още е желан в партия ГЕРБ.Нито веднъж в изказването си Борисов не каза категорично, че Добрев трябва да си тръгне от парламента. Партията му обаче ще провери дали и другаде имало роднински назначение и щe вземе мерки, зарече се лидерът.Премиерът коментира и новите разкрития на БСП за роднински връзки и в . \"Жената на Ненков (Александър Ненков, депутат от ГЕРБ - б.р.) е там, обикновена служителка. Доколкото знам, е в седми-осми месец бременна. Дано не й се отразява\", каза Борисов.", "date": "2017.10.04", "title": "Борисов: Оставката на Добрев е морален акт. Започваме масови проверки за роднински връзки"}
{"url": "https://offnews.bg/obshtestvo/vremeto-dnes-leko-zaoblachavane-s-temperaturi-do-24-666519.html", "text": "Над страната се очаква днес да премине студен фронт, като над северозападната част от страната ще има временно увеличение на облачността. Над планинските райони ще превали дъжд. Вятърът ще се ориентира от северозапад и ще е до умерен, в Дунавската равнина временно до силен. Максималните температури ще са между 19° и 24°, за София – около 19°. По Черноморието ще бъде предимно слънчево, но привечер и там ще се заоблачи. Ще духа до умерен вятър от юг-югоизток. Максималните температури ще са 18-19°. Вълнението на морето ще е 2-3 бала. Температурата на водата ще е 18–19°.Над планините облачността ще е предимно значителна и на места, в масивите от Западна България, ще има слаби превалявания от дъжд. Ще духа умерен северозападен вятър. Максималната температура на височина 1200 метра ще е около 14°, на 2000 метра – около 7°.", "date": "2017.10.04", "title": "Времето днес: Леко заоблачаване с температури до 24°"}
{"url": "https://offnews.bg/sviat/ep-podkrepia-balgaria-za-dostap-do-vizovata-sistema-na-shengen-666547.html", "text": "Европейският парламент гласува „за“ достъп на България и Румъния до Шенгенската визова информационна система, съобщава БНТ.Това ще позволи на двете страни да проверяват чрез новата визова система за граждани на трети страни без обаче да могат да въвеждат, изменят или изтриват данни.Според евродепутатите България и Румъния са изпълнили всички условия по Шенгенското споразумение по отношения на въздушните, морските и наземни граници, полицейското сътрудничество, защитата на личните данни и визите.Окончателното политическо решение дали двете страни могат да станат част от Шенгенското пространство и преустановят системните проверки по границите със съседните държави от ЕС, трябва да бъде взето единодушно от всички страни на Европейски съвет. За бързо такова решение призова миналата седмица Европейската комисия.", "date": "2017.10.04", "title": "ЕП подкрепя България за достъп до визовата система на Шенген"}
{"url": "https://offnews.bg/futbol/ronaldo-biah-hilavo-dete-i-igraeh-sas-starite-obuvki-na-brat-mi-666513.html", "text": "Носителят на “Златната топка” и идол на милиони Кристиано Роналдо хвърли светлина върху детството си. В интервю за бившия си съотборник Рио Фърдинанд за The Players’ Tribune португалецът си спомни с умиление за детството си, преминало в лишения, които той е преодолял благодарение на огромната си амбиция да успее.“Баща ми работеше в Андориня и не спираше да ме кара да играя за дублиращия отбор. Знаех, че това ще го направи горд, затова отидох. В първия ден имаше куп правила, които не разбирах, но се впечатлих. Запали ме организацията и чувството да победиш”, доверява Роналдо.“Истина е, че тогава нямахме много пари. Животът не беше лек на Мадейра. Като малък играех със старите обувки на брат ми и ги приемах като подарък. Когато обаче си дете, не се притесняваш за пари. На 11 години си тръгнах от острова и отидох в академията на Спортинг (Лисабон). Това беше най-трудният етап в живота ми. Струва ми се истинска лудост, когато си спомня. Синът ми сега е на 7 години. Мисля си как би се чувствал след четири години да го пращат в Париж, Лондон… предпочитам да не си представям”, споделя още CR7.“Като малък бях много хилав. Нямах мускули. На 11 години взех решение. Знаех, че съм по-талантлив от другите. Започнах да бягам от общежитието през нощта,. Станах по-силен и по-бърз. Тези, които ми казваха, че съм много малък и дребен, ме гледаха с почуда”, спомня си Роналдо.“Винаги съм се възхищавал на Реал Мадрид. Исках да печеля трофеи с Мадрид, да чупя рекорди и да се превърна в легенда. (…) Кой е най-хубавият ми спомен? След последния финал на Шампионската лига в Кардиф. Направихме история. Синът ми влезе на терена да празнува с мен”, разкрива той. “След 400 мача за Реал Мадрид голямата ми амбиция продължава да е победата. Това е всичко за мен. Мисля, че съм роден така. Вече обаче чувството е променено”, казва още Кристиано.", "date": "2017.10.04", "title": "Роналдо: Бях хилаво дете и играех със старите обувки на брат ми"}
{"url": "https://offnews.bg/futbol/blizo-1000-frantcuzi-idvat-za-macha-s-petlite-666514.html", "text": "Над 800 фена се очаква да пристигнат от Франция в София, за да подкрепят националния си отбор в световната квалификация срещу България на стадион “Васил Левски” в събота.Мачът е особено важен за “петлите”, които ще търсят трите точки, за да се преборят за първото място в групата и директно класиране на Мондиала в Русия догодина.Освен това възпитаниците на Дидие Дешан ще искат да измият срама от нулевото равенство с Люксембург в Париж, което шокира футболния свят.От българска страна пък се очаква на националния стадион да има около 20 хил. души, които да викат за “лъвовете” на Петър Хубчев. Нашият тим на практика изгуби шансове за класиране на световното и ще играе само за честта си в този двубой, както и за защита на репутацията си на \"черна котка\" за Франция.", "date": "2017.10.04", "title": "Близо 1000 французи идват за мача с \"петлите\""}
{"url": "https://offnews.bg/sviat/kak-tramp-pomaga-na-puerto-riko-igrae-basket-s-kuhnensko-rulo-video-666565.html", "text": "Президентът на САЩ Доналд Тръмп посети Пуерто Рико за пръв път след като опустошителният ураган \"Мария\" мина през карибския остров.След природбното бедствие, ударило Пуерто Рико преди 2 седмици, все още има много хора без ток, телефон и дори чиста питейна вода.\"Свършихме чудесна работа\", пък бяха думите на Тръмп пред репортери за реакцията на властите по време на \"Мария\".Тръмп похвали местните, че въпреки опустошението, жертвите са \"само\" 16. \"Не ми е приятно, че го казвам, Пуерто Рико, но малко ни надхвърлихте бюджета\", каза Тръмп и допълни: \"Но поне спасихме много животи\".Тръмп посети и кризисен център, в който бедстващи са успели да се спасят от стихията. На видео от посещението му там се вижда как Тръмп играе \"баскетбол\" с кухненски рула хартия, които хвърля по хората.", "date": "2017.10.04", "title": "Как Тръмп помага на Пуерто Рико? Играе баскет с кухненско руло (видео)"}
{"url": "https://offnews.bg/obshtestvo/smg-pak-ostana-bez-direktor-666485.html", "text": "Софийската математическа гимназия пак е без директор. След , последвано от  и назначаването на пенсионирана учителка  за временен директор, постът отново е свободен.На педагогическия съвет вчера назначената преди месец Савова е заявила, че от 10 октомври вече няма да е вр.и.д. директор, разказаха присъствали пред OFFNews, а от МОН потвърдиха. Савова е подала заявлението си до началничката на столичното Регионално управление на образованието към МОН Ваня Кастрева.Скандалът, довел до уволнението на Стоянов, избухна заради уволнението на учителката по математика и член на Съвета на настоятелите Петя Тодорова. Покрай него станаха видни доста притеснителни факти. Например, че настоятелството организира съботно-неделни курсове в СМГ и събира пари в разрез със закона, както и че родителите плащат разходи за участия на децата си в състезания, които по документи дава настоятелството. Заради последното .Междувременно министърът на образованието . Такова имат само училищата. Той твърдо се противопоставя и на принудителното събиране на \"дарения\" от родителите.Ден след това писмо, на 12 септември, министърът е изпратил писмо и до Софийската математическа гимназия, с копие от което OFFNews разполага. В него директно министърът заявява, че настоятелството провежда курсовете по математика \"без правно основание и при липсата на законово правомощие\". Вълчев разпорежда спирането им:Заради двете писма на министъра, курсовете в СМГ (за които вече са събрани над 300 хил. лева такси от родителите), бяха отложени с официален мотив \"ремонтни дейности\" в сградата а училището. Последното съобщение на сайта на СМГ гласи, че платените занятия за 2-6 октомври няма да се състоят. Родителите се приканват да следят сайта за актуална информация.", "date": "2017.10.04", "title": "СМГ пак остана без директор"}
{"url": "https://offnews.bg/ikonomika/ema-otceni-katastrofalno-kandidaturata-na-sofia-za-domakin-666562.html", "text": "Кандидатурата на София за град домакин на Европейската агенция по лекарствата (ЕМА) е оценена катастрофално най-ниско сред всички 19 кандидатури, показа вътрешно проучване в самата агенция, изпратено до ЕК.Нещо повече - според София отговаря на един-единствен критерий от общо 30. Някои от констатираните пропуски са напълно субективни, дори абсурдни - като например, че служителите няма да могат да ползват безжичен интернет тук.Според доклада София отговаря единствено на критерия, че може да предложи офиси за преместването на институцията.Вътрешният анализ на EMA е заключил, че кандидатурата на София не отговаря на следните условия: няма подходящи пространства и фоайета за представителните нужди, не осигурява добър достъп за инвалиди, няма голяма аудитория, няма капацитет за 1300 работни бюра, няма достатъчно заседателни зали с различен капацитет, не е предложила подходящи места за архива на агенцията, няма достатъчно добро техническо и IT осигуряване, липсва добра телекомуникационна мрежа в предложената сграда и т.н.Най-добре са оценени кандидатурите на Барселона, Брюксел, Братислава и Копенхаген.Европейската агенция по лекарствата в момента се помещава в Лондон, но заради Брекзит си търси нов град домакин.България е сред 19-те държави, които кандидатстват за домакинство на ключовата институция, която има над 3500 служители. Българското предложение е агенцията да се помещава в София Тех Парк.", "date": "2017.10.04", "title": "ЕМА оцени катастрофално кандидатурата на София за домакин"}
{"url": "https://offnews.bg/sviat/dozhivoten-zatvor-za-34-ma-vojnitci-koito-triabvalo-da-ubiat-erdogan-666568.html", "text": "Турски съд осъди на доживотен затвор 34-ма войници, обвиняеми по дело за заговор за убийството на президента Реджеп Тайип Ердоган. Убийството е трябвало да стане в нощта на неуспешния опит за преврат в луксозен хотел на Егейско море, съобщи Ройтерс. Сред осъдените е бившият бригаден генерал Гокхан Сахин Сонмезатес.Делото, което се води в югозападния град Мугла, започна през февруари. Някои от обвиняемите обявиха, че не очакват честни присъди заради политически натиск. Над 240 души бяха убити в нощта на неуспешния опит за преврат на 15 юли миналата година. Ердоган обвини Фетхулах Гюлен и неговата организация за организирането на преврата. ", "date": "2017.10.04", "title": "Доживотен затвор за 34-ма войници, които трябвало да убият Ердоган по време на преврата"}
{"url": "https://offnews.bg/obshtestvo/v-chasti-ot-7-kvartala-niama-da-ima-voda-666518.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради подмяна на сградно водопроводно отклонение на бул. „Акад. Стефан Младенов“ в жк „Студентски град“ се налага спиране на водоподаването от 10:00 до 20:00 ч. на бл.10, бул. „Акад. Стефан Младенов“ №46 и №48.Във връзка с подмяна на сградно водопроводно отклонение на ул. 24 в кв. „Враждебна“ се налага спиране на водоподаването от 9:30 до 17:30 ч. на ул. 30, ул. 5, ул. 25, ул. 8, ул. 37.Подмяна на спирателен кран на ул. „Димитър Миленков“ в кв. „Димитър Миленков“ налага спиране на водоподаването от 14:00 до 19:00 ч. на кв. „Димитър Миленков“.Пресвързване на уличен водопровод на бул. „Овча купел“ в кв. „Овча купел“ налага спиране на водоподаването от 9:00 до 21:00 ч. в района на ул. „Стефан Кънев“.Във връзка с подмяна на сградно водопроводно отклонение на ул. „Младост“ в с. Световрачене се налага спиране на водоподаването от 9:30 до 14:30 ч. в района на ул. „Младост“, ул. „Софийска“, ул. „Войнешки път“, ул. „Чавдар войвода“.Без вода заради подмяна на сградно водопроводно отклонение на ул. „Явор“ в жк „Княжево“ ще бъдат от 10:00 до 16:00 ч. в района на ул. „Багра“ и ул. „Явор“ от №2 до №6.Вода няма да имат във връзка с подмяна на спирателен кран на бул. „Лазар Михайлов“ в кв. „Бенковски“ от 9:00 до 21:00 ч. в района на НПЗ Военна рампа- бул. „Илиянци“ от №72 до №43.", "date": "2017.10.04", "title": "В части от 7 квартала няма да има вода"}
{"url": "https://offnews.bg/volejbol/shef-na-volejbola-se-radva-che-ne-e-devstven-666517.html", "text": "Шефът в българската федерация по волейбол Любо Ганев се радва, че не е останал девствен заради габаритите си.\"Ако си търсех жена с моя ръст, да съм останал девствен досега\", заяви без задръжки Ганев в ефира на една от националните телевизии, където гостува по повод предстоящия му рожден ден в петък.\"Не обичам да ям нищо зелено. Първата дума, която научих на италиански беше магданоз, когато отидох да играя там. Просто, за да казвам на готвачите да не ми слагат в яденето. От зеленото обичам само доларите. Тогава бях 80 кг, сега към 180 кг.Ганев се разприказва и за настоящото си гадже Кремена.\"Сигурно сме заедно от 1-2 години, тя да каже, аз не ги броя. Не ме притеснява, че е по-ниска два пъти от мен. Важното е, да е по-млада и по-лека от мен. Жените си лягат с когото поискат, а мъжете - с която им даде\", заключи мъдро Ганев.", "date": "2017.10.04", "title": "Шеф на волейбола се радва, че не е девствен"}
{"url": "https://offnews.bg/sviat/shvetcia-se-otkaza-da-deportira-106-godishnata-sliapa-afganistanka-666572.html", "text": "Шведският административен съд даде на 106-годишната афганистанка Бибихал Узбеки, която искаше да депортира по-рано тази година, временно убежище в Швеция, предаде Асошиейтед прес, цитирана от БТА.Шведският Апелативен съд по въпросите на миграцията отмени решението на Шведската агенция по миграцията жената да бъде депортирана. Тя е със сериозна степен на инвалидност и едва говори, а също така е и сляпа.Съдът посочи, че е взел под внимание силно напредналата възраст на жената, както и нейното много тежко здравословно състояние. Становището на агенцията по миграцията е било, че възрастта сама по себе си не е основание за предоставяне на убежище.Тя е получила разрешение за временно пребиваване за срок от 13 месеца, което изтича на 19 юли 2019 г.106-годишната Бибикхал Узбек от Афганистан е може би най-възрастната бежанка в света. Тя е на 105 години, когато синът и внуците и я носят на гръб, прекосявайки планински пътеки от Кундуз в Североизточен Афганистан през Иран и Турция, с надеждата да потърсят убежище в Европа през 2015 г.В родното и място - Кундуз, текат тежки сблъсъци между афганистанските сили за сигурност и талибаните. По-рано тази година шведските власти заявиха, че тя трябва да се върне там, но все пак размислиха.", "date": "2017.10.04", "title": "Швеция се отказа да депортира 106-годишната сляпа афганистанка"}
{"url": "https://offnews.bg/zvezdi/dzhulia-robarts-zaiavi-che-e-bila-malka-egoistichna-ligla-666570.html", "text": "Джулия Робъртс сподели, че е била „малка егоистична лигла“, когато е била млада актриса, съобщава \"Дейли мейл\". Звездата от „Хубава жена“ ще бъде на корицата на списание \"Харпърс базар\" и по време на интервюто за изданието обясни, че преди години е определяла своите нужди за най-важни, но сега вече не е така.Актрисата разказва, че съпругът й Даниел Монд я е променил изключително много. През последните години той и трите им деца са се превърнали в основния приоритет на Робъртс.„Когато срещнах Дани, осъзнах, че той е сродната ми душа. Когато се замисля какво изпълва и дава смисъл на живота ми, какво ме кара да сияя, това е той“, разказва актрисата.Робъртс се шегува, че се страхува, когато работи с Дани.„Уютно ми е, когато е около мен на снимачната площадка, но и ме е страх, което е добра комбинация. Страх, защото човекът, когото искам да впечатля най-много, гледа точно в мен“, споделя Робъртс.Въпреки че е една от най-известните актриси в индустрията, Робъртс признава, че тази година не е работила, тъй като се е фокусирала върху семейството си. И все пак, обяснявайки, че предпочита да гледа напред към бъдещето, а не към миналото, Робъртс каза, че вече не търси роли, а чака предложения, за да види какво могат да й предложат.", "date": "2017.10.04", "title": "Джулия Робъртс заяви, че е била 'малка егоистична лигла'"}
{"url": "https://offnews.bg/sviat/video-pokaza-reaktciata-na-parvite-otzovali-se-politcai-pri-strelbata-666546.html", "text": "Полицията в Лас Вегас разпространи видео от камери, носени от първите отзовали се полицаи при стрелбата в Лас Вегас. Видеото е с продължителност 3 минути, а при показването му зам.-шефът на полицията в Лас Вегас обяснява какво се вижда на кадрите. Видеото показва няколко различни сцени от трагедията. В началото полицаите все още се опитват да разберат откъде идва стрелбата. В една от сцените полицаите са застанала зад стена, която гледа към хотел \"Мандалей Бей\", от който стреля Стивън Падок. На кадрите се вижда още как полицаите викат на гражданите да залегнат, а в друга част от видеото насочват граждани към безопасно място. Стрелбата продължава през цялото време. При стрелбата в Лас Вегас загинаха 59 души, а над 500 бяха ранени. Според полицията нападението е много добре планирано. Мотивите за него обаче все още не са ясни. ", "date": "2017.10.04", "title": "Видео показа реакцията на първите отзовали се полицаи при стрелбата в Лас Вегас"}
{"url": "https://offnews.bg/politika/borisov-dashteria-mi-e-bez-rabota-zaradi-men-az-kazah-da-ne-praviat-666576.html", "text": "Премиерът Бойко Борисов обяви, че дъщеря му не можела да започне работа заради него, а лично той бил казал да не назначават сестра му за шеф на общинска болница. \"Стои момичето, плаче и казва: \"Не мога!\". Ако я пратя в частна фирма, заминава фирмата. Пратя ли я на държавна работа, това ще бъде гейт\", каза Борисов по повод обвиненията за шуробаджанащина при назначенията на различни нива във властта. Борисов подчерта, че лично бил против сестра му д-р Красимира Иванова да стане шеф на общинска болница, въпреки че има над 30 години стаж. \"До ден-днешен кълне Москов, но всъщност истинският виновник съм аз. Аз ги помолих да не я слагат\", каза Борисов преди днешното заседание на Министерския съвет, което се проведе в резиденция \"Евксиноград\".Борисов подчерта, че ще започнат проверки за роднински връзки във властта, като посочи и някои примери за оставки след идването на ГЕРБ на власт. \"Съпругата на финансовия министър Владислав Горанов беше в министерството много преди него. И той я уволни, защото има конфликт на интереси. И тя седи вкъщи, киселее, нервира се, сърди се\", каза Борисов.\"На много места млади хора, които влязоха в ГЕРБ, впоследствие се сприятелиха, създадоха семейства и деца. Нормално е с най-близките си и да работиш, и съответно да ги поканиш, ако се жениш, да сложиш подписа\", допълни премиерът.Той каза, че е приел да стане кум на началника на пресцентъра на ГЕРБ Севдалина Арнаудова, защото тя поставила това условие да узакони дългогодишната си връзка. За това пък настоявал самият Борисов, който ги насили да се оженят. \"За мен това е важно. Насилих ги да се оженят и си платих това с подписа. И други съм оженил много такива\", заяви премиерът. ", "date": "2017.10.04", "title": "Борисов: Дъщеря ми е без работа заради мен, аз казах да не правят сестра ми шеф на болница"}
