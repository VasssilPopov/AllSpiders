{"url": "https://offnews.bg/politika/borisov-pisal-na-6-ministar-predsedateli-zaradi-paketa-mobilnost-700110.html", "text": "Днес писах на премиерите на Гърция, Испания, Ирландия, Португалия, Словакия и Хърватия, както и на лидерите на партии от Европейската народна партия от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета “Мобилност”.Това съобщи във вторник вечерта в личния си Facebook профил премиерът Бойко Борисов.Миналата седмица българският министър-председател е разговарял по темата с председателя на Европейския парламент Антонио Таяни. Председателят на ЕП взе предвид аргументите срещу настоящите текстове, които му изложиха и евродепутатите от България, Унгария, Полша, Латвия и Литва. Таяни обяви, че има правна неяснота, след като 2/3 от текстовете са отхвърлени от транспортната комисия и Европейският парламент утре отново ще гласува дали пакетът да остане в дневния ред на тази пленарна сесия, съобщи още Борисов.", "date": "2019.03.26", "title": "Борисов писал на 6 министър-председатели заради пакета Мобилност"}
{"url": "https://offnews.bg/politika/pravnata-komisia-varna-staria-prag-za-preferentcialnia-vot-700097.html", "text": "Парламентарната правна комисия окончателно върна старите прагове на преференциите на изборите - 7 процента от подадените гласове за парламентарни и за местни избори и 5 на сто за евродепутати.Последните промени в Изборния кодекс покачиха нереално прага за преференциален вот, де факто обезсмисляйки го. След острата реакция от страна на опозицията и обществото, от ГЕРБ внесоха този законопроект, който предвижда връщането на предишния праг на преференциите.С гласовете на ГЕРБ беше отхвърлено предложението на Христиан Митев от квотата на „Националния фронт за спасение на България“ за 20-процентен праг на преференциите за местните избори, предаде БНР.Не бяха подкрепени и предложенията на ДПС за отпадане на ограничението за разкриване на секции в чужбина, за агитация на чужд език, за отпадане на уседналостта и за видеонаблюдение в избирателните секции.", "date": "2019.03.26", "title": "Правната комисия върна стария праг за преференциалния вот"}
{"url": "https://offnews.bg/obshtestvo/tiradzhiata-zhivko-paketat-na-makron-vredi-na-balgaria-700095.html", "text": "От около 15 години Живко Желев върти волана на тежкотоварен камион, а от близо 13 живее в Испания и транспортира химически контейнер-цистерни в различни европейски държави.„Работя при същите условия като българските шофьори. Различното е, че аз пътувам от Испания до Франция, Германия, Белгия, Холандия, но се прибирам за почивка след 15 дни, а може и след седмица. Европейската икономика е така ситуирана, че във всички западни държави има много сериозни промишлени предприятия. Което означава, че испанските транспортни фирми не връщат камионите си празни, а натоварени. Още при потеглянето на машината от Испания се знае какво ще натовари за обратния път“, обяснява занаята си той.Според него с българските транспортни фирми обаче нещата не стоят така. Те са намерили пазар в Западна Европа и нека наистина да делим Стария континент на запад и изток, защото е така, настоява Живко. „Така те станаха много мощни. И сега с мобилния пакет на Макрон излиза, че западните фирми искат да им отнемат бизнеса. Но българските камиони се връщат празни, нямат какво да внесат у нас“, допълва той важни подробности.Запитан кой стои зад протестите пред Европарламента, казва: „Не мисля, че те са вдъхновени от самите български шофьори, напротив, от собствениците на компаниите. Но аз заставам зад собствениците твърдо. Тези фирми са доста силни финансово и спокойно могат да се регистрират във Франция, Испания, Холандия, Германия или където се сетят, и вече има такива примери. Те спокойно могат да изнесат дейността си в Западна Европа и същите шофьори, които сега шумно подкрепят плана на Макрон, ще отидат на работа там. Но това изобщо не означава, че ще получават по-големи заплати“.Твърденията, че българските шофьори на тирове получават минимална работна заплата, не са верни, те работят при същите условия, при каквито и европейските, подчертава човекът на волана. Е, може би с 10% по-малко от средностатистическия европейски драйвър. Той познава колеги в Испания, които вземат 3 500 евро за месеца, но и такива с едва 1 500, зависи от това в коя сфера на транспорта са наети. Но има една разлика – те висят по 40-50 дни в Европа и се прибират за седмица или две на почивка у дома, и после пак отсъстват дълго, уточнява Живко.Запитан дали все пак пакетът на Макрон няма да гарантира цивилизовани условия на труд на шофьорите, Живко отговаря отрицателно. Камионът му е неговата „къща“ на колела – има си сателитна антена и вечер, щом приключи работа, гледа българска телевизия, където и да се намира. Има си хладилник, фризер, микровълнова печка. А баня и тоалетна? - питам. Има ги на всеки паркинг в Европа, контрира той. „В България преминаващите тирове спират на платените паркинги, където има баня, тоалетна, ресторант. Страната ни трябва да направи много още, за да гарантира пълноценната почивка на тираджиите по време на дългото им пътуване. Но не трябва да се отрича, че вече територията се пресича много по-бързо, отколкото преди 10-15 години“, коментира той.Живко е наясно с отсъствието на български евродепутати от залата на Европарламента във вторник, когато се гласува дневният ред за сряда и смята, че благодарение на „тримата юнаци“ пакетът на Макрон се придвижва напред. И прогнозира, че той ще бъде приет с гласовете на представителите на големите западно-европейски държави. Което твърде много ще ощети и превозваческите ни фирми, и хазната – защото така ще има отлив на български транспортни компании и ще бъде ударен държавният ни бюджет. Той твърди, че съотношението на източно-европейските международни шофьори спрямо тези от Западна Европа е 50:50, но не е такава картината с евродепутатите – западно-европейските са повече. „Така, че приемането на пакета „Макрон“ е неизбежно, докато Източна Европа няма да има думата. Макрон се опитва да запази френския транспортен пазар и когато механизмът се задейства, България ще загуби 50 000 семейства, които ще се изнесат на работа в Западна Европа“, казва Живко. И фирмите, и шофьорите с жените и децата ще се махнат от България, тогава те ще се завръщат само за отпуските, прогнозира той.Според него българските евродепутати са заели единствената правилна позиция с подкрепата си за протеста на фирмите, а всичко останало ще рефлектира тежко върху България. Защо българските мъже стават международни шофьори, обяснява Живко – това са съпрузи, натрупали борчове към банки и тръгват по дългите пътища с товарите само с идеята да получават по-добри пари. Аз като шофьор съм си намерил мястото в Испания със семейството ми и имам гаранцията, че на две седмици съм си у дома при жената и детето, казва 47-годишният испански тираджия от Пловдив.В сряда Европейският парламент отново ще гласува дали трябва да се обсъжда пакетът за мобилност. Във вторник вечерта бе решено той да влезе за следващото заседание, след като на евродепутатите на България, Румъния, Полша и Литва не достигнаха само 2 гласа, за да го отложат за пореден път.", "date": "2019.03.26", "title": "Тираджията Живко: Пакетът на Макрон вреди на България"}
{"url": "https://offnews.bg/kultura/kamen-donev-prati-krititcite-si-na-majnata-im-700094.html", "text": "Артистът Камен Донев публикува остър коментар в сайта \"Интервюто\" срещу всички хора и критици, които не харесват творчеството му като цяло, а и предполагаме последния му филм - \"Уют\" - който в момента върви по кината.Публикуваме цялото изказване на Донев без редакция:НЕПРИЯТЕЛИ МОИОТВОРЕНО ПИСМО ОТ КАМЕН ДОНЕВ ДО ВСИЧКИ ОНИЯ, КОИТО СА ТУК, НО ГИ НЯМА.През последните години се нагледах и наслушах, на какво ли не по мой адрес… Слава Богу живеем в относително свободна среда и всеки може да мисли, говори и пише, каквото му е на сърце. Но тук се появява един много интересен парадокс. А именно, че пишат и говорят ония, които най – малко могат, или изобщо не могат. А можещите просто градят и вървят напред. Затова се обръщам към тези мъждукащи и запотени от обездвижване турбомаргинали. Мухлясали интелектуалци с разбити мечти за творческа кариера в театъра и киното. Хонорувани лелички и чичковци с треперещи сърчица покрай всяка заплата. Критици, разбирачи, специалисти, дипломирани и недипломирани изпаднали от борда дърдорковци, псевдодиректори на театри, авангардни режисьори, неразбрани актьорски гении и цялата плеяда попарени печурки на майка България, които си кютате на държавната хранилка, харчите парите на народа и го плюете, че не ви разбира. Я ми кажете, душички мили, през целия си мъждукащ животец:Какво направихте? Какво измислихте? Какво написахте? Кого зарадвахте? Кого разплакахте? Кого провокирахте? Кого запленихте, развълнувахте, променихте и окрилихте??? Кого замислихте? Колко човека са ви прегърнали, ръкостиснали, заобичали? Колко пъти са ви чакали с цветя? Колко човека сте вдъхновили?Колко човека са си отделили от времето и парите, за да са с вас? Колко часа в живота си сте танцували, свирили и пяли? Колко страници сте научили наизуст. Колко сценична прах сте погълнали? Колко човека вярват във вас и ви чакат? Колко човека ви спират на улицата, за да ви прегърнат? Колко бебета са кръстени на вас? Колко пари извадихте от джоба си, рискувахте и създадохте нещо, каквото и да било? А??? КОЛКО???Колко пъти се изиграха представленията ви? А колко народни пари се изхарчиха за тях? Парите на тези, които не влизат да ви гледат, защото не ставате за гледане. А вие, душици жални… Колко пъти плюхте на себе си, за да работите в жълтата преса? Доживот ще триете клавиатурите, ще пиете безплатно кафенце в пластмаса и ще се оглеждате от страх, да не ви надуят главите от бой? Вечер, като загасите лампата знаете много добре какво сте… Вие сте нищо! И това е тъжната констатация за вашето съществуване. Едно голямо нищо. Една звучно или колебливо изригнала пръдня на житието, която ще позамирише и ще изчезне безследно. Вас ви е нямало, няма ви и няма да ви има, защото вас не ви боли. Не състрадавате, не мечтаете, не променяте, не копнеете, не давате, не помагате, не съпреживявате и не създавате. Вие сте машини за лайна. В буквалния и преносния смисъл на думата. Вие сте срама на това общество и някой ден децата ви ще навеждат глави, заради вас. Кой ще ви помогне? Кой ще ви погали? Кой ще ви изслуша? Кой ще ви подкрепи? Кой ще ви подаде ръка? КОЙ? НИКОЙ.Всички вие, злобни, завистливи, ядосани, сломени духом, бездарни, дрънчащи анатомични парадокси. Всички вие трябва да знаете едно:АЗ ЩЕ ПРОДЪЛЖАВАМ ДА ТВОРЯ, И ЩЕ ВИ НАПОМНЯМ ОТ ВРЕМЕ НА ВРЕМЕ, ЧЕ ВАС ВИ НЯМА.…P.SМоя учител Крикор Азарян казваше: Майна, няма нищо по-страшно от организираната посредственост.Така е. Прав сте, Професоре. Колко често се оказвате прав!Тодор Колев казваше на такива, като вас: Оди дроби зеле!!!Ицо Хазарта го изпя много добре: Браво, господине! Хубаво ли ти е? А дано ти мине!ПРИЯТНО ЖИВУРКАНЕ, НЕПРИЯТЕЛИ МОИ!!!“.", "date": "2019.03.26", "title": "Камен Донев прати критиците си на майната им"}
{"url": "https://offnews.bg/politika/ep-odobri-spirane-na-smianata-na-vremeto-ot-2021-g-700089.html", "text": "Европейският парламент одобри спиране на смяната на сезонното часово време от 2021 г. Държавите в ЕС обаче ще могат да изберат дали за запазят постоянно лятното или зимното часово време. ЕП предлага държавите, избрали лятното часово време, да прекратят промените през март 2021 г., а избралите зимното часово време - през октомври същата година.Брюксел направи допитване за спирането на смяната на времето преди няколко месеца. 84% от взелите участие в анкетата са поискали прекратяване на сезонното местене на стрелките. Идеята първоначално беше промяната да влезе в сила още тази година, но след това беше решено тя да се отложи за 2021 г. До 1 април догодина всички държави в ЕС ще трябва да съобщят на Европейската комисия в кой часови пояс искат да бъдат занапред. Дотогава трябва да приключи и съгласуването между съседни държави, които са обявили, че искат да останат в един и същи часови пояс. ", "date": "2019.03.26", "title": "ЕП одобри спиране на смяната на времето от 2021 г."}
{"url": "https://offnews.bg/tenis/dzhokovich-federer-i-nadal-mi-pomognaha-da-stana-po-dobar-700086.html", "text": "Сръбската суперзвезда в мъжкия тенис Новак Джокович призна, че доминацията на Роджър Федерер и Рафаел Надал е го е мотивирала да се развие в спорта.Сърбинът достигна 1/8-финалите на турнира от сериите Масърс 1000 в Маями и предстои да срещне Роберто Баутиста Агут.\"В началото на кариерата си бях разочарован на моменти от доминацията на Федерер и Надал. Те печелеха всичко. Аз обаче съумях да повиша нивото си на представяне и започнах да печеля срещу тях по време на топ турнирите.Ясно е, че тези състезатели ми помогнаха да стана по-добър. Казвал съм го хиляди пъти. Не знам какво щеше да се случи, ако бях се състезавал сред друго поколение\", каза Джокович.", "date": "2019.03.26", "title": "Джокович: Федерер и Надал ми помогнаха да стана по-добър"}
{"url": "https://offnews.bg/temida/miniu-stajkov-ostava-v-aresta-otiva-na-lechenie-v-mvr-bolnitca-700093.html", "text": "Бизнесменът Миню Стайков остана в ареста, реши Апелативният спецсъд.Съдът не потвърди по-леката мярка на първа инстанция Стайков да бъде освободен под парична гаранция от 500 000 лева.Разпоредено беше задържаният да постъпи за лечение в болницата на МВР. Въпреки влошеното му здравословно състояние обаче, има вероятност той да извърши ново престъпление, прие съдът.", "date": "2019.03.26", "title": "Миню Стайков остава в ареста, отива на лечение в МВР болница"}
{"url": "https://offnews.bg/analizi-i-komentari/provalat-ni-za-paketa-makron-hrani-balgarski-evrodeputat-da-te-laz-700070.html", "text": "На вчерашното гласуване на дневния ред за работата на Европарламента в Страсбург тази седмица евродепутатите приеха пакет \"Мобилност\" да влезе за гласуване в тази пленарна сесия с 2 гласа разлика - 156 гласа \"за\" и 154 \"против\". Така той ще бъде гласуван в сряда, въпреки продължителните усилия на евродепутати от Източна и Централна Европа вотът да бъде отложен.Пакетът \"Мобилност\", известен още като пакет \"Макрон\", ще окаже огромно влияние върху ключовия за българската икономика транспортен сектор. В него се предвижда шофьорите да нощуват в хотели вместо в кабините на камионите си, да се прибират в страната си на четири седмици, както и да бъде приложена Директивата за командированите работници при каботажни превози в други страни. Бизнесът, държавата и евродепутатите ни излязоха с единна позиция твърдо против приемането му.По време на обсъждането на промените в Брюксел пред сградата на ЕП имаше протест на транспортните фирми, като такива са предвидени и за сряда. Франция и Германия твърдо стоят зад приемането на промените. България, Румъния, Полша, Унгария, Естония, Испания и Португалия са страните противници на този текст.В петък в Народното събрание транспортният министър Росен Желязков обясни стратегията на българските евродепутати относно предстоящото тогава гласуване на дневния ред. Те се надяваха да използват факта, че в началото на всяка сесия в понеделник голяма част от депутатите не присъстват в пленарната зала, за да гласуват отлагането на точката от дневния ред.Той обясни, че чрез пълната мобилизация на противниците на пакета и отсъствието на много от защитниците му, вотът може да бъде спечелен и гласуването на пакета да бъде отложено. С разлика от два гласа обаче това не се случи, въпреки че в действителност от 710 депутати присъстващите са били само 350.Важно е да се отбележи, че подобни казуси се обсъждат активно сред българските евродепутати, които по информация на OFFNews се срещат всяка сесия преди гласуването във вторник, за да обсъдят дневния ред и да вземат решения по ключовите за България развития. Уговарянето специално за стратегията относно пакет \"Мобилност\" е било още по-изчерпателно, като за целта е създадена контактна група, която включва не само български евродепутати, а и поне по един евродепутат от всяка заинтересована държава - Полша, Румъния, Хърватия, Латвия, Литва, Испания. По информация на OFFNews е имало непрекъсната комуникация по въпроса, която се изпращала до всички ангажирани по темата лица. Миналата сесия отново имаше заплаха пакетът да бъде вкаран за гласуване извънредно в дневния ред, но това не се случи. За да бъде предотвратено това на тази пленарна сесия обаче, всички заинтересовани лица са били предупредени да бъдат в пленарната зала навреме за гласуването на дневния ред вчера. Въпреки всички усилия на българската делегация срещу пакет \"Мобилност\" обаче, трима български евродепутати, чиито гласове се оказаха ключови, са пропуснали вота. Става въпрос за Светослав Малинов (Реформаторски блок/ЕНП), Неджми Али (ДПС/АЛДЕ) и Николай Бареков (Презареди България/ЕКР). След явното недоволство от страна на обществеността, Светослав Малинов публикува изявление, в което обяснява, че е не успял да стигне навреме заради закъснял полет, причинен от срив в диспечерската и компютърната система на летището във Франкфурт.Тази сутрин пред bTV евродепутатът призна, че е можел да хване по-ранен полет, но не очаквал да закъснее. \"Нито беше мое намерение, нито успях да го предвидя\", заяви Малинов. показва, че полетът наистина е закъснял с 50 минути. Но същата справка още ни информира, че този полет излита от България в 14:10 ч. българско време и пристига във Франкфурт по разписание в 15:35 ч. централноевропейско време. И за да избегнем спекулации колко време отнема да се стигне от летището във Франкфурт до Европейския парламент в Страсбург, Google Maps ни казва, че пътуването отнема 2 ч. и 11 мин. с автомобил, и още по-дълго с публичен транспорт.По самите думи на Малинов гласуването се е състояло в 17:30 ч. централноевропейско време. Ако оставим настрана съображенията, че трябва да се предвиди време за прибиране на багаж, за намиране на транспорт, за евентуално дори леко закъснение на полета или автобуса, или за трафик по пътищата, сметките пак не излизат. Г-н Малинов е щял да пропусне вота така или иначе, със или без закъснението на полета.Всеки понеделник преди този полет също така има и други, по-ранни. Така например има опция да се мине с по-ранен полет през Букурещ и директно да се кацне в Страсбург - избор, който някои от евродепутатите са направили. Варианти е имало - свидетелство за това е фактът, че останалите 14 български евродепутати пристигат навреме за вота. Дори делегациите с журналисти, които пътуват, за да отразяват сесията в Страсбург, обичайно хващат полет от България рано сутринта, който пристига във Франкфурт по обяд, откъдето се хваща автобус до Страсбург, който пристига към 14:00 ч. и оставя предостатъчно време за подготовка и транспорт до Парламента за началото на сесията.Стана ясно, че и евродепутатът Николай Бареков също е бил на този полет. След като този факт стана обект на обществено внимание, лидерът на бившата \"България без цензура\" заяви, че е щял да подкрепи пакета \"Мобилност\" така или иначе, защото бил изпратен в Парламента да защитава \"българските интереси\".В друг негов статус, от който става ясно, че според Бареков министърът на транспорта е Росен Бъчваров, а не Желязков, той още казва, че реакцията след гласуването е част от \"организирани масови истерични кампании, които манипулират изпростялата публика\".Кратка справка ни показва, че на гласуването на пакета \"Мобилност\" на 04 юли 2018 г.,  е гласувал против мнозинството от предложенията в пакета. Същата проверка ни казва и че Бареков по принцип няма навик да присъства в ЕП в понеделниците и четвъртъците, когато сесията започва и приключва. Тоест или изведнъж е решил, че всъщност пакетът застрашава българските интереси, и е наложително да бъде спрян... или просто от липса на заинтересованост отново е изпуснал гласуването в понеделник и след това е преценил, че е по-угодно да смени позицията си за пред хората.Евродепутатът Неджми Али все още не е пристигнал в Страсбург и се очаква да не посети пленарната сесия изобщо. Извинението му е, че неотложни семейни причини са го задържали в България. По информация на OFFNews е възможно и да е бил възпрепятстван от здравословен проблем. След разговори със свои британски колеги от Групата на Европейските консерватори и реформисти, българската делегация е осигурила подкрепа дори от тях. Въпреки че те нямат пряко отношение към пакета, както и не се надяват на нов мандат в ЕП, а сегашният им е почти приключил, те и да гласуват за отменянето на точката от дневния ред.Какво ни казва всичко това? Първо, казва ни, че наистина има отговорни наши представители, които се борят за българските интереси. Казва ни обаче още, че в деня на може би най-важното за България и пряко засягащо ключов сектор на родната икономика гласуване в Европейския парламент, наш евродепутат пропуска вота, а извинението му е повече от неприемливо. Също така ни казва и че друг наш евродепутат няма идея какво се случва в Европейския парламент и предпочита да излъже отколкото да си го признае. Казва ни обаче и нещо още по-ценно: случващото се в Европейския парламент ни засяга пряко и е важно кого изпращаме там. Затова е важно да се интересуваме, информираме и помним. Идва месец май. Време е да се замислим.", "date": "2019.03.26", "title": "Провалът ни за пакета 'Макрон': Храни български евродепутат, да те лъже"}
{"url": "https://offnews.bg/futbol/kak-stignahme-dotam-da-se-radvame-na-ravni-s-kosovo-i-cherna-gora-700091.html", "text": "Българският национален отбор по футбол започна квалификациите за европейското първенство през 2020 с две равенства в първите два мача.Добре е, че двете точки засега ни отреждат мечтаното второ място в нашата Група А. Но Англия вече е с 6. Също така е добре, че в отделни моменти от срещите на националите, ние, зрителите, видяхме сериозна доза мотивация и колективен дух. Но като цяло с ръка на сърце можем чистосърдечно да си признаем, че хубавото в градивен план никак не бе много.Добре е и да си дадем ясна сметка срещу кого играхме. За Косово и Черна гора няма какво толкова да се каже. Та те са на футболната карта само от няколко години. И е меко казано странно селекционерът на националите ни Петър Хубчев да е доволен от мачовете.Да, в последно време Черна гора роди няколко футболисти със сериозна визитка. Един истински таран в лицето на Стеван Йоветич, който защитава цветовете на клубния Монако и сърцатият защитник на Атлетико Мадрид Стефан Савич. Да, \"лъвовете\" нямат такива имена, които да играят за подобни отбори, това вече всички го знаят, но Черна гора? Сериозно?Двете им звезди дори не играха във въпросния мач на националния стадион \"Васил Левски\" преди няколко дни. А вчера черногорците отнесоха от Англия 5 гола в собствената си врата. Направо отсега да те побият тръпки какво ще гледаме на 7 септември на \"Уембли\", когато нашите момчета се изправят срещу \"трите лъва\"?За Косово оправданието с врящото котле на стадиона в Прищина до някаква степен е валидно. Статистиката сочи, че за всеки един отбор е трудно да разгърне играта си при такава мощна подкрепа на феновете, каквато беше снощи. Нищо обаче не оправдава факта, че те ни надиграха - 62:38% притежание на топката, 12:4 голови положения, 5:2 изстрели във вратата, 5:0 изстрели извън вратата. Нямам намерение да ви връщам назад във вече далечните 80-те и 90-те години на ХХ век. За онези времена всичко е казано, всеки си спомня с умиление за страхотните български постижения на национално и клубно ниво. Ще направя по-лошо, като ви върна само с десетина години. Тогава в европейски и световни квалификации имаше драми, когато на \"Васил Левски\"  Белгия (07.06.2003 - 2:2), Холандия (07.10.2006 - 1:1), Италия (11.10.2008 0:0, 07.09.2012 - 2:2) и още много други силни отбори. В наши дни правим измъчени равенства с Черна гора и Косово. До там ли стигнахме? Пак ли ще се оправдаваме с вече изтъркания преход, занемарените бази и неправилното управление на Българския футболен съюз? Нима Косово не изживява преход, а базите в Черна гора да са ултрамодерни? Дори човекът, който е \"виновен за всичко в българския футбол\" - Боби Михайлов сякаш е безсилен пред това, което се случва.Вината не е и в самите футболисти. Бих спорил с всеки, който каже, че Тодор Неделев, Ивелин Попов и компания нямат таланта да станат футболисти от висока класа. Вярвам, че всеки един от нас малко или много вижда някакъв потенциал в играчите ни, но незнайно защо не се развиват. Трудният въпрос \"Защо българският национален отбор продължава да потъва\" все още търси отговор.Летвата падна, амбициите са все по-ниски. По време на жребиите в миналото се надявахме на един футболен гигант в групата ни, от който предварително да се примирим, че ще имаме загуба и да търсим само победа от останалите отбори. Сега \"ни очакват много тежи мачове\"... с Косово. Накрая искам да уточня, че съм се \"събличал по физическо\" и не искам да остана неразбран. Снощи сърцето ми се сви, докато гледах как иначе  се мъчат срещу напомпаните с адреналин играчи на Косово, които въпреки нелепите на моменти отигравания, неуморно търсеха победата на своя стадион, както \"лъвовете\" го правеха преди години на \"Васил Левски\". ", "date": "2019.03.26", "title": "Как стигнахме дотам да се радваме на равни с Косово и Черна гора"}
{"url": "https://offnews.bg/obshtestvo/evroparlamentat-odobri-novite-pravila-za-avtorskoto-pravo-v-internet-700092.html", "text": "Евродепутатите гласуваха за спорната директива за авторското право в пленарна зала с 348 гласа „за“, срещу 274 гласа „против“ и 36 гласа „въздържал се“. Това отбелязва края на законодателния процес за Европейския парламент, който започна през 2016 г. Сега ще бъде ред на държавите членки да одобрят решението на Парламента в идните седмици.Според директивата:Документът предизвика доста притеснения относно свободата на изразяване. Особени полемики породиха текстовете в чл. 11 и чл.13, наричани \"данък линк\" и \"ъплоуд филтри\". Чл.11 задължава сайтовете да плащат на медиите, за да цитират каквото и да е, освен \"отделни думи или много кратки откъси\" от техни публикации.Тъй като споделянето на откъси от новини е изрично изключено от обхвата на директивата, то може да продължи както е било досега. Директивата, обаче, включва разпоредби, с цел избягване на злоупотребата от страна на новинарски агрегатори. „Откъсите“ ще могат да продължат да се появяват в емисиите на Google News, например, а статия може да бъде споделяна във Facebook, при условие, че е „много кратка“, обясняват от ЕП.Чл. 13 задължава сайтове и приложения, където потребителите могат да качват материали, да положат \"усилия\" предварително да купят лицензи за всичко, което потребителите биха могли да качат, и да предотвратят нарушенията на авторското право. Така платформи като YouTube и Facebook да сканират качено съдържание, за да спират нелицензирано споделяне на авторски материали.Мотивите са, че директивата има за цел да гарантира, че дългогодишните права и задължения в закона за авторското право се отнасят също и за интернет. YouTube, Facebook и Google News са сред широкоизвестните интернет имена, които ще бъдат най-пряко засегнати от законодателството. Директивата цели да засили способността носителите на права, а именно музиканти, изпълнители и автори на текстове (творци), както и издателите на новини, да договарят по-добри сделки за възнаграждение за използването на техния труд в интернет платформите.Тя постига това, като прави интернет платформите пряко отговорни за качването на съдържание на техните страници и дава автоматично правото на издателите на новини да сключват споразумения от името на журналисти за използването на новини от новинарски агрегатори.Качването на защитена творба с цел цитиране, критика, рецензия, карикатура, пародия или пастиш е по-добре защитено отвсякога, което гарантира, че „memes“ и „GIFs“ ще продължат да бъдат достъпни и споделяни в онлайн платформите.Текстът уточнява също, че качването на творби в онлайн енциклопедии по некомерсиален начин, като например в Wikipedia, или платформи със софтуер с отворен код като GitHub, ще бъде автоматично изключено от обхвата на директивата. Стартъп платформите ще се възползват от по-леки задължения отколкото по-утвърдените.Авторите и изпълнителите ще могат да изискват допълнително възнаграждение от дистрибутора, който използва правата им, когато първоначално договореното възнаграждение е непропорционално ниско в сравнение с ползите, получени от дистрибутора.Директивата има за цел да направи по-лесно използването на авторски материали чрез извличане на информация от текст и данни, като по този начин премахва сегашното неравностойно конкурентно положение, в което се намират европейските научни изследователи. То предвижда, че ограниченията за авторско право няма да се прилагат за преподаване или за илюстрация.И накрая, директивата също позволява авторският материал да бъде използван безплатно за защита на културното наследство. Произведенията извън търговско обращение могат да бъдат използвани, когато не съществува организация за колективно управление, която може да издаде лиценз.Понастоящем интернет компаниите имат слаб стимул да сключват справедливи лицензионни споразумения с притежателите на права, тъй като те не се считат за отговорни за съдържанието, което техните потребители качват. Те са задължени да премахват само съдържанието, което нарушава правата, когато притежателят на права ги помоли да го направят. Това обаче е тромаво за притежателите на права и не им гарантира справедливи приходи.Отговорността на интернет компаниите ще повиши шансовете на притежателите на права (особено музиканти, изпълнители и сценаристи, както и издатели на новини и журналисти) да осигурят справедливи лицензионни споразумения, като по този начин ще получат по-справедливо възнаграждение за използването на техните произведения, експлоатирани дигитално.Изключения има само за сайтове, които са създадени преди по-малко от три години, имат по-малко от 10 млн. евро оборот годишно и по-малко от 5 млн. уникални потребители месечно. Нарушаването дори на едно от тези условия – например изминаването на трите години от създаването на страницата - я праща в обсега на директивата.Как са гласували българските евродепутати:За приемане на директивата са гласували: Неджми Али, Филиз Хюсменова и Искра Михайлова от ДПС, Асим Адемов и Емил Радев от ГЕРБ, Светослав Малинов от ДСБ, Георги Пирински, Петър Курумбашев и Сергей Станишев от БСП.Против: Илхан Кючюк от ДПС, Ангел Джамбазки от ВМРО и Момчил Неков от БСП.Въздържали са се: Николай Бареков от \"България без цензура\", Ева Майдел, Андрей Новаков, Андрей Ковачев и Владимир Уручев от ГЕРБ.За поправки на директивата:- \"За\" гласуване на поправки – Николай Бареков от \"България без цензура\", Ангел Джамбазки от ВМРО, Светослав Малинов от ДСБ, Ева Майдел и Владимир Уручев от ГЕРБ, Момчил Неков и Георги Пирински от БСП, Илхан Кючюк от ДПС.- \"Против\" гласуване на поправки – Неджми Али, Филиз Хюсменова и Искра Михайлова от ДПС, Андрей Ковачев, Емил Радев от ГЕРБ, Петър Курумбашев от БСП.", "date": "2019.03.26", "title": "Европарламентът одобри новите правила за авторското право в интернет"}
{"url": "https://offnews.bg/politika/nap-pravi-analiz-na-sdelkite-na-arteks-700099.html", "text": "Националната агенция за приходите прави анализ на сделките на „Артекс“ за апартаментите, купени на цени под пазарните. За това съобщиха от Агенцията за БНР.  Оттам обясниха, че не могат да разкриват подробности около случая преди края на проверките.От НАП отрекоха информацията, че са опростени просрочени задължения от 20 милиона лева на фирмата, натрупани от неплатени данъци и осигуровки.Името на компанията нашумя през последните дни заради разразилия се скандал с апартаментите на властта. В центъра на скандала се оказаха председателят на парламентарната група на ГЕРБ Цветан Цветанов и министърът на правосъдието в оставка Цецка Цачева. Те са придобили апартаменти на занижени цени в луксозни сгради в софийския квартал „Изток“.В понеделник стана известно, че с луксозен имот са се сдобили бившият председател на Комисията за регулиране на съобщенията Веселин Божков и заместник-министърът на енергетиката Красимир Първанов, който също е купен на ниски цени.Във връзка със скандала оставки подадоха Цачева, заместник-министърът на спорта Ваня Колева.Цветан Цветанов пък заяви, че е атакуван заради наближаващите евроизбори, които ще се състоят в края на май.", "date": "2019.03.26", "title": "НАП прави анализ на сделките на 'Артекс'"}
{"url": "https://offnews.bg/sviat/egipetskiat-prezident-ni-obeshta-che-stranata-mu-shte-spira-nelegalni-700101.html", "text": "България и Египет са в близост до регион, обхванат от продължителна криза, и са естествени съюзници в усилията си за укрепване на стабилността в Близкия Изток и в борбата с организираната престъпност, нелегалната миграция, радикализацията и тероризма. Това е позицията, около която се обединиха президентите Румен Радев и Абдел Фатах ас-Сиси. Двамата се срещнаха днес в Кайро.Българският държавен глава е на официално посещение в Арабска република Египет по покана на своя колега Абдел Фатах ас-Сиси.Като една от най-близките държави от ЕС до Египет, България ще продължи да работи гласът на страните от региона и на Египет да бъде чут по-силно в Европа, защото от ситуацията в Близкия изток и Северна Африка зависи стабилността и сигурността на самия Европейски съюз, подчерта Румен Радев.Абдел Фатах ас-Сиси заяви, че Египет ще продължи да предотвратява трафика на хора и добави, че през последните месеци ефективно са пресечени всички нелегални миграционни потоци към Европа от територията на страната.На срещата е изразен взаимен интерес към задълбочаване на двустранното сътрудничеството в отбраната, сигурността и в областта на военното обучение. Двустранният стокооборот между България и Египет достига 1 млрд. щатски долара годишно.На срещата е обсъдено по-активното взаимодействие в рамките на смесената комисия за сътрудничество, както и създаването на Българо-египетски бизнес съвет, който да подкрепя деловите среди за реализацията на проекти от общ интерес.По-активното партньорство в областта на въздушния и на морския транспорт също е инвестиция в разширяването на връзките между бизнеса и за насърчаването на културния обмен и туризма, посочи още българският президент.Специално в сферата на туризма и България, и Египет има много какво да предложат, но и много какво да научат един от друг, заяви Румен Радев и покани Абдел Фатах ас-Сиси да посети страната ни.", "date": "2019.03.26", "title": "Египетският президент ни обеща, че страната му ще спира нелегалните миграционни потоци към Европа"}
{"url": "https://offnews.bg/politika/ninova-tcvetanov-si-otiva-modelat-ostava-700100.html", "text": "„Цветанов си отива, моделът остава. Няма как Борисов да реши проблема с апартаментгейт, защото той е следствие, а не причина. Проблемът е в изградения модел на управление през тези десет години”, заяви председателят на БСП Корнелия Нинова на пресконференция в централата на партията.По думите ѝ това е модел, в който всички правителства и мнозинства на Борисов приемат лобистки закони в интерес на определени олигарси, които след това им се отблагодаряват.Тя съобщи, че БСП са изготвили списък с доказателства за 26 лобистки закони, приети по време на правителството „Борисов 2”. В следващите дни социалистите ще представят такава разработка и за кабинета „Борисов 3”.Тя изрази мнение, че втората характеристика на този модел е политическият рекет върху бизнеса – \"дали за да го откраднеш, или да ти плати в апартаменти\".Лидерът на БСП коментира още, че \"Борисов реже една глава, идва друг човек, а моделът продължава- самият Борисов е главата на този модел\".", "date": "2019.03.26", "title": "Нинова: Цветанов си отива, моделът остава"}
{"url": "https://offnews.bg/futbol/seriozni-bitki-za-zona-shampionska-liga-v-liubimite-ni-klubni-parvenst-700083.html", "text": "В края на седмицата се подновяват любимите ни клубни първенства. У нас започва плейофната част на Първа лига. В шампионския поток Левски приема Ботев Пловдив, а ЦСКА е домакин на Черно море в опит да отмъсти за скорошната загуба във Варна, докато Берое гостува на Лудогорец.В челото в  пък всичко изглежда ясно и ще бъде много трудно някой да свали Барселона от върха.  Столичните Атлетико и Реал по-скоро ще се борят за среброто, като \"белия балет\" приема последния в класирането Уеска. Срещата e неделя от 21:45 часа и ще можете да го . В събота също от 21:45 , който е само на две точки от място в Топ 4.Най-интересният мач в английската Висша лига е между Ливърпул и Тотнъм. Именно \"шпорите\" могат да решат битката за титлата в Англия, тъй като след месец им предстои визита и на другия претендент за златото Манчестър Сити. Битката за място в Топ 4 също е особено ожесточена. Арсенал, Челси и Манчестър Юнайтед се борят за зона Шампионска лига.В  пък най-голямата интрига също е свързана с местата, даващи право на участие в турнира на богатите за новия сезон. Интер приема Лацио в директен сблъсък за четворката. Мачът е в неделя от 21:30 часа българско време и . Kъм нея Шампионска лига са се запътили и .  часа и ще се опита да се върне на победния път, след като в миналия кръг допусна първата си загуба през кампанията в калчото – 0:2 от Дженоа.", "date": "2019.03.26", "title": "Сериозни битки за зона Шампионска лига в любимите ни клубни първенства"}
{"url": "https://offnews.bg/obshtestvo/shestte-vaprosa-za-imotite-na-tcvetanov-na-ulitca-latinka-v-sofia-700109.html", "text": "След анализ на нотариалните актове, с които председателят на ПГ на ГЕРБ Цветан Цветанов е придобил имотите си в сграда Летера на ул. Латинка в София, \"Антикорупционният фонд\" излезе днес с шест въпроса по казуса.В цялата схема на прехвърляне на имоти между три страни има ли изобщо сделка, която можем да приемем за “истинска и действителна цена”, както са декларирали страните по сделките и са удостоверили с подписите? - питат от неправителствената организация, която първа, заедно с Българската редакция на \"Свободна Европа\", разкри нереално ниските стойности по сделките за замяна на имоти между строителна фирма “Артекс” и Цветан Цветанов.Анализът на нотариалните актове, с които г-н Цветанов е придобил имотите си в сграда „Летера“ на ул. „Латинка“ в София, показва следното:На 12.06.2018 г. при един и същ нотариус са изповядани 3 нотариални акта с поредни номера, както следва:1) С първия нотариален акт собствениците на групата „Артекс“ Пламен и Весела Мирянови продават на едно от дружествата си, „Артекс Инженеринг 2000-5“ ООД, апартамент на шестия етаж, с площ 239,90 кв.м., с прилежаща сервизна асансьорна шахта за ВИП асансьор и преддверие с площ 33,40 кв.м., разположена на 7 нива, за сума в размер на 560 830 лв., със срок на плащане до 3 дни от датата на продажбата. Данъчната оценка на имота е 342 852, 40 лв. Нивата на имота са седем, тъй като асансьорната шахта е включена като неразделна част от имота. Купувачът „Артекс Инженеринг 2000-5“ ООД е регистриран през 2013 г., като за периода 2013 г. – 2018 г. няма дейност и няма приходи.2) С втория нотариален акт „Артекс Инженеринг 2000-5“ ООД заменя закупения от сем. Мирянови апартамент със собствена сервизна асансьорна шахта + двоен гараж с площ 42,60 кв.м. в сутерена на сградата срещу два апартамента на сем. Цветан и Десислава Цветанови на ул. „Елемаг“, с обща площ 192,76 кв.м. на 5-ти етаж в сграда по-старо строителство + 2 паркоместа в двора към сградата, с обща площ 33,32 кв.м. Данъчната оценка на имотите на „Артекс“ е 386 654, 40 лв., а тази на имотите на Цветанови е 287 438 лв.Сем. Цветанови са направили доплащане в размер на 100 000 лв., платени по банков път преди сделката. Всички данъци и такси по сделката (местен данък, ДДС, такса вписване, нотариална такса) са изчислени въз основа на данъчната оценка на по-скъпия имот - 386 654, 40 лв. Страните заявяват пред нотариуса, че това е действителната стойност на сделката и не си дължат и няма да си дължат за в бъдеще суми за уравняване на дяловете. В нотариалният акт не е описано състояние на имотите т.е. не е уговорена цена за обзавеждане или по-високо качество или по-висока степен на завършеност на довършителни работи на имотите на ул. „Елемаг“ (прехвърлени от Цветанови на „Артекс“), в сравнение с имотите на ул. „Латинка“ (придобити от Цветанови).3) С третия нотариален акт „Артекс Инженеринг 2000-5“ ООД продава на Симеон Емилов Велков и съпругата му придобитите от Цветанови имоти на ул. „Елемаг“ за 470 000 лв., получена по банков път преди подписване на нотариалния акт. Страните са декларирали, че това е действително уговорената между тях продажна цена. Симеон Велков е бивш подчинен на Цветанов - IT специалист на ГЕРБ и участник в предизборния щаб на партията, към днешна дата - държавен служител в „Ръководство на въздушното движение“ (РВД).При тези факти възникват следните въпроси:1) Замяната на имоти се извършва въз основа на данъчна оценка, при положение, че разликата между нея и пазарните цени е фрапираща. Съответно, доплаща се и разликата от 100 хиляди лева. Ако цената е няколко пъти по-висока, не би ли следвало и доплащането да е по-високо?2) „По-евтините“ имоти са заменени на данъчна оценка (287 438,80 лв.) и веднага след това са продадени на почти двойна цена (470 000 лв). Тази цена е с 183 000 лв. над данъчната оценка. Ако на датата на продажбата по-евтините имоти (с обща жилищна площ 192,76 кв.м. в сграда по-старо строителство + 2 паркоместа в двора към сградата, с обща площ 33,32 кв.м ) са стрували поне двойно на данъчната оценка, каква е била реалната цена на по-скъпите имоти (240 кв.м. апартамент + 33,40 кв.м. преддверие и собствена асансьорна шахта + двоен масивен гараж с площ 42,60 кв.м.) в сутерена на една от най-луксозните жилищни сгради в София?3) При положение, че „Артекс Инженеринг 2000-5“ ООД е закупило имотите на ул. „Латинка“ за 560 830 лв. от Мирянови, по каква логика ги заменя с Цветанови на същия ден, при цена по данъчна оценка?4) Трите сделки са изповядани в един и същи ден и час, с последователни номера и при един и същ нотариус. Това са ясни индикатори за предварително договорени сделки, а не такива, основани на пазарна логика. При тази ситуация, можем ли да приемем цената, на която крайният купувач придобива, за истинска?5) Каква е житейската и правна логика на това тройно прехвърляне (две продажби и една замяна), вместо сем. Мирянови да продаде имотите на ул. Латинка на Цветанови, а Цветанови да продадат имотите си на ул. „Елемаг“ на Велкови? При това положение каква е ролята на дружеството посредник „Артекс Инженеринг 2000-5“ ООД в отношенията между Цветанов и бившия му подчинен Велков, особено като се има предвид, че дружеството е регистрирано през 2013 г. и е без никаква дейност до датата на сделката ?6) В цялата схема на прехвърляне на имоти между три страни има ли изобщо сделка, която можем да приемем за “истинска и действителна цена”, както са декларирали страните по сделките и са удостоверили с подписите?", "date": "2019.03.26", "title": "Шестте въпроса за имотите на Цветанов на улица Латинка в София"}
{"url": "https://offnews.bg/temida/biser-lazov-si-spomni-samo-edno-ime-na-politik-vzemal-pari-ot-ktb-iv-700098.html", "text": "Първото и засега единствено име на политик, което прозвуча по време на първия разпит по мегаделото „КТБ“, беше това на бившия премиер Иван Костов. Основният прокурорски свидетел Бисер Лазов си спомни, че по указание на банкера Цветан Василев е трябвало да дава на бившия премиер определени суми пари.Бисер Лазов, който до 20 юни 2014 година, когато КТБ беше затворена, е бил счетоводител на бизнес структурата на Василев. В съдебната зала той я наричаше „фирмата“. Лазов се върна към 1994 година, откогато датира познанството му с банкера.Той разказа за Иван Костов, че след като централата на КТБ се преместила на столичната улица „Гарибалди“, тоест, след като Костов вече не е бил в активната политика, го виждал в кабинета на Цветан Василев. Банкерът му обяснил, че се познават от години и после му разпоредил да се види лично с Костов и с дъщеря му Мина с указанието месечно да им дава сумата от 25 000 лева. За какво са били тези пари, не стана ясно, защото разпитът засега е на етап свободен разказ без въпроси, съобщи БНР.На влизане в съдебната зала Бисер Лазов, когото заместник главният прокурор Иван Гешев нарече „дясната ръка на Цветан Василев до фалита на банката“, неохотно отговори на въпроса защо е минал от страната на прокуратурата.Бисер Лазов и Цветан Василев са се разделили на 20 юни, деня, в който БНБ затвори КТБ. Напускайки „фирмата“, на която е бил счетоводител, бившата дясна ръка на банкера отишъл в прокуратурата с документи и подробен разказ за модела „КТБ\".В началото на изложението си Бисер Лазов обясни, че много е уважавал Цветан Василев, че е споделял бизнес вижданията му, че е мечтал с него и се е учил от него, но това е било до раздялата им. Отишъл във „фирмата“ през 1998 година и виждал как всеки ден на адреса, на който се помещавала фирмата на Василев, са влизали коли с милиони. До 20 юни 2014 г. задълженията му са били да подготвя счетоводната книга, където се отразявало какви пари влизали и какви пари излизали.Показанията на Лазов са основата на прокурорската теза срещу съдения задочно Цветан Василев, описана в многостраничния обвинителен акт, наречен от авторите си „Общ поглед върху модела КТБ“.Достоверността на показанията на Бисер Лазов е обект на задочен спор между страните от началото на процеса. Адвокати го обвиняват, че атакува Цветан Василев, за да опази себе си от наказателна отговорност. От прокуратурата пък твърдят, че хора на Василев се опитвали да профилактират Лазов, за да оттегли показанията си.Освен Цветан Василев, който от началото на разследването е в Сърбия, подсъдими за източването на над 2,5 млрд. лева от банката са общо 17 души. Защитават ги близо 40 упълномощени и резервни адвокати.", "date": "2019.03.26", "title": "Бисер Лазов си спомни само едно име на политик, вземал пари от КТБ: Иван Костов"}
{"url": "https://offnews.bg/obshtestvo/tast-ubi-zet-si-v-belitca-700065.html", "text": "Мъж бе убит при семеен скандал в Белица, съобщи ОД МВР-Благоевград.Задържан е 63-годишен жител на града.На 25 март вечерта е възникнал скандал между него и 58-годишната му жена. В опит да потуши скандала, се намесил зет им. Тъстът обаче му нанесъл удат с остър предмет в шията, в резултат на който 40-годишният мъж е починал.За случая е уведомена ОП-Благоевград. Образувано е досъдебно производство.", "date": "2019.03.26", "title": "Тъст уби зет си в Белица"}
{"url": "https://offnews.bg/dw/kakav-e-bil-zhivotat-na-balgarite-v-osmanskata-imperia-700104.html", "text": "Към края на османската власт България е сред най-развитите части на Османската империя, раждаемостта е рекордно висока, а българските занаятчии просперират. Още факти за тази епоха откриваме в ново мащабно изследване.Само безпристрастната интерпретация на документите и свидетелствата от епохата на османското владичество може да очертае една сравнително правдива картина за живота на българите през петте века между падането на страната им под чужда власт до нейното освобождение. Издаденото току-що първо цялостно изследване на демографското развитие по българските земи допринася да разберем как се е формирала днешната българска нация.Въпросното изследване, изготвено от проф. Щелиян Щерионов от БАН и посветено на демографските аспекти в процеса на създаване и укрепване на българската нация, разсейва редица митове и стереотипи за положението на българите под османска власт. Един от основните изводи гласи, че българите се вдигат срещу властта на султана не заради недоимък и глад, а заради пробудилите се национално самосъзнание и стремеж към свобода и независимост. Масовата смъртност поради глад и тежко недохранване е непознато явление в цялата българска история.Българското население нараства с 1 милионПрез целия период на османското владичество българите-християни са преобладаващата етно-религиозна общност в границите на автономната Българска екзархия, утвърдена със султански ферман. През по-голямата част от този период темповете на демографско нарастване сред българите-християни превишават съответните показатели за поданиците на султана, изповядващи исляма. В стопанско отношение България дори е сред най-развитите части на империята, а качествените и много ценени стоки на българските занаятчии и земеделци намират широк прием не само на обширните османски пазари.В периода непосредствено преди падането на България под властта на османските завоеватели българското население възлиза на около 1,4 милиона души. Непосредствено след Освобождението българите-християни в Княжество България и Източна Румелия са около 2,4 милиона души. Както сочат многобройни документи и анализи на епохата, раждаемостта сред българите-християни е по-висока от тази сред мюсюлманите. Към средата на 19-и век тази раждаемост достига годишно 53 новородени на 1000 души население - рекорд в цяла Европа. Разбира се, това немислимо в днешни времена равнище е вид компенсация на изключително високата детска смъртност.И още данни от епохата: авторът на изследването проф. Щерионов посочва, че процентът убити в резултат от насилия се движи в рамките на показателите за континента. Жертвите на Априлското въстание през 1876 г. са между 30 хиляди и 35 хиляди души, докато по време на Полското въстание в Русия през 1863 г. броят на избитите от армията на ген. Гурко достига 60 хиляди души, допълва проф. Христо Матанов от Софийския университет. През епохата на османското владичество отрицателен прираст на населението по българските земи се наблюдава единствено между средата на 17-и и началото на 18-и век. Като основни причини за този временен демографски срив проф. Щерионов посочва влошените климатични условия и бумът на епидемиите.В онзи период повечето българи живеели в нехигиенична и болестотворна среда, свидетелстват цитираните в изследването документи. Косвено доказателство са и регистрираните 11 по-големи чумни епидемии, които отнемат живота на над 300 000 обитатели на българските земи. Експертът по историческа демография доц. Венцислав Мучинов отбелязва, че смъртността от епидемии сред българите-християни все пак е била значително по-ниска, тъй като през по-голямата част от Средновековието те са населявали преди всичко селските райони. За разлика от мюсюлманите в градовете, които приемали епидемиите като неотменимо божие наказание и не правели нищо, за да ограничат разпространението им, християните бързо напускали заразените селища в търсене на убежища сред природата.Наредбите за противодействие срещу епидемиите и изграждането на здравни служби в някои градове не оказват особено влияние върху борбата срещу бича на епохата - инфекциозните болести. Първите стъпки към организирано медицинско обслужване датират едва от началото на 19-и век. Русе и истанбулският район Галата са първите градове и градски райони в империята, благоустроени по западноевропейски образец, обяснява доц. Мучинов. А проф. Щерионов отбелязва, че към датата на Освобождението повечето от практикуващите близо 150 лекари са българи.По една сребърна пара за всяко ваксинирано детеВ тази връзка Щерионов разказва за посещение на медицинския екип от кортежа на султан Абдул Меджид през 1846 г. в Търново, където местното население категорично отхвърля предприетата от османските власти кампания за ваксиниране на децата срещу смъртоносната едра шарка. За да ги убедят в ползата от ваксинацията, хората на султана обещават по една сребърна пара и по една кърпа като подарък за всяко ваксинирано дете. Проф. Христо Матанов от Софийския университет уточнява, че приложеният способ за ваксинирането е бил заимстван от арабската медицина. Друг любопитен детайл, свързан с хигиената, е изграждането на много обществени бани. По този показател Османската империя изпреварва редица западноевропейски държави, където по време на Ренесанса монарсите са се къпели извънредно рядко.Между 15-и и 18-и век общият брой на селищата в българските територии почти съвпада с броя им в съвременна България - около 5 500. Броят на градовете през османската епоха е около 80, като в тях живеят над 10% от населението. За да се увеличи броят на данъкоплатците, а покрай това да се повишат и приходите за хазната, османските власти провеждат активна демографска политика - независимо дали става дума за християни, мюсюлмани или юдеи, обяснява доц. Мучинов. В началото на османското владичество Истанбул разселва преселници от Анадола в Лудогорието и низината на Марица, които са стратегически за сигурността на империята. С течение на времето обаче този поток рязко намалява. Постепенно той е заместен с обмена на население между османските територии, Русия и Австро-Унгария. В България се установяват около 300 000 кримски татари и групи северокавказци, приели исляма. Приблизително същият брой българи-християни бягат към Русия и Австро-Унгария по време на войните между империята и тези две християнски монархии. Малко известен е фактът, че силното обезлюдяване на Източна България вследствие на руско-турските войни през десетилетията преди Освобождението подтиква Истанбул да предприеме кампания за завръщането на избягалите в Русия и Влашко българи, на които се обещават данъчни и други привилегии. В епохата на своя разпад империята просто не разполага с достатъчно демографски ресурс за презаселване на обезлюдените краища с мюсюлмани.Възходът на българските занаятчии и търговциЗа развитието на търговията, финансовите услуги и занаятите принос имат и изгонените през 16-и век от Испания евреи, в които Османската империя съзира солиден потенциал за стопанското си оцеляване. Тя ги приема и ги разселва във всички свои провинции, в това число и в България. Българите-християни пък са отлични производители на най-качествените и търсени зад граница османски стоки като аби, шаяци, гайтани, вълнени платове, метални изделия, керамика, розово масло. Една френска фирма дори си позволява нещо, което днес бихме нарекли „интелектуална кражба на българско ноу-хау\" - в Румъния тя изнася като собствена продукция изработваните в Габрово изключително качествени ножове, обяснява проф. Христо Матанов. От своя страна българските занаятчии и търговци натрупват цели състояния от износа на качествените си стоки в обширната Османска империя, допълва проф. Матанов. Свидетелства за благосъстоянието им са изключително красивите къщи във възрожденските градове, обзаведени с много вкус и пари. Именно по време на Възраждането тези градове бързо се побългаряват в резултат от интензивната миграция от селата, заключава доц. Мучинов.", "date": "2019.03.26", "title": "Какъв е бил животът на българите в Османската империя?"}
{"url": "https://offnews.bg/obshtestvo/kakva-e-tazi-nadgrobna-plocha-na-garibaldi-snimki-700103.html", "text": "Поредно умопомрачително естетично решение при изпълнението на ремонта на \"Графа\" озадачава минувачите - новата водна стена, която подозрително много прилича на надгробна плоча.Днес Столична община откри за пешеходци ремонтирания площад \"Гарибалди\". Преди всичко останало прави впечатление именно огромната, близо 3 метра черна гранитна плоча, по която текат тънки струйки вода, снабдена и с малка каменна градинка.Нововъведението обаче изглежда естетично неуместно, а поставянето му по средата на площада също поражда визуални несъвместимости със заобикалящата го среда. На гърба на \"надгробната плоча\" има и чешмичка, отново от черен гранит. Те седят на метри от паметника (който също седи неуместно надгробно) от 2017 година на синдикат образование към КТ \"Подкрепа\", а малко по-надолу е статуята на Джузепе Гарибалди. Така малкото пространство се пренасища откъм несъвместими визуални елементи, а центърът на вниманието - именно миниатюрният Гарибалди на кон - е изместен към черната гранитна \"надгробна плоча\".Кривата подредба на плочките по площада също прави впечатление, но да не бъдем дребнави в случая.Водната стена на \"Гарибалди\". Снимка: OFFNews.Водната стена на \"Гарибалди\", зад нея се вижда чешмичката, а в далечината са паметниците на КТ \"Подкрепа\" и Гарибалди. Снимка: OFFNews.Водната стена на \"Гарибалди\" с чешмичката вдясно, вляво е паметникът на образованието. Снимка: OFFNews.Водната стена на \"Гарибалди\" с чешмичката вдясно, вляво е паметникът на образованието. Снимка: OFFNews.Паметникът на образованието, който също прилича леко на надгробна плоча, но не чак колкото водната стена. Снимка: OFFNews.Водната стена на \"Гарибалди\" с чешмичката. Снимка: OFFNews.Водната стена на \"Гарибалди\". Снимка: OFFNews.", "date": "2019.03.26", "title": "Каква е тази надгробна плоча на Гарибалди? (снимки)"}
{"url": "https://offnews.bg/obshtestvo/rabotodateli-i-sindikati-ne-podkrepiat-pravilnika-na-zakona-za-horata-700102.html", "text": "Всички работодателски организации се въздържаха от подкрепа на Правилника за прилагане на Закона за хората с увреждания. Това стана ясно по време на Националния съвет за тристранно сътрудничество (НСТС), на който бе обсъден проектът на постановление на Министерския съвет за приемане на Правилника за прилагане на Закона за хората с увреждания.От Асоциацията на индустриалния капитал (АИКБ), Българската стопанска камара (БСК), Българската търговско-промишлена палата (БТПП), Съюза за стопанска инициатива (ССИ) и КРИБ се въздържат от подкрепа на Правилника.Според председателят на АИКБ Васил Велев правилникът не може да излекува недъзите на самия закон.По думите му работодателите трябва да бъдат подкрепяни в наемането на хора с увреждания, а не да им бъдат налагани санкции.Според председателя на БСК Димитър Бранков методиката за оценка на потребностите да бъде извършена по по-компетентен начин. От БТПП считат, че така разписаните мерки не отговарят на сложните и многообразни пазарни отношения в страната.От КТ \"Подкрепа\" заявиха, че също ще се въздържат от подкрепа на Правилника за прилагане на Закона за хората с увреждания, тъй като не са съгласни с чл. 32 на правилника: Според синдикалната организация този член дава възможност за прехвърляне на задълженията за изпълнението на квотите от един работодател на друг.", "date": "2019.03.26", "title": "Работодатели и синдикати не подкрепят правилника на Закона за хората с увреждания"}
{"url": "https://offnews.bg/sviat/otkriha-martav-general-major-ot-fsb-v-moskva-700068.html", "text": "Генерал-майор от Федералната служба за сигурност (ФСБ) - приемникът на КГБ, е открит мъртъв в Москва, съобщи ТАСС. Тялото му е намерено в апартамент в северната част на града. Според източник на ТАСС от правоохранителните органи по тялото не са открити следи от насилие. Започнало е разследване на причините за смъртта му. Според източник на РИА Новости в дома му са открити два пистолета - Glock 26 и Browning M1906, както и 150 патрона.Името на мъжа не се споменава. Според източника става въпрос за пенсиониран генерал-майор.", "date": "2019.03.26", "title": "Откриха мъртъв генерал-майор от ФСБ в Москва"}
{"url": "https://offnews.bg/nashite-avtori/venia-i-fedia-700055.html", "text": "Обикновено държа „Братя Карамазови“ далече от „Москва – Петушки“, в различни краища на библиотеката у дома, ама някои хора си нямат и библиотека, та не знам откъде да започна, сигурно трябва да разкажа какво означава тая дума и за какво служи тази мебел. Отвлякох се, ама тия двамата са виновни, дето винаги си стоят далече един от друг, но този път ги бях събрал неволно на бюрото си, щото отворих да препрочета „Братя Карамазови“, после я оставих, без да погледна, че преди нея там съм намърдал и книжното тяло, родено от гения на господин Ерофеев.Не мога да се обръщам с „господин“ към никой от тях, това беше само закачка. Те са толкова фамилиарни с нас, читателите, така мило ни говорят, че „господин“ би звучало обидно и враждебно дори. Ако кажем „господин Достоевски“, все едно отново го затваряме в тъмница и пак му четем смъртната присъда и той пак чака нейното изпълнение, без да мигне цяла нощ и в последния момент, малко преди да го разстрелят на разсъмване, му казваме „Федя, това е само шега“ и на човека му олеква, но от силното вълнение получава още един епилептичен припадък. Епилептиците са специални хора, потърсете кои са били епилептици и ще се убедите сами в този факт. Господин Ерофеев не е бил епилептик, значи и специален не е кой знае колко, но сега само се заяждам, да му го върна и на него, понеже цяла нощ ме държаха буден със своя странен диалог.Лежат си двамцата на бюрото ми и си гукат. Аз се опитвам да заспя, а те дъра-бъра, два чадъра.– Федя, а мне все это страшно надоело – промълвява в делириум Веня, а ако не знаете сръбски език, рече му, че вече му е писнало от всичко, като имаше предвид цялата тая плява медийна и този шум невъобразим на новото време.– Представяш ли си, Веничка, какви писатели се навъдиха напоследък! Гледам и не разбирам. Не, не говоря за разни политици и плеймейтки, дето и те бестселъри избацаха, подкокоросани от сребролюбив трепет. За другите ми е мисълта. Ето, разказах аз за това семейство непълноценно Карамазови цял роман, че и продължение бях замислил. Бащата голяма гадина, синовете му най-различни по характер, а Иван дори писател и той. Но ако бяха като Иван днешните писатели, с мед да ги намажеш. Защото дори Иван Карамазов, тази тъмна натура, този демон, пише, за да обясни идея, за да потърси изход за човечеството. А днешните – нито изход търсят, нито идеи имат.– Дух на униние долавям у теб, Федя. Прав ли съм? Че ние нашето време си го изживяхме. Сега само Толкин и К. С. Луис им дай на тез недоносчета. Тук-таме за почивка Тери Пратчет с неговите дискове. А аз къде съм, брат, в тази картина маслена? Къде е драмата? Забравиха да страдат тези хора. А забравят ли да страдат, ще има да патят. Ще станат съвсем плоски, Евклидови, двуизмерни. Схематични сърчица с часовников механизъм. Гнус ме е от тях. Да ти налея ли, братле? – Веня не чака съгласието на събеседника си, а направо му наля, а аз изтръпнах, че ще намокрят нещо на бюрото ми, бях си приготвил бланката за данъчната декларация.– И ти си прав, но и аз бях прав. Бях предвидил всичко това. Времето, когато вече никой от нищо няма да се вълнува. Всеобща апатия, нихилизъм и скудоумие. Плитко, много плитко е станало. Ние прашасваме с теб из вехтошарските кашони и слава Богу. Ти, Веня, все пак не прекалявай с алкохола. Ще се пропие и книжното ти тяло, та и то ще се разпадне. Тия сега днешните сополанковци и да пият не умеят. Превръщат го в самоцел. В атрибут. А пиенето нито е цел, нито атрибут. То е битиен модус при теб. Гледната ти точка. Не я одобрявам, но мога да я разбера. Аз и себе си не одобрявам.– Ето, ето това е, приятелю! Ние с теб не се одобряваме, а Джойс се одобрява. И даже и твоят любим Толстой се одобрява. Седи си на гарата, чака последния влак и си мисли – ето, хубава работа свърших. А почнеш ли сам себе си да одобряваш, се превръщаш в архиподлец. А понякога дори стигат до нарцисизъм. Съзерцават се в езерото, падат и се давят. А пък да ти кажа за един съвременен…– Не, Веничка, недей поименно. Няма смисъл. Хубаво е да си дребнав, но ще ни изтълкуват превратно. Знаеш ли ти кое е най-важното? Десетилетия са минали, откакто ние с теб такова… ни няма. Но знаеш ли кое е това най-важно нещо най-накрая?– Знам, Федя. Знам. Но ще ти го споделя следващия път. А сега наздраве, както казваше моят лучший друг в България.", "date": "2019.03.26", "title": "Веня и Федя"}
{"url": "https://offnews.bg/obshtestvo/parvo-zasedanie-na-saveta-na-detcata-za-2019-700076.html", "text": "В периода 24-ти –26-ти март 2019 година, на територията на столичния хотел „Рамада“, се провежда първото за годината редовно заседание на Съвета на децата към Държавната агенция за закрила на детето. На събитието деца и юноши, представители на регионалните области на България в Съвета, ще вземат участие в беседи, презентации, представяне на добри практики, ролеви игри и др. интерактивни комуникативни форми.През първия ден от събитието членовете на Съвета посетиха Регионалния исторически музей в София, след което заседаваха по предварително установения дневен ред: отчет за дейността на Съвета на децата за 2018г.; обсъждане на плана за дейността на Съвета на децата за 2019 г.; учредяване на медийни и др. награди на Съвета на децата.Официалното откриване на сесията се състоя на 25.03.19 г., когато председателят на Държавната агенция за закрила на детето д-р Елеонора Лилова поздрави участниците и им пожела воля и успех в процеса на работа. Бяха обсъдени належащи организационни въпроси и предстоящи дейности на Съвета, свързани с теми като: безопасно и здравословно лято, инициативи по сайта на ДАЗД (decabg.eu), кампанията „Живот без насилие за всички деца“, безопасното сърфиране в интернет, обявяването на 2 конкурса – „Аз знам какво е фалшива новина“ – конкурс за мобилно приложение, и „Щастливи заедно“ – конкурс за училищата по изкуства, по актуални теми.В останалата част от деня, заседанието протече с лектори: Михаил Драгоданов от ГДБОП, психологът Младен Владимиров, лектори от УНИЦЕФ, лектори от ДАЗД. Бяха засегнати темите кибертормоз, безопасно интернет сърфиране и разпознаване на заплахите в глобалната мрежа, правата на децата, 30-та годишнина от подписването на Конвенцията на ООН за правата на децата, участието на двама членове от Съвета на децата към ДАЗД в сесия на румънското председателство на ЕС в Букурещ (които ще участват в изготвянето на Букурещката декларация на децата за Европейския съюз), лидерските умения и перспективи и др.", "date": "2019.03.26", "title": "Първо заседание на Съвета на децата за 2019"}
{"url": "https://offnews.bg/sviat/pentagonat-otpuska-1-miliard-dolara-za-stenata-na-tramp-700090.html", "text": "Министър на отбраната Патрик Шанахан даде зелена светлина на инженерния корпус на американската армия да използва 1 милиард долара за изграждане на стената между САЩ и Мексико.Парите ще бъдат използвани за построяването на около 91 км стена, изграждане и подобряване на пътищата, а също инсталация на осветление по границата.Тръмп обяви извънредно положение през февруари, след като Конгресът отхвърли исканията му за 5,7 млрд. долара за изграждане на стената. По този начин американският президент се опита да заобиколи Конгреса и да построи стената със средства от бюджета на Пентагона.Парите ще помогнат да се \"блокират коридорите за контрабанда на наркотици през международните граници на Съединените щати - в подкрепа на борбата с наркотрафика на федералните органи\", обяви Пентагонът.Част от сенаторите републиканци разкритикува този ход и заявиха, че силно възразяват срещу прехвърлянето на средства от „финансирането на военния персонал към сметката за дейностите по борба с наркотиците“.", "date": "2019.03.26", "title": "Пентагонът отпуска 1 милиард долара за стената на Тръмп"}
{"url": "https://offnews.bg/vitc-na-denia/vitc-na-denia-26-mart-700078.html", "text": "България не е парламентарна република. Тя е апартментарна република.", "date": "2019.03.26", "title": "Виц на деня: 26 март"}
{"url": "https://offnews.bg/politika/vitceprezidentat-posochi-kakav-e-posledniat-shans-da-saborim-paketa-mo-700067.html", "text": "Има още една последна възможност - в сряда, в самия ден на дискусията, може в последния момент да бъде поискано отпадането на Пакет „Мобилност“ от дневния ред на дискусията. Това заяви пред журналисти вицепрезидентът Илияна Йотова.Тя обясни, че са внесени над 1500 изменения, които не са били своевременно достояние на всички евродепутати и те не са могли да се запознаят детайлно с тях.Има основание да бъде поискано това оттегляне, но за съжаление първият шанс беше пропилян, посочи вицепрезидентът по повод вчерашното гласуване.Тя каза, че винаги в понеделник, когато се гласува дневния ред за седмицата в Страсбург, не всички депутати присъстват и винаги може да се случи да закъснее полет и да има някакво препятствие, но практиката винаги е била да се подсигуряват гласовете, да се говори с колеги от други парламентарни групи или от собствената парламентарна група.По темата за апартаментите на хора във властта Йотова отбеляза, че сега е на ход Бойко Борисов и като председател на ГЕРБ, и като министър-председател.На въпрос има ли политическа криза според нея, Йотова отговори, че елементи на политическа криза има от момента, в който БСП напусна пленарната зала и всеки път съставянето на кворума е на ръба.", "date": "2019.03.26", "title": "Вицепрезидентът посочи какъв е последният шанс да съборим пакета Мобилност"}
{"url": "https://offnews.bg/obshtestvo/obiaviha-konkurs-za-gvardejtci-700072.html", "text": "Министерството на отбраната обявява конкурс за 64 вакантни войнишки длъжности в Националната гвардейска част в София.Обявени са 50 вакантни длъжности за „гвардеец“, 12 - за „ младши шофьор“ и по една вакантна длъжност за „редник, номер от разчет“ и „охранител“ .Кандидатите за приемане на военна служба в състава на Националната гвардейска част трябва да подадат заявление до нейния командир и необходимите документи до 8 май 2019 г. чрез структурите на Централното военно окръжие по постоянния си адрес на местоживеене, като конкурсът ще се проведе на 29 и 30 май 2019 година в Националната гвардейска част в София.Конкурсът ще включва измерване на антропометричните данни на кандидатите за гвардейци, към които има допълнително изискване да са с ръст 175 см - 185 см, изпит по физическа подготовка, тест за обща култура и събеседване. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м) и издръжливост (крос 1000 м). Тестът за обща култура включва 100 въпроса, като за всеки правилен отговор на въпрос се дава по една точка.Условията, на които трябва да отговарят кандидатите, и необходимите документи са посочени в обявата за конкурса, публикувана в интернет страницата на Националната гвардейска част на адрес: .Освен на посочените в обявата телефони, кандидатите за участие в конкурса могат да получат допълнителна информация по време на информационните борси в рамките на кампанията „Бъди войник“ и на единния национален телефон: 0700 20 407.", "date": "2019.03.26", "title": "Обявиха конкурс за гвардейци"}
{"url": "https://offnews.bg/bojni/shefat-na-tcelunatata-ot-kubrat-reporterka-zapochva-razsledvane-700064.html", "text": "Победата на звездата ни в профибокса Кубрат Пулев над Богдан Дину през уикенда предизвка сериозен интерес, тъй като кървавата битка предложи рядко срещана драма. Мачът обаче не слиза от медиите в САЩ заради интервюто на българина с репортерката на \"Vegas Sports Daily\" Джени Суши. Двамата проведоха кратък разговор, в края на който Кубрат я целуна по устата.Голяма част от българите одобриха изявата на Пулев, но либералите в Щатите бяха на другия полюс. Някои дори поискаха срещу него да бъде заведено дело за сексуален тормоз. Шефът на Джени - Майк Диксън разкри, че тече разследване.\"\", написа шефът на \"Vegas Sports Daily\" Майк Диксън.Кубрат Пулев пък заяви в официалния си профил в социалната мрежа Инстаграм, че е приятел с репортерката и затова я е целунал след интервюто.\"\", написа Пулев.", "date": "2019.03.26", "title": "Шефът на целунатата от Кубрат репортерка започва разследване"}
{"url": "https://offnews.bg/bojni/konar-makgregar-prikliuchi-s-mma-700080.html", "text": "Ирландската звезда в смесените бойни изкуства Конър Макгрегър не спира с изненадите. Боецът обяви оттеглянето си от ММА.Макгрегър използва официалния си профил в социалната мрежа Туитър, за да съобщи решението си. Ето какво написа той:\"Реших да се оттегля от спорта, който днес е известен с името Смесени бойни изкуства\", пише той. В съобщението си Макгрегър пожелава успех на вече бившите си колеги и добавя, че е време да се присъедини към тези, които вече са прекратили кариерите си\".Припомняме, че това не е първото оттегляне на ирландеца от ММА. Той направи това и през април 2016 година, но бързо промени мнението си след диспут с промоутърите.Тогава те настояваха за мач с Нейт Диас, който беше отложен. По-рано този месец Макгрегър бе арестуван във Флорида заради кражба на телефон на фен.Запалянкото опитал да снима Макгрегър в 5 сутринта, докато двамата излизали от бар. Това вбесило Конър. Бившият шампион на UFC взел апарата, хвърлил го в земята, а след това скочил няколко пъти върху него.", "date": "2019.03.26", "title": "Конър Макгрегър приключи с ММА"}
{"url": "https://offnews.bg/obshtestvo/zatvoriha-magistrala-trakia-v-posoka-sofia-700049.html", "text": "Затварят магистрала „Тракия” в посока София временно. Движението се спира при 84-ти километър заради операция по изтеглянето на аварирал тир.От АПИ не съобщават за обходни маршрути, а уточняват, че шофьорите ще бъдат спирани и ще изчакват на място.", "date": "2019.03.26", "title": "Затвориха магистрала Тракия в посока София"}
{"url": "https://offnews.bg/politika/karaiancheva-politichesko-reshenie-za-tcvetanov-shte-ima-sled-vrashta-700069.html", "text": "\"Няма политическо решение относно господин Цветанов (да напусне парламента - б.р.). То ще е факт след заседанието на Изпълнителната комисия на ГЕРБ утре и завръщането му от Съединените щати, заяви днес във Варна председателят на Народното събрание Цвета Караянчева в коментар на скандала \"Апартаментгейт\".В коментар на версията, че Цветанов ще освободи депутатското си място и ще остане шеф само на предизборния щаб, Караянчева заяви:Караянчева посочи, че от ГЕРБ са за прозрачност, но и че са единни.Всяка година политиците подават декларации за имущественото си състояние и всичко е на показ, допълни тя.", "date": "2019.03.26", "title": "Караянчева: Политическо решение за Цветанов ще има след връщането му от САЩ"}
{"url": "https://offnews.bg/obshtestvo/natcionalna-mrezha-za-detcata-tarsi-geroia-na-detcata-700074.html", "text": " обяви старта на номинациите за наградата „Герой на децата“ - най-авторитетното признание за ангажираност с живота и благосъстоянието на децата у нас. Призът се връчва в рамките на традиционните годишни награди , с които Мрежа за децата отличава организации и личности с принос за развитието и бъдещето на децата в България.Кой е Героят на децата? Това е личност, повлияла положително живота на децата в областите на здравеопазването, образованието, правосъдието, благотворителността и повишаването на чувствителността към темата за правата на децата. Човек, чиито идеи, инициативи и работа са променили мисленето и средата, така че децата да получават повече внимание, подкрепа и възможности за развитие. Личност, която се застъпва за правата на децата в най-широк план. Наградата на Национална мрежа за децата цели да привлече обществено признание към хората, които проявяват гражданска активност, и да популяризира техния положителен пример.Номинациите за „Герой на децата“ се приемат до 25 април 2019 г., като е необходимо да се попълни в сайта на Наградите.Изборът на победителя ще бъде направен след онлайн гласуване, което ще продължи до 23 май 2019 г. Церемонията по връчването на наградите „Златна ябълка“ ще се проведе за девети пореден път в навечерието на Деня на детето - на 31 май в София.Кои са Героите на децата през годините?2018 година - „Герои на децата“ бяха д-р Таня Андреева и Дария Мукова, създателки на платформата HealthyKid Sofia, която при нужда насочва родителите към подходящи лекари и лечебни заведения.2017 година - „Герои на децата“ станаха Мариана Гелева и всички дами от страничката „Плетем за българските деца“, които всеки ден създават красиви, ръчно изплетени играчки с благотворителна цел.2016 година – „Герой на децата“ беше Вера Кирилова от Националния алианс за работа с доброволци – Пловдив, която работи с много доброволци и подпомага работата с деца в неравностойно положение.2015 година - „Герои на децата“ станаха майките на децата с увреждания за ежедневния героизъм, който проявяват, за да се грижат за децата си. 2014 година - Призът получи екипът на 40 СОУ “Луи Пастьор”, София, за това, че успя да спаси едно умиращо училище. 2013 година - Победител в категорията беше Дарин Маджаров - създател на сайта Уча.се.2012 година - Наградата спечели Илияна Кълева - лекар-педиатър от „Бърза помощ“, осиновила четири деца. Освен за Герой на децата, награди „Златна ябълка“ се връчват също в категориите Болница, Училище, Община, Журналист, Благотворител и Награда за цялостен принос, като в тези категории номинациите се правят от 152-те организации членове на Национална мрежа за децата, които работят в цялата страна.", "date": "2019.03.26", "title": "Национална мрежа за децата търси 'Героя на децата'"}
{"url": "https://offnews.bg/kultura/nad-70-dokumentalni-filma-na-festivala-za-dokumentalni-filmi-master-of-700071.html", "text": "От 4-ти до 25-и април в София, Пловдив и Варна ще се проведе четвъртото издание на .Българският документален филм „РОКЕНДРОЛ” на режисьора Борислав Колев ще даде старт на фестивала на 4 април от 18:00 ч. в кино „Люмиер Лидл“, заедно с „Климт и Шиле: Ерос и Психея“ на режисьора Микеле Мали, отново на 4 април в „Люмиер Лидл” от 20:00 часа.„РОКЕНДРОЛ“ е изграден върху спомените на членовете на легендарни рок групи от 80-те години, сред които „Ревю“, „Ера“ и „Ахат“, които въпреки че са се зародили в ъндърграунда, се превръщат в носители на обществената промяна. В програмата на фестивала ще бъдат представени над 70 документални филма за изкуството, а мотото на тазгодишното издание е „Изкуството отива на кино“. Създател на Master of Art е режисьорът и продуцент Найо Тицин.Целта на Master of Art е да представя най-добрите документални филми в областта на изкуството и културaта, рекламни арт продукции и др., създадени по света през последните години. По този начин фестивалът се стреми да приобщи максимално българската публика към съвременните световни тенденции.Всички заглавия от програмата са премиерни за страната ни. Сред тях са филми за творци като Франко Дзефирели, Ингмар Бергман, Харуки Мураками, Питър Грийнауей, Орсън Уелс, Реицо Пиано, Мис вам ДерРое, КевинРош, Банкси, Огюст Роден, Климт, Шиле, Рафаело и много други.Проф. Божидар Манов, член на журито на Master of Art съобщи новината, че тази година Гилдия „Критика” към Съюза на българските филмови дейци ще връчи своя награда на критиката за филм от програмата на Master of Art.Master of Art се организира от продуцентска компания „Спотлайт“ и Фондация Master of Art в партньорство с НДК.Фестивалът е финансиран от Програма „Култура“ на Столична община, а съпътстващата програма е част от Календара на културните събития на София за 2019 г.Любителите на киното могат да закупят билети на цени 6 лв. и 8 лв. Фестивалът предлага абонаментни карти MASTERPASS на цени от 40 лв. и 32 лв. (за ученици и пенсионери). MASTERPASS дава достъп само до прожекциите от фестивала в кината „Люмиер Лидл“, „Одеон“ и Дом на Киното.Местата на притежаващите MASTERPASS не са запазени и е необходимо да се заявят най-късно 15 минути преди началото на прожекцията. Билети за Master of Art можете да закупите от касите на Билетен център – НДК и онлайн на . на цени от 6 и 8 лв.", "date": "2019.03.26", "title": "Над 70 документални филма на Фестивала за документални филми Master of Art"}
{"url": "https://offnews.bg/politika/natcionalniat-savet-za-tristranno-satrudnichestvo-zasedava-izvanredno-700079.html", "text": "Извънредно заседание на Националния съвет за тристранно сътрудничество ще заседава извънредно днес от 16.00 ч. в Гранитна зала на Министерския съвет.На него социалните партньори ще обсъждат методиката, по която ще се прави индивидуална оценка на потребностите на хората с увреждания от 1 април.  Тя ще се формира от самооценката на човека с увреждане и от тази на социален работник.Преди няколко седмици майките на деца с увреждания настояха за промени в методиката заради опасност най-тежките случаи да не получат максималния брой часове асистентски услуги.Ще се разгледа и Законопроект за изменение и допълнение на Закона за социално подпомагане, внесен от Искрен Веселинов и група народни представители.", "date": "2019.03.26", "title": "Националният съвет за тристранно сътрудничество заседава извънредно днес"}
{"url": "https://offnews.bg/ikonomika/proveriavame-onlajn-poluchenite-prez-2018-g-honorari-700073.html", "text": "От днес физическите лица могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Така гражданите ще могат да проверят и попълнят коректно годишните си декларации за облагане на доходите, съобщи приходната агенция.Е-услугата „Справка за изплатени доходи (различни от трудови) на физически лица“ е публикувана в Портала на НАП за електронни услуги и е достъпна с персонален идентификационен код (ПИК) или квалифициран електронен подпис (КЕП).Услугата предоставя информация също за вида и размера на изплатения доход, както и за удържания данък.От НАП напомнят, че срокът за подаването на декларациите за облагане на доходите от 2018 г. изтича на 30 април 2019 г., като дотогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.", "date": "2019.03.26", "title": "Проверяваме онлайн получените през 2018 г. хонорари"}
{"url": "https://offnews.bg/obshtestvo/euprotects-vse-poveche-hora-sa-v-risk-ot-trudova-eksploatatcia-kak-698496.html", "text": "Хиляди хора от различни европейски държави работят заедно, за да осигурят безопасност за Вас и Вашето семейство. Те не търсят слава и признание, а просто си вършат работата.Ежедневно ЕС подкрепя и свързва тези хора, подпомагайки трансграничното сътрудничество, за да могат да ни защитават. За тях разказва кампанията на ЕК .Един от тези „обикновени герои“ е Надя Кожухарова от Асоциация \"Анимус\". Дългогодишен психолог и терапевт, тя работи с жертви на трафик на хора и с жени, претърпели насилие, по проекти, финансирани от ЕС. Асоциацията предоставя на потърпевшите психологическа подкрепа, осигурява социална защита и подпомага обратната интеграция.Една от най-разпознаваемите в обществото форми на трудова експлоатация е трафикът с цел сексуална експлоатация. \"Обект на трафика на хора са главно млади жени - обяснява Надя. - Както има черен трафик в едната посока, така има и бял трафик в обратната посока. След като една жертва сигнализира сама или бъде намерена и идентифицирана в чужбина, тя достига до нас чрез различни институции. Това е една организация, в която се включват местни центрове като нашия в цяла Европа, Международната организация по миграция, полицейските структури, Националната комисия за борба с трафика на хора и т.н.\"Според Надя Кожухарова трафикът у нас съществува, защото е налице много сериозна трудова миграция. \"Има много малко възможности за реализация. Като пътувате из България, виждате колко фабрики са затворени фабрики, запустели земи. Хората къде да работят? Мнозина успяват в чужбина, но и много хора стават жертва на злоупотреби, защото имат малко възможности тук, не са добре образовани, не знаят как работи системата. На принципа: \"Ела, леля ми ще ни уреди еди-къде си, там е братовчед ми, много е сигурно.\" Заминават, без дори да се замислят. Не става въпрос само за жени от ромската общност, и за такива от малките населени места, които нямат особена перспектива.\"По наблюдения на специалиста все повече хората знаят с какви цели заминават, знаят, че е нелегално, че нямат подписани договори. Работи се нещо, но не им се заплаща за всичко. Постепенно се оказват в ситуация на тежка експлоатация. Много от тях са склонни да приемат някаква форма на злоупотреба с тях просто защото получават някакви средства, а тук нямат и толкова.Преди година Асоциация \"Анимус\" прави интересна кампания, която се основава на социален експеримент. Пуска във фейсбук и по ключови места в няколко града обява за работа в Дания, която е с всички елементи на фалшива обява. \"Дадохме един имейл и за пет дни към нас се обърнаха към 120 души. Мислехме си, че това ще бъдат хора с по-ниска степен на образование, без да знаят езици, без голям житейски опит. Напротив, оказаха се и хора с образование, които са пътували в чужбина и знаят езици. Просто се заблуждават толкова лесно, защото са в безизходица\", казва Надя.\"Ние поемаме ефекта от това, опитваме се да правим кампании за превенция, да информираме хората за правата им. Да знаят, че когато отиват в Западна Европа, те, като европейски граждани, имат право да получават средства и да работя при същите условия, при които работят и местните граждани. Че не трябва да се съгласяват да им плащат по-малко. Да не си дават документите. Да не работят без договор и осигуровки, при лоши битови условия\", съветва Надя Кожухарова.", "date": "2019.03.26", "title": "#EUProtects: Все повече хора са в риск от трудова експлоатация. Как да го избегнем?"}
{"url": "https://offnews.bg/offtopic/mazh-otkradna-samolet-i-go-razbi-v-kashtata-si-za-da-ubie-zhena-si-700048.html", "text": "Мъж от Ботсвана открадна самолет и влетя в къщата си с частен самолет Бичкрафт Супер Кинг Еър, с който искал да убие жена си след разправия между двамата, предаде БГНЕС.Според съобщения в медиите, скандалът между съпрузите възникнал на парти в чест на бъдещо им дете. Както изтъкват източници, мъжът бил груб към жена си, затова гостите го помолили да напусне празника.След като си тръгнал, мъжът се обадил на свой приятел на партито, за да разбере точно къде в къщата се намира жена му.Аверът се усъмнил, че нещо не е наред, защото приятелят му помолил всички гости да напуснат къщата. След известно време в къщата влетял самолет.Загинал е само пилотът, а всички останали са оцелели благодарение на евакуацията.", "date": "2019.03.26", "title": "Мъж открадна самолет и го разби в къщата си, за да убие жена си"}
{"url": "https://offnews.bg/politika/sds-prashta-liubov-panajotova-v-listata-na-gerb-700022.html", "text": "Днес изтича срокът в СДС за номиниции на кандидати за евродепутати за общата листа с ГЕРБ. На Национален съвет в събота сините определиха 26 март, 11 часа, като последен шанс в централата на партията да се внесат номинираните имена. Кандидатурите се утвърждават окончателно от НИС на СДС.Най-вероятно избираемото място в общата листа с ГЕРБ ще заеме Любов Панайотова, директор на Фондация \"Европейски институт\", научи OFFNews. Фаворитът за мястото Владимир Кисьов е отказал категорично номинация за Брюксел на форума на СДС миналата събота в Ловеч. ", "date": "2019.03.26", "title": "СДС праща Любов (Панайотова) в листата на ГЕРБ"}
{"url": "https://offnews.bg/politika/kmet-ot-gerb-s-moshtna-podkrepa-za-tcvetanov-sreshtu-podrivashtite-fa-700075.html", "text": "Кметът на община Белослав Деян Иванов, също като лидерката на Жени ГЕРБ Ирена Соколова (), излезе с пламенна защита на кадровик №1 в партията Цветан Цветанов.Градоначалникът пусна декларация в защита на патрона си по казуса с разкритията заСлед това той категорично заявява, че \"г-н Цветанов е изключително стойностен човек, стожер на морала и почтеността\".След което споделя и размишления по фактическата обстановка окото \"Апартаментгейт\":Черешката на тортата обаче е оставена в последните редове на писанието:Забележителната лексика на белославския герберски кмет, напомняща за клетвите за вярност от времената когато у нас Партията бе само една, е в пълен унисон с внушенията на жълто-кафявите медии, обслужващи властта, през последните дни. Те упорито лансират тезата, че зад разкритията срещу Цветанов стояло соросоидното крило в ГЕРБ, водено от вицепремиера Томислав Дончев, което било гравитирало около кръга Капитал. ", "date": "2019.03.26", "title": "Кмет от ГЕРБ с мощна подкрепа за Цветанов срещу 'подриващите фактори в ядрото на нашата партия'"}
{"url": "https://offnews.bg/futbol/kontuzeniat-chochev-srinat-sam-no-niama-da-se-predam-kolkoto-i-da-b-700051.html", "text": "Халфът на българския национален отбор и Палермо Ивайло Чочев, който ще отсъства от игра до края на годината, написа емоционално съобщение в социалните мрежи по повод контузията и отношението към него от страна на съотборниците му.Припомняме, че халфът получи тежка травма по време на срещата с Черна гора (1:1) преди няколко дни на \"Васил Левски\", която ще му отнеме доста време, докато се възстанови.\"Благодаря ви, мои близки, приятели, колеги и фенове! Благодаря за подкрепата! За последните две години това е третата ми сериозна контузия и за съжаление, най-тежката.Първата ме отчая, но си върнах надеждата бързо, втората ме сломи, но не успя да ме пречупи, този път съм сринат още от първата секунда, но няма да се предам, колкото и да боли!До вчера си мислех,че просто футболът иска да ме откаже от него, но след операцията си казах, че аз никога няма да се откажа от футбола!\", каза от болничното си легло Чочев.", "date": "2019.03.26", "title": "Контузеният Чочев: Сринат съм, но няма да се предам, колкото и да боли"}
{"url": "https://offnews.bg/obshtestvo/gabi-cherpi-za-imen-den-tcarkvata-otbeliazva-sabor-na-sv-arhangel-ga-700028.html", "text": "Православната църква отбелязва днес Събор на Св. Архангел Гавраил. Имен ден празнуват съименниците му, както и Габриел, Габриела и Габи.Името е от еврейски произход и означава \"Божия сила\". В християнската традиция архангел Гавраил се свързва най-вече с Благовещението.Бог изпратил архангел Гавраил в храма да извести на св.пр. Захарий раждането на Йоан Кръстител и неговото бъдещо служение като Предтеча на Иисус Христос. Отново Архангел Гавраил известил и на Пресветата Дева благата вест за това, че тя ще роди младенеца. Затова дори извън сцените на Благовещение той се изобразява с раззеленена клонка или цъфнала лилия в ръце - символ на непорочността на Светата Дева.В светото писание са отбелязани и други случаи, в които Свети Архангел Гавраил е осъществявал контакт с живите хора.", "date": "2019.03.26", "title": "Габи черпи за имен ден, църквата отбелязва Събор на Св. Архангел Гавраил"}
{"url": "https://offnews.bg/politika/1500-evro-kv-m-bila-razlikata-v-ofertata-za-tcetcka-tcacheva-i-za-redo-700053.html", "text": "Между 1300 и 1500 евро на квадратен метър е отстъпката, която бившият парламентарен шеф и вече бивш правосъден министър от ГЕРБ Цецка Цачева е получила при покупка на луксозен апартамент в столичния квартал \"Изток\".Това показа репортаж на Стоян Георгиев по . Той цитира зрителски сигнал от жена, която поискала от фирмата строител \"Артекс\" оферта за апартамент в същата сграда по времето, когато имота е придобила и Цачева - септември 2016 г. Клиентката получила оферти с цени между 2017 и 2280 евро на квадратен метър. За сравнение, апартаментът на Цачева е излязъл малко над 600 евро/кв.м. и е на същия етаж.Цените са „на зелено”, без ДДС. В сградата  цените варират от 1300 евро на квадрат без ДДС за жилища на първия етаж и стигат до 2000 евро без ДДС. На последния етаж жилищата са най-скъпи – финална цена е 2400 евро на квадрат.Офертата е изпратена от отдел „Продажби” на фирмата.„На седмия етаж цените бяха непосилни за нас. Варираха между 1800 и 1900 на квадрат без ДДС. Гаражите бяха около 450 евро на квадрат, или около 20 000 евро за гараж без ДДС”, обяснява зрителката. Семейството не можело да си позволи апартамент във „Вселена”.„В момента в който стана скандалът, ми стана даже смешно, защото знаех какви са реалните цени не само на тази фирма, но и на други фирми, които строят в района. Цените са над 2000 евро с ДДС”, посочва тя.„В крайна сметка аз дадох повече пари за старо строителство – апартамент от 90 квадрата, и ще изплащам кредита 30 години”, обобщава жената.", "date": "2019.03.26", "title": "1500 евро/кв.м била разликата в офертата за Цецка Цачева и за редови клиент"}
{"url": "https://offnews.bg/obshtestvo/3-v-1-oblachno-zahladniava-ide-i-dazhd-700047.html", "text": "Днес започва съществена промяна на времето. Над страната ще се заоблачи и на много места след обяд ще превалява дъжд. Вятърът ще е умерен от северозапад и с него ще започне да прониква студен въздух.Температурите ще се понижат. Минималните температури ще са между 3° и 8°, а максималните - между 12° и 17°, на някои места в Югоизточна България - до 20°.Атмосферното налягане ще е по-ниско от средното за месеца.Над планините облачността ще е значителна и на много места ще превали дъжд, над 1700 метра – сняг. Ще духа умерен северозападен, по билата – югозападен вятър. Максималната температура на височина 1200 метра ще бъде около 7°, а на 2000 метра – около 1°.Край морето ще се заоблачи, но валежи не се очакват. Вятърът ще бъде умерен от север-североизток. Максималните температури на въздуха ще са между 13 и 18°, показва прогнозата за времето на НИМХ.", "date": "2019.03.26", "title": "3 в 1: Облачно, захладнява, иде и дъжд"}
{"url": "https://offnews.bg/politika/barekov-v-obsht-front-s-makron-reshih-macha-sreshtu-transportnite-oli-700050.html", "text": "Българският депутат Николай Бареков съвсем съзнателно не е гласувал за отпадането на пакета Мобилност-1, за който много лобира френският президент Еманюел Макрон.Това става ясно от серия фейсбук публикации на безцензурния политик, който сега се изявява като топ консерватор на родна почва.Вчера само два гласа не стигнаха пакета Мобилност да отпадне, а от залата на Европарламента липсваха трима родни евродепутати - Светослав Малинов, Неджми Али и Николай Бареков.Тази сутрин Малинов се оправда пред БТВ, че не е успял да участва в гласуването за пакета „Мобилност” заради срив в диспечерската и компютърната система на летището във Франкфурт. Не такъв е случаят на консерватора Бареков, който наскоро обяви, че бъдещите му творчески планове са да стане учител по български език и литература. Ето какво написа той на страницата си в социалната мрежа:И още от Бареков:Снощи той е разнищил темата и с трети статус:", "date": "2019.03.26", "title": "Бареков в общ фронт с Макрон: Реших мача срещу транспортните олигарси"}
{"url": "https://offnews.bg/tenis/sarbin-ne-uspia-da-zatrudni-federer-vizhte-programata-v-maiami-za-taz-700054.html", "text": "Швейцарската легенда в мъжкия тенис Роджър Федерер се класира за 1/8-финалите в турнира от сериите Мастърс 1000 в Маями. Това стана след успех в два сета над сърбина Филип Крайнович - 7:5, 6:3.Маестрото приключи битката само за час и половина. В началото на мача той имаше затруднения и още във второто си подаване допусна пробив. Но веднага включи на друга предавка и успя да го върне в следващия сервис гейм на противника и да започне да диктува нещата в мача.Така в следващата фаза Маестрото очаква Данил Медведев. От своя страна Федерер има нужда от още една победа, за да измести Доминик Тийм от четвъртото място в ранглистата. От началото на сезона Федерер има 14 победи в 16 мача. В Маями пък е с 52 победи и 14 загуби до момента.Междувременно стана ясна и програмата на турнира за днес. Тогава ще видим и първите четвъртфинали в състезанието, които ще бъдат в схемата при дамите.Главните фаворити при мъжете - Новак Джокович и Федерер, също ще бъдат на корта. Ето и разписанието:Централен корт:След 18:00 часа българско време: Кайл Едмънд - Джон ИснърНе преди 20:00 часа: Су-Вей Сие - Анет Контавейт Новак Джокович - Роберто Баутиста АгутНе преди 01:30 часа: Петра Квитова - Ашли БартиНе преди 03:00 часа: Роджър Федерер - Данил МедведевGrandstand:след 18:00 часа: Феликс Оже-Алиасим - Николоз Басилашвили Борна Чорич - Ник Кириос Кевин Андерсън - Джордан Томпсън Чекинато/Гофен - Тиафо/Ферер Циципас/Майер - Шаповалов/Рубльов", "date": "2019.03.26", "title": "Сърбин не успя да затрудни Федерер, вижте програмата в Маями за тази вечер"}
{"url": "https://offnews.bg/obshtestvo/niama-da-ima-voda-na-4-mesta-v-stolitcata-700024.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Ремонт на стратегически водопровод на ул. „Патриарх Герман“ в Герман налага спиране на водоподаването от 9:00 до 21:00 ч. в района на кв. „Димитър Миленков“, кв. „Врана Лозен“, Жандармерия, резиденция „Врана“, стопанство „Врана“, кв. „Кремиковци“, кв. „Сеславци“, с. Яна. С понижено налягане на водата ще бъдат кв. „Ботунец“ и с. Горни Богров.Подмяна на спирателен кран на ул. „Велчо Атанасов“ в жк „Подуене“ се налага спиране на водоподаването от 10:00 до 19:00 ч. на ул. „Кадин връх“, ул. „Георги Пеячевич“ от ул. „Юндола“ до ул. „Гълъбец“, ул. „Велчо Атанасов“ от ул. „Кадин връх“ до ул. „Бричебор“, ул. „Добромирка“, ул. „Гълъбец“ от бул. „Ситняково“ до ул. „Георги Пеячевич“.Изграждане на сградно водопроводно отклонение на ул. „Дончо Ватах“ в жк „Хаджи Димитър“ се налага спиране на водоподаването от 9:00 до 19:00 ч. на ул. „Дончо Ватах“ от ул. „Макгахан“ до ул. „Клисура“, ул. „Клисура“ от ул. „Ангел войвода“ до ул. „Уошбърн“.Във връзка с подмяна на сградно водопроводно отклонение на ул. „Старата върба“ в гр. Нови Искър, кв. „Кумарица“, се налага спиране на водоподаването от 9:30 до 14:30 ч. на ул. „Летец“, ул. „Иван Вазов“, ул. „Искърско дефиле“, ул. „Хаджи Димитър“ и района между ул. „Банска“, ул. „Зенит“ и ул. „Стое Джуров“. ", "date": "2019.03.26", "title": "Няма да има вода на 4 места в столицата"}
{"url": "https://offnews.bg/sviat/obstrelat-v-ivitcata-gaza-prodalzhava-700060.html", "text": "Израелските удари в ивицата Газа и ракетният обстрел от палестинските територии продължиха и тази нощ въпреки обявеното спиране на огъня, съобщи Франс прес, цитирана от БТА.Израелската армия съобщи рано тази сутрин, че от ивицата Газа след 22 часа е имало най-малко 30 нови изстрела на ракети и минометни снаряди, с което общият им брой от вчера вечерта е около 60.Тя каза, че е ударила около 15 нови мишени, включително военен комплекс на групировката \"Ислямски джихад\", освен десетките цели, поразени от израелската армия вчера вечерта.Израелският премиер Бенямин Нетаняху съкрати посещението си във Вашингтон и отпътува предсрочно от САЩ заради ескалацията на насилието в района на ивицата Газа.За днес бе предвидено Нетаняху да говори на годишната среща на влиятелното произраелско лоби в Съединените щати Американско-израелски комитет по обществени въпроси (AIPAC), а след това - да вечеря с американския президент Доналд Тръмп.Ракета, изстреляна от ивицата Газа вчера рано сутринта, порази къща в Централен Израел, ранявайки седем души.Ислямисткото движение Хамас, което контролира палестинската територия, отрече да е извършило обстрела, но вчера следобед израелската армия започна да нанася въздушни удари по негови обекти.На 9 април в Израел предстоят предсрочни парламентарни избори.", "date": "2019.03.26", "title": "Обстрелът в Ивицата Газа продължава"}
{"url": "https://offnews.bg/politika/imotniat-skandal-vze-oshte-edna-glava-otiva-si-zam-ministar-krasimir-700062.html", "text": "Заместник-министърът на енергетиката Красимир Първанов подаде оставка.Това е поредният човек от властта, който си тръгва след \"Апартаментгейт\" - скандалът с евтините луксозни имоти на хора по върховете.Вчера стана ясно, че Красимир Първанов също е купил жилище на преференциални цени от „Артекс” в столичния квартал \"Изток\"Той е депозирал молбата си за напускане на поста тази сутрин в Министерския съвет, съобщиха от министерството.Пред БНР Първанов коментира, че не му е оказвам натиск да напусне поста.\"Разразилият се скандал хвърля петно не само върху мен, но и върху Министерство на енергетиката и върху правителството и затова предприех тези стъпки\", каза той.Зам.-министърът в оставка добави, че е купил имота на ул. Тинтява на зелено и че няма връзки с фирмата строител \"Артекс\".", "date": "2019.03.26", "title": "Имотният скандал взе още една глава: отива си зам.-министър Красимир Първанов (обновена)"}
{"url": "https://offnews.bg/sviat/britanskite-deputati-poemat-brekzit-za-den-v-sriada-glasuvat-za-otmia-700058.html", "text": "Британските депутати гласуваха да поемат контрола върху процеса по излизането на Обединеното кралство от Европейския съюз за един ден, за да опитат да намерят алтернативен път към Брекзит, съобщи агенция Ройтерс, цитирана от БТА.Поправката, внесена от депутата консерватор Оливър Летуин, налага промяна в правилата на заседанието на парламента в сряда, за да се предостави време за гласуване за различни варианти за Брекзит.Поправката бе приета с 329 срещу 202 гласа и ще позволи в сряда да бъде организирана серия от гласувания, включително за оставане в единния пазар, за нов референдум и дори за отмяна на излизането от ЕС, посочи Франс прес.Този вот бе нов удар за министър-председателя Тереза Мей, която опитва да намери подкрепа за приемане на споразумението за излизане, което договори с Брюксел и което бе отхвърлено два пъти от депутатите.Това показва до каква степен Мей е загубила авторитета си, въпреки че по думите ѝ правителството не е задължено да се съобрази с резултатите от тези т.нар. \"указателни\" гласувания, отбеляза Ройтерс.", "date": "2019.03.26", "title": "Британските депутати поемат Брекзит за ден: в сряда гласуват за отмяна, единен пазар или нов референдум"}
{"url": "https://offnews.bg/tehnologii/epal-predstavia-televizionna-platforma-i-kreditna-karta-700061.html", "text": "„Епъл“ представи новата си телевизионна и видео платформа „Епъл ТВ +“ на звездна церемония в Калифорния, където на сцената, за да обявят новата услуга, застанаха Дженифър Анистън, Стивън Спилсбърг и Опра Уинфри, предава Би Би Си.Платформата на технологичния гигант ще включва и предавания от вече съществуващите услуги на Hulu и HBO.На събитието са обявени и нови услуги, които „Епъл“ ще предлага - собствена кредитна карта, портал за игри и подобрено приложение за новини.По този начин стана ясно, че събитието не е организирано, за да се представи ново устройство, а е насочено главно към услугите на компанията, която след 42 години променя посоката си на развитие, пише Би Би Си.Какво ще представлява „Епъл ТВ +“ ?Платформата се приема с големи очаквания, като навлиза в пазар, който към момента е доминиран от Нетфликс и Амазон.Приложението, което бе представени от Стивън Спислбърг, ще стартира от есента, като абонаментната такса не бе представена пред публиката.В пакета обаче участие няма да вземат Нетфликс, които са отказали да бъдат част от платформата на „Епъл“.Зад проектите, които ще бъдат предлагани от „Епъл ТВ +“, стоят и имената на актьори като бяха Рийз Уидърспун, Стив Карел, Джейсън Момоа, Алфре Ууърд и други. Ясно е, че компанията е похарчила над 2 милиарда долара в Холивуд, за да създаде ново съдържание.Приложението ще бъде достъпно и на конкурентни устройства като „Самсунг“, “Ел Джи“, “Сони“, смарттелевизори “Визио“, както и от “Файърстик“ и “Року“ на Амазон.Кредитната карта?Кредитната карта „Епъл Кард“ ще бъде пусната още през лятото, като потребителите ѝ ще могат да се възползват от нея както на приложение, така и физически.От „Епъл“ обявяват, че картата ще предлага много бонуси и няма да има такси за закъснение, годишни или международни такси.Каква ще бъде платформата за новини?Услугата „Епъл Нюз +“ ще включва повече от 300 заглавия на списания, периодични издания и онлайн медии.Приложението няма да следи какво потребителите четат, както същото важи и за рекламодателите.Платформата ще струва 9.99 долара на месец и ще може да се използва само от потребителите на „Епъл“.Към момента тя вече е налична в САЩ и Канада, а в Европа ще бъде пусната по-късно тази година.„Епъл“ пуска и платформа за игриЕдна нова платформа за игри, „Епъл Аркад”, ще предложи над 100 ексклузивни игри от магазина за приложения, които ще бъдат изпълними офлайн.През есента платформата ще бъде пусната в 150 страни, като абонаментните цени все още не са представени.Според анализатори на пазара по този начин „Епъл“ навлиза нагоре по веригата, като увеличава ангажимента си към пазара на игрите“По думите на репортера на Би Би Си Дейв Лий, „Епъл“ прави агресивен тласък в няколко пазара, където благодарение само на мащаба си, той веднага става масивен играч.„Неговата телевизионна услуга отдавна е в процес на създаване и компанията е натрупала списък с големи звезди, както се очакваше. По-голям тест ще бъде колко креативни ще бъдат тези идеи - много успехи на „Нетфликс” са били свързани с намирането на нови таланти, а не за хвърляне на пари при вече известни имена”, пише той.„Също така имам резерви относно това колко граници са готови “Епъл“ преминат и да подтикнат с творческите си начинания: ако те са толкова контролиращи с телевизията си, колкото и с марката си, това ще бъде каталог, лишен от рискове.“Според Дейв Лий телевизията иска да превърне устройствата си в портал, който да дава всички услуги, от които един човек се нуждае, като в близко бъдеще компанията ще представи нещо ново. По думите му „обявяването на кредитната карта показва колко далеч „Епъл“ е готов да стигне, за да увери потребителите, че животът може да бъде преживят само през един „Айфон“.", "date": "2019.03.26", "title": "\"Епъл\" представя телевизионна платформа и кредитна карта"}
{"url": "https://offnews.bg/futbol/izgoneniat-polachek-v-levski-siakash-biah-na-kasting-700057.html", "text": "Освободеният от Левски вратар Мартин Полачек сподели, че ще продължи да тренира в София до края на месеца, а след това ще се присъедини към втородивизионния Татран Прешов в родната си Словакия. Той се надява през лятото да получи оферта от Полша, но ако такава не се появи, ще остане в тима от родния си град.\"Все още съм в София. Ще остана тук до края на месеца, защото изпълнявам тренировъчната си програма. След това ще я продължа с бившия си тим Татран. Чувствам се във форма. Съжалявам, че не успях да се докажа в българското първенство, но тези неща се случват.В Левски сякаш бях на кастинг. Разбирам го, стиснахме си ръцете с шефовете и се разделихме. Пожелах им успех. Сега с нетърпение очаквам нови предизвикателства. Надявам се през следващия сезон да докажа колко струвам\", каза Полачек пред e-legnickie.pl.\"Искам да се върна в Полша, но бих играл и в Чехия или Словакия. Важно за мен е и къде ще се чувствам добре, искам на семейството ми да му е комфортно. Имам добро име в тези страни и вярвам, че някой клуб ще ме наеме\", отбеляза стражът, цитиран от \"Тема спорт\".Полачек бе привлечен в Левски през лятото по настояване на Делио Роси. Той изигра за \"сините\" 16 мача. През зимата не бе включен в групата за подготвителния лагер в Кипър, а след това на тренираше с първия тим.", "date": "2019.03.26", "title": "Изгоненият Полачек: В Левски сякаш бях на кастинг"}
{"url": "https://offnews.bg/futbol/selektcionerat-na-arzhentina-e-kategorichen-mesi-shte-igrae-na-kopa-a-700082.html", "text": "Суперзвездата на Барселона и аржентинския национален отбор Лионел Меси ще бъде в състава на гаучосите за турнира Копа Америка през юни в Бразилия. Това съобщи селекционерът на тима Лионел Скалони.Меси не впечатли с изявите си срещу Венецуела и дори се контузи, като травмата ще му попречи да играе в приятелския мач срещу Мароко тази вечер.\"Лионел ще играе на Копа Америка. Той показа голямо желание и виждаме, че се включи с голямо желание\", каза Скалони.Меси се завърна в националния отбор за първи път след световното първенство в Русия миналото лято и игра в контролата срещу Венецуела миналия петък, която Аржентина загуби с 1:3.По време на неговото отсъствие Аржентина записа 4 победи, 1 равенство и 1 загуба. Победите бяха срещу Гватемала, Ирак, Мексико и… отново Мексико. Ремито бе с Колумбия. Пораженията – от Бразилия и от Венецуела в петък.", "date": "2019.03.26", "title": "Селекционерът на Аржентина е категоричен: Меси ще играе на Копа Америка"}
{"url": "https://offnews.bg/sviat/venetcuela-si-pochiva-vav-vtornik-pak-ostana-bez-tok-700081.html", "text": "Вторник във Венецуела е обявен за почивен ден, а причината е поредното мащабно изключване на електроснабдяването, съобщи министърът на информацията Хорхе Родригес.„Цинични империи и техните местни лакеи са съпричастни в това престъпление“, така Родригес посочи виновниците за поредната авария. Заради липсата на ток венецуелското правителство разпореди спиране на производствените работи и учебните занятия на територията на цялата страна за 24 часа. През последното денонощие електроснабдяването бе изключвано два пъти. Първото се случи в понеделник през деня, после ситуацията се нормализира, но след два часа отново токът спря.Според Родригес автоматичната трансформаторна станция на ВЕЦ „Симон Боливар“ е била подложена на хакерска атака, а тя осигурява електроенергията на цялата територия на страната, както и на бразилския щат Рорайма. В резултат от второто изключване на електроснабдяването за почти 90% от населението на Венецуела животът е спрял.Местният тв канал NTN24 съобщи, че в нощта срещу вторник 88% от територията на страната е останала на тъмно. Към 22 ч. местно време от ток са били лишени столицата Каракас, Маракайбо, Баринас, Валенсия, както и щатите Лара, Арагуа, Фалкон, Мерида и частично Нуева Еспарта. Проблеми с електричеството се наблюдават в 20 щата.По-рано този месец Венецуела пак пострада от масовото изключване на електроснабдяването и без светло остана почти цялата територия на страната. Тогава властите заявиха, че това е по вина на САЩ и на опозицията, която е организирала хакерската атака срещу ВЕЦ, която произвежда основната част от електричеството. А лидерът на опозицията Хуан Гуайдо на свой ред обяви, че изключването е по причина на некомпетентността на властите. Това му донесе разследване за „участие в саботаж, насочен срещу националната енергийна система“, водено от главната прокуратура.", "date": "2019.03.26", "title": "Венецуела си почива във вторник, пак остана без ток"}
{"url": "https://offnews.bg/nashite-avtori/gospozhitca-sushi-i-trichaneto-na-kobri-700087.html", "text": "Видяхте ли? Скандал!Аз лично гледах прословутата целувка между Кубрат Пулев и г-ца Суши. Дори на повторение. Търсих друга гледна точка, ама не намерих. После гледахме на забавен кадър с жена ми. „Ми целувка“ - ми казва тя и си продължава да си прави нейните неща. Ма как така? Не видя ли злобния мачистки нагон? Доминацията, обсебване на личното пространство. Унижението?Подигравка с целия женски род? Как очакваме после тази жена да има нормално семейство? Деца? Може да откачи и да стане масов убиец? Ми да!Нищо такова не била видяла.Кучето и то гледаше целувката, ама за неговото мнение не съм го питал.После пак гледах на забавен кадър сцената. Търсих възмущение, отвращение, плюене на слюнки по пода, бърсане с ръкав. Защита. Опит за шамар. Поне укорен поглед.Не!Кака ни Суши се хили кат зелка. Да се чудиш суши ли е, зелка ли е. Може и като суши да се хили, ама аз лично не съм виждал много суши в живота си, така че не знам.Хич не и личи да е съсипана и с провалена кариера. Ама те в Невада знаеш ли ги? Странни хора са.После разбрах (може и да не съм прав, ама може и да съм), че кака ни Суши работи в развлекателно-кулинарния бизнес. Тоест, елегантно да се предлага като база за блюдо. Ще го кажа по-разговорно - Да си изуе гащите, я напльокат със саламчета или там каквото трябва и така, готова за консумация, да я сервират. Срещу пари, разбира се.Ей! Това е изкуство, си викам! Ние в националната художествена галерия консумираме подобни храни. Значи г-цата Суши е човек на изкуството с ранима душа. След целувка може да се самоубие заради поругана моминската гордост. Какво разбираме ние от тези неща? Талибани сме, да ме извиняват талибаните. Едно е да кльопат от задника ти сурова риба, друго е да те целунат докато взимаш интервю.Но освен морално, целувките имат и финансово измерение. А Кобрата, не е тайна, добре заработва. Що ли си мисля, че в щаба на госпожицата (вече и тя има щаб) се обсъжда как да спретнат на нашия боксьор един сексуален тормоз. Да го заплашат със съд. Ама защото са добри хора, разбрани, ще оправят нещата с едно парично обезщетение. Да има за семки и за психоаналитик.Колко голямо ще бъде обезщетението, може да разберем близките дни, а може и никога да не разберем. Зависи докъде ще се стигне. Защото първо е целувката, а после може и нещо и за изнасилване да се прокрадне. Примерно изнасилване с поглед или с мисъл. Както казва съвременният либерал – самата мисъл за секс вече е изнасилване.Сигурно госпожицата Суши вече е надлежно инструктирана да бъде шокирана, озадачена, притеснена и заекваща. Може и обрив да и излезе, обаче ако и преведат една тлъста сума пари ще и мине.Та се сетих за един обичай. Тричане. Взимат кучето и го въртят на въже, а после животинчето пада в реката. За здраве било, казват старите хора.Тричането на кобри е същото. Скандал докато ти се завие свят и после цоп - финансова компенсация.Да видим…", "date": "2019.03.26", "title": "Госпожица Суши и тричането на Кобри"}
{"url": "https://offnews.bg/obshtestvo/brekzit-donese-3-ostavki-v-kabineta-za-tereza-mej-700059.html", "text": "Трима държавни министри от кабинета на Тереза Мей подадоха снощи оставки в знак на несъгласие със стратегията за излизането на Великобритания от ЕС, съобщи БТА.В драматичната вечер, в която британският парламент гласува за поемане на контрола върху дневния ред за Брекзит, оставки подадоха Ричард Харингтън (от министерството на индустрията), Алистър Бърт (от министерството на външните работи) и Стийв Брайн (от министерството на здравеопазването).В писмото си за оставка Харингтън обвини правителството, че \"играе на рулетка\" с \"животите и средствата за препитание на голяма част\" от британското население.", "date": "2019.03.26", "title": "Брекзит донесе 3 оставки в кабинета за Тереза Мей"}
{"url": "https://offnews.bg/obshtestvo/pravitelstvoto-osvobodi-ofitcialno-zam-ministrite-parvanov-i-koleva-700084.html", "text": "Красимир Първанов е освободен от длъжността заместник-министър на енергетиката, съобщи правителствената пресслужба.Подписана е и заповедта за освобождаване на Ваня Колева от поста заместник-министър на младежта и спорта.Двамата напускат след скандала с апартаментите, купени на преференциални цени на топ места в столицата от хора във властта.", "date": "2019.03.26", "title": "Правителството освободи официално зам.-министрите Първанов и Колева"}
{"url": "https://offnews.bg/obshtestvo/miuftijstvoto-poiska-zatvariane-na-magazin-v-novi-pazar-zashtoto-prod-700052.html", "text": "Хранителен магазин с десетки клиенти в Нови пазар е пред затваряне заради това, че продава свинско месо и алкохол. Търговският обект се намира на терен, собственост на мюфтийството. В съседство е построена джамия, разказа бТВ.Собственик на търговския обект е Анка Тодорова. Тя е получила терена от община Нови пазар преди 27 г. и плаща наем. Поискала да го купи преди години, но кметът ѝ казал, че не може да ѝ го продаде, защото е отреден за зелени площи. След време обаче общината продава голям парцел, в който е и магазина на Тодорова, на мюфтийството.Жената преподписва договор с мюфтийството, признава, че не го е прочело внимателно. Оказва се, че в т. 10 пише, че няма право да продава свинско и алкохол. Тя спира продажбата на алкохол, но не може да си позволи да спре месото и колбасите от свинско.В началото на тази година получава нотариална покана да освободи терена.От мюфтийството в Шумен потвърждават, че причината да поискат затваряне на магазина е продажбата на алкохол и свинско, които са забранени по канон за мюсюлманите.В Нови пазар е открита подписка в защита на магазина на Анка Тодорова, вече са събрани над 600 подписа. Местните жители настояват общината да се намеси в нейна защита.", "date": "2019.03.26", "title": "Мюфтийството поиска затваряне на магазин в Нови пазар, защото продавал свинско"}
{"url": "https://offnews.bg/futbol/otbori-ot-portugalia-i-polsha-s-interes-kam-half-na-tcska-700056.html", "text": "Отбори от първенствата на Португалия и Полша проявяват интерес към халфа на ЦСКА Рубен Пинто, пише \"Тема Спорт\". Не е изключено през лятото той да бъде продаден, ако за правата му постъпи адекватна оферта.От началото на кампанията полузащитникът има 24 мача и 2 гола в Първа лига. Договорът му с \"червените\" е до лятото на 2020 година. Любопитното е, че в 13 от 24 мача Пинто бе сменян, а в последните срещи дори е със статут на резерва.Португалецът дойде през лятото на 2016 година със статут на преотстъпен под наем от Беленензеш, а по-късно \"червените\" откупиха правата му.", "date": "2019.03.26", "title": "Отбори от Португалия и Полша с интерес към халф на ЦСКА"}
{"url": "https://offnews.bg/sviat/kitaj-poracha-na-earbas-za-desetki-miliardi-dolari-700063.html", "text": "Еърбъс си е осигурил поръчка от Китай, оценена на десетки милиарди долари, предава Би Би Си.Европейският самолетостроител Еърбъс подписал сделка да продаде 300 самолета на Китайската холдингова компания за авиационни доставки, като покупката включва 290 самолета A320 и десет самолета A350 XWB.Споразумението е подписано по време на посещението на китайския президент Си Дзинпин в Париж.Поръчката идва точно в момент, в който съперникът на Еърбъс Боинг приземи всичките си джетове 737 Макс 8 след две фатални катастрофи.Според доклади сделката с Китай е на стойност около 30 млрд. евро.„За нас е чест да подкрепим растежа на китайската гражданска авиация с нашите самолети. Това демонстрира трайното ни доверие в китайския пазар и дългосрочния ни ангажимент към Китай като наши партньори“, заявява президентът на Еърбъс Джулиам Фейри.", "date": "2019.03.26", "title": "Китай поръча на Еърбъс за десетки милиарди долари"}
{"url": "https://offnews.bg/bojni/kristian-stankov-se-pribra-v-balgaria-s-bronz-ot-karate-gran-pri-2019-700088.html", "text": "Двукратният световен и европейски шампион по киокушин Кристиян Станков, днес се прибра заедно с националния отбор на България от Карате Гран При 2019 в Япония, където завоюва бронзов медал в категория до 75 килограма.В турнира в Токио се включиха около 700 участници от 14 страни. Българската карате киокушин федерация изпрати в Япония осем състезатели.Треньорът на националния отбор по киокушин на България Захари Дамянов и Петър Мартинов бяха начело на българския тим в Токио. За здравето на националите ни се грижи доктор Стоян Стаматов.От българска страна в турнира се включиха и Кристиян Дойчев, Стоян Илчев, Стилиян Петков, Георги Иванов и Йордан Миладинов от мъжете и Ия Костова и Мариела Любенова при жените.Станков сподели пред камерата на boec.bg, че състезанието е било на много високо ниво и със сериозна конкуренция от страна на Япония.\"Това е много важен медал. Може спечеля и още по-ценни отличия. Следва сериозна подготовка, повече тренировки и състезания. Живот и здраве, след време трябва да покорим световните върове\", коментира бронзовият медалист от Карате Гран При 2019.", "date": "2019.03.26", "title": "Кристиян Станков се прибра в България с бронз от Карате Гран При 2019"}
