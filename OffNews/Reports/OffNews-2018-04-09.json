{"url": "https://offnews.bg/zimni/oshte-edna-norvezhka-legenda-prikliuchi-s-biatlona-678345.html", "text": "Поредна норвежка легенда прекрати кариерата си. Със снежните писти се разделя четирикратният олимпийски шампион по биатлон Емил Хегле Свендсен.32-годишният норвежец съобщи новината на специална пресконференция в Осло. На олимпийските игри в Пьонгчанг гой спечели сребърен медал в щафетата и бронз в масовия старт.През кариерата си има четири златни, три сребърни и един бронзов олимпийски медали. От световни първенства е спечелил 12 златни, шест сребърни и три бронзови отличия. През сезон 2009/10 спечели Големия Кристален глобус от Световната купа, в която има общо 38 победи.Свендсен е третото голямо име на норвежкия зимен спорт, който в последните седмици обявява край на кариерата си. Първи беше осемкратният олимпийски шампион по биатлон Оле-Ейнар Бьорндален, а след това и осемкратната олимпийска шампионка по ски-бягане Марит Бьорген.", "date": "2018.04.09", "title": "Още една норвежка легенда приключи с биатлона"}
{"url": "https://offnews.bg/112/chelen-udar-blokira-patia-montana-vratca-vze-dve-zhertvi-678340.html", "text": "Двама души са загинали при катастрофа на пътя Монтана – Враца край Вършец. Временно движението е ограничено, съобщи МВР.Сигналът за челен удар между два автомобила на пътя Монтана – Враца при разклона за Вършец е подаден към 12.00 часа. По първоначални данни от удара на място са загинали двама души. Извършва се оглед.Временно движението на всички превозни средства по пътя Монтана-Враца е ограничено и водачите изчакват на място.Причините за тежката катастрофа се установяват. ", "date": "2018.04.09", "title": "Челен удар блокира пътя Монтана - Враца, взе две жертви"}
{"url": "https://offnews.bg/politika/borisov-pozdravi-pobeditelia-orban-678339.html", "text": "Министър-председателят Бойко Борисов поздрави унгарския си колега Виктор Орбан за победата на ръководената от него партия ФИДЕС на парламентарните избори вчера, съобщиха от МС. Високо ценя приятелските отношения между България и Унгария и съм уверен в отличните перспективи за развитие на ползотворното сътрудничество в двустранен, регионален и в многостранен план, посочва премиерът Борисов.Той изтъква, че предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие.\"Държавите в Европа повече от всякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", посочва в телеграмата си премиерът Борисов като пожелава на Виктор Орбан здраве, благополучие и успехи.", "date": "2018.04.09", "title": "Борисов поздрави победителя Орбан"}
{"url": "https://offnews.bg/evropa/evrostat-balgaria-dava-grazhdanstvo-naj-veche-na-rusnatci-ukraintci-678347.html", "text": "Държавите от ЕС са предоставяли през 2016 г. най-често гражданство на мароканци, албанци и индийци, показват данните на ЕК и „Евростат”.За разлика от тази обща тенденция през същата година България е предоставяла най-често гражданство на руснаци (30 на сто), украинци (17,1 на сто) и турци (8,9 на сто) - общо 1626 души. В ЕС гражданство през посочената година са получили общо 994 800 чужденци.От над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия. Индийци и пакистанци са с най-голям дял сред натурализираните от Великобритания.Измежду гражданите на държава от ЕС, получили паспорт от друга страна в общността, на челни места са поляците и румънците. За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС.От всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 - от Азия, а 15,2 на сто - от Америка, сочат данните, цитирани от бТВ.В същото време броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза – до 6555, сравнено с 2478 души година по-рано.Великобритания трябва да напусне ЕС през март 2019 г.", "date": "2018.04.09", "title": "Евростат: България дава гражданство най-вече на руснаци, украинци и турци"}
{"url": "https://offnews.bg/obshtestvo/borisov-balkanite-imat-nuzhda-ot-mir-za-da-postignat-prosperitet-678362.html", "text": "В тази толкова важна изборна година за Босна и Херцеговина по всякакъв начин ще се опитаме да помагаме за единството на държавата. На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир. Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар. Борисов е специален гост на изложението, което си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани, с които българският министър-председател ще проведе срещи.На срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й – развитието на икономиката и на инфраструктурата.Сигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович.", "date": "2018.04.09", "title": "Борисов: Балканите имат нужда от мир, за да постигнат просперитет"}
{"url": "https://offnews.bg/evropa/vednaga-sled-pobedata-orban-gotvi-zhestok-udar-sreshtu-soros-678349.html", "text": "След убедителната си победа на парламентарните избори, консервативната унгарска партия „Фидес” си постави нова цел – в най-кратки срокове да прокара законови промени, които сериозно да ограничат възможностите на гражданските организации в страната, съобщава „Ройтерс”.Милиардерът от унгарски произход Джордж Сорос, който финансира правозащитни организации и просветни и културни инициативи по цял свят, е сочен от премиера Виктор Орбан (самият той е бивш стипендиант на Сорос – б.р.) и съмишлениците му за „архитект” на мащабен план за ислямизацията на Европа с помощта на мигрантите от мюсюлмански държави.Редица законови промени, критикувани в страната и навън като стъпка към авторитаризъм, са обяснявани от „Фидес” именно със защитата на християнската култура на Унгария. Сорос и гражданските активисти, обвинявани във връзки с него, твърдят, че по техен адрес се говорят лъжи, докато се опитват да спасят държавата от поредно попадане в лапите на авторитаризма.Сега се очертава всякакви външни дарения за НПО сектора да бъдат облагани с 25-процентов данък и Министерството на вътрешните работи да получи правото да забранява подобни траншове с мотива за заплаха за националната сигурност.Това сериозно ще затрудни работата на гражданските организации в условията на все по-голяма концентрация на медийна и фирмена собственост около управляващата партия. Именно заради все по-трудното изразяване на мнения, различни от това на Орбан, Организацията за сигурност и сътрудничество в Европа отбеляза, че унгарците са имали възможност да гласуват за много кандидати, но всъщност не са имали избор.Така Фидес” вероятно ще има две трети от депутатските места (134 от общо 199), крайните националисти от „Йоббик” (които настояват за преосмисляне на нацисткия период от историята на Унгария) ще са с 25 народни представители, а социалистите (по времето на които избухнаха куп корупционни скандали и така в крайна сметка дадоха тласък на Орбан – б.р.) – с 20.", "date": "2018.04.09", "title": "Веднага след победата: Орбан готви жесток удар срещу Сорос"}
{"url": "https://offnews.bg/medii/deniat-zapochva-s-kultura-s-nov-vodesht-dosegashniat-mu-obarka-imet-678341.html", "text": "Предаването \"Денят започва с култура\" на БНТ има нов водещ. Михаил Заимов заменя на екран Николай Колев, който досега беше партньор на Александра Гюзелева - Шани. Това съобщи БНТ, Заимов и Колев се смениха в ефир. Досегашният водещ остава като продуцент в предаването. При предаването на поста Колев се обърка и нарече наследника си вместо Михаил Заимов Михаил Неделчев. Двамата обявиха, че ще има приемственост в предаването, защото и двамата носят папионки. Преди месец от екипа бе отстранена Весела Петрова, като част от \"оптимизацията\" на \"Денят започва с...\" по заповед на директора Емил Кошлуков. Другата двойка - Анна Ангелова и Димитър Стоянович, засега остават на екран. ", "date": "2018.04.09", "title": "'Денят започва с култура' с нов водещ, досегашният му обърка името в ефир"}
{"url": "https://offnews.bg/sviat/putinoviat-oligarh-deripaska-e-pred-falit-zaradi-amerikanskite-sanktci-678350.html", "text": "Акциите на руския алуминиев гигант „Русал“ се сринаха на борсите, след като САЩ наложиха санкции на компанията, която може да се изправи пред риск от фалит заради невъзможност да плати част от дълга си, предаде агенция Франс прес.При затварянето на фондовата борса в Хонконг - един от пазарите, където се търгуват акциите на „Русал“, цената им падна с 50%.Сривът изтрива над 3,5 млрд. от пазарната капитализация на компанията, оглавявана от милиардера Олег Дерипаска и осигуряваща около 7% от световното производство на алуминий.На борсата в Москва акциите в средата на търговския ден паднаха с над 23%.Компанията стана обект на обявени в петък санкции от президента Доналд Тръмп, насочени срещу олигарси, близки до колегата му Владимир Путин. Те последваха взаимно гонене на 60 дипломати и затваряне на консулства заради случая „Скрипал“.Вашингтон обвини Дерипаска, че работи за руското правителство, а сред санкционираните се оказа и шефът на „Газпром“ Алексей Милер.Кремъл остро разкритикува днес новите US санкции.Той посочи, че е необходимо време за анализ, за да се разберат размерите на реалните вреди и да се изработят стъпки за максималното възможно тяхно минимизиране.Премиерът Дмитрий Медведев заяви, че правителството търси варианти как да подкрепи компаниите и секторите, попаднали под новите санкции.„Русал“ излезе с изявление, в което казва, че санкциите “могат да доведат до технически фалит във връзка с определени кредитни задължения на групата“.Новите санкции удариха индексите на руски фондови борси, като потънаха с около 10%.В същото време цената на алуминия на Лондонската борса за метали поскъпна с почти 4% - най-големият скок от три години.Администрацията на Тръмп наложи санкции на 7 олигарси, 12 компании, които контролират, 17 висши руски представители и държавната компания за износ на оръжия „Рособоронекспорт“.Вашингтон обясни, че мерките се налагат по закон, приет да накаже Русия за намесата ѝ в изборите в САЩ през 2016 г. , както и за намесата ѝ в конфликтите в Сирия и Украйна.", "date": "2018.04.09", "title": "Путиновият олигарх Дерипаска е пред фалит заради американските санкции"}
{"url": "https://offnews.bg/ikonomika/lufthanza-anulira-polovinata-poleti-za-utre-zasegnati-sa-i-takiva-ot-678351.html", "text": "Половината полети на германската авиокомпания „Луфтханза“ за утре, 10 април няма да бъдат изпълнени, а същото важи и за една четвърт от тези на „Ер Франс“. Причината са стачки в Германия и Франция, съобщават световните агенции.Отмяната на полетите ще засегне 90 000 пасажери на \"Луфтханза\". Сред анулираните е и утрешният полет от Франкфурт за София, пристигащ по разписание в 18,15 ч., както и излитащият в 19 ч. в обратната посока.Германският синдикат „Ферди“ призова днес държавните служители да стачкуват през утрешния ден на четири германски летища - Франкфурт, Мюнхен, Кьолн и Бремен. Стачката е част от спора по заплащането в държавния сектор в страната, който обхваща и компании за комунални услуги, детски градини и общински администрации.Българското външно министерство излезе със специално изявление по повод стачката.В него се посочва, че за засегнатите над 90 000 пътници от и до четирите летища в Германия е предвиден алтернативен полетен план и че от сряда се очаква всички полети да се изпълняват по разписание.", "date": "2018.04.09", "title": "Луфтханза анулира половината полети за утре. Засегнати са и такива от и до София"}
{"url": "https://offnews.bg/sviat/arestuvaha-mazh-do-bakingamskia-dvoretc-678342.html", "text": "Арестуваха мъж, след като подозрително превозно средство бе спряно в близост до Бъкингамския дворец в Лондон. Районът беше отцепен от силите сигурност, информира лондонската полиция, цитирана от \"Ройтерс\" и БТА.\"Задържаният е на около 30 години. Той бе арестуван по подозрение за нарушаване на обществения ред, след като бял ван, който бе определен като подозрителен, бе спрян от полицията на улица срещу двореца\", обяви говорител на полицията. След проверка превозното средство беше определено от полицията като \"неподозрително\", а тревогата беше вдигната.", "date": "2018.04.09", "title": "Арестуваха мъж до Бъкингамския дворец"}
{"url": "https://offnews.bg/politika/mareshki-vidia-nov-evropejski-red-v-pobedata-na-orban-678348.html", "text": "Унгарците за пореден път дадоха много ясен знак на ЕС. Категоричната победа на партията на Виктор Орбан затвърждава тенденцията за предстояща голяма промяна в начина, по който се управлява и съществува Европейският съюз, заяви Веселин Марешки- лидер на ПП ВОЛЯ и зам.-председател на НС.От обявените днес резултати от вота в Унгария стана ясно, че партия ФИДЕС на Орбан и нейният младши коалиционен партньор – Християн-демократическата народна партия, ще имат 133 места от общо 199 в новия парламент. Това им гарантира мнозинство от две трети, необходимо за извършване на промени в конституцията.", "date": "2018.04.09", "title": "Марешки видя нов европейски ред в победата на Орбан"}
{"url": "https://offnews.bg/sviat/tajpi-sipe-zakani-sreshtu-frantcia-predupredi-makron-da-chaka-teroris-678352.html", "text": "По време на областния конгрес на Партията на справедливостта и развитието в Денизли турският президент Реджеп Ердоган коментира и атаката в германския град Мюнстер, при която камион се вряза в група пешеходци, съобщава .Критикувайки срещата на президента Емануел Макрон с делегация на Сирийските демократични сили, съставена от кюрдски и арабски бойци в Елисейския дворец, Ердоган заявява:", "date": "2018.04.09", "title": "Тайпи сипе закани срещу Франция, предупреди Макрон да чака терористи"}
{"url": "https://offnews.bg/futbol/bivsh-igrach-osadi-levski-v-lozana-678354.html", "text": "Спортният съд в Лозана (КАС) потвърди решението на ФИФА от 19 януари 2017 г.и задължи ПФК Левски София да заплати 39 000 евро на бившия си футболист Дъстли Мюлдер, информира Дарик.Към тази сума трябва да бъдат прибавени и лихви в размер на 5 процента на година, считано от 6 август 2014 г.Решението на КАС е окончателно, а холандският футболист беше представляван в Лозана от българския адвокат Борис Колев, който е доктор по спортно право и съдружник в специализирана в тази материя българска кантора.Въпреки усилията на Левски да оспори валидността на клауза в споразумението за разтрогване на договора на футболиста или поне да намали размера на сумата, КАС изцяло е отхвърлил жалбата на сините.Левски трябва бързо да плати, защото това заплашва участието им в европейските клубни турнири.", "date": "2018.04.09", "title": "Бивш играч осъди Левски в Лозана"}
{"url": "https://offnews.bg/futbol/uvolniha-stojcho-mladenov-v-kazahstan-678355.html", "text": "Слух за уволнението на бившия играч и треньор на ЦСКА Стойчо Младенов от казахстанския Кайсар беше разпространен днес.Оказа се, че това не отговаря на истината и беше официално отречено от клуба от бившата СССР. По принцип Младенов имаше поставена задача тимът да спечели определен брой точки в последните си мачове, защото се представя изключително неубедително в сравнение с миналия сезон.\"Вълците\" имат само една точка от четири кръга и вървят десети в класирането, докато през миналия сезон завършиха шести. Според информацията, тиражирана от KazFootball.kz, заедно с Младенов си е тръгнал и спортният директор Серик Досманбетов.\"Няма такова нещо. Младенов изведе тима на тренировка днес и ще продължи работата си\", коментираха от клуба.Докога Младенов ще остане в Кайсар ще се изясни през уикенда, когато тимът играе у дома с Иртиш Павлодар.", "date": "2018.04.09", "title": "\"Уволниха\" Стойчо Младенов в Казахстан"}
{"url": "https://offnews.bg/obshtestvo/gimnastichkata-se-vrashta-vav-fontana-pred-narodnia-teatar-678358.html", "text": "Скулптурата на гимнастичката се завръща във фонтана пред Народния театър. Статуята е готова за нов живот след като претърпя продължителна реставрация, съобщи бТВ.Миналата зима 18-годишен младеж я счупи в опит да се снима с нея.Преди шест месеца започна реставрацията на излятата от бронз гимнастичка, повредена при падането.Специалистите уверяват, че макар и изящна, пластиката вече е достатъчно стабилна.Но все още не е измислен материал, който да предпази от посегателства едно от любимите художествени произведения на софиянци.Реставрацията на пластиката на Георги Чапкънов е на стойност 2000 лева.", "date": "2018.04.09", "title": "Гимнастичката се връща във фонтана пред Народния театър"}
{"url": "https://offnews.bg/dw/iulia-krasteva-i-petnoto-ds-678357.html", "text": "Тъкмо бях приет в университета, когато за пръв път опитаха да ме вербуват. Един другар дойде вкъщи и ми каза, че искат да ме пренасочат към арабска филология, след което щели да ме пращат по света. Започнах да бръщолевя, че искам да се занимавам с литература - и така проведохме дълъг разговор за късия разказ и романната форма. Вторият път беше десетина години по-късно, а похватът - новаторски. Получих писмо по пощата, в което пишеше горе-долу следното: Във връзка с Вашата молба за постъпване на работа, моля явете се еди къде си, лейтенант еди кой си. Вече бях женен и една цяла безсънна нощ трябваше да обяснявам на жена си, че никакви молби не съм подавал и изобщо нямам представа за какво става дума. На сутринта събрах смелост и се обадих на въпросния офицер, който ми обясни:С това #MeToo* не опитвам да си припиша добродетел - правил съм компромиси като всеки, преминал през онова време, като при това съм живял в по-добри условия от повечето семейства и затова ми е било по-лесно. Просто се надявам, че ако някой от тия двама глупци пусне в обращение разговора ми за късия разказ или писмото-уловка, това няма да бъде лепнато върху мен завинаги. Надявам се, че ще има хора, които ще се опитат да разберат живота ми в цялост, към какво съм се стремил, къде съм грешил, къде съм отстоявал принципи.Да поговорим за Юлия КръстеваПоводът да говоря това е избликът на страсти около папките на ДС, посветени на Юлия Кръстева. Вече ме обвиниха, че не съм специалист по досиетата - да, не съм, говоря от житейски опит и здрав разум.Това, което прочетохме, е неуспешен опит за разработка, приложени са разговори по теми, свързани с френската политическа действителност, биографични справки, интервю за „Нувел обсерватьор\", та дори протест на Кръстева и съпруга ѝ заради това, че българските власти не пускат родителите ѝ да видят внука си. Върху цялото това безсмислие е залепено едно магическо агентурно име и ето, че глобалният скандал е готов. Научих, че преди време имало дори фикционален роман, където Кръстева е обрисувана като агент, който ликвидира своя учител - семиотика Ролан Барт. Забавно до едно време, но после - истински страшно. Защото става дума за международно опозоряване на един от най-известните българи. Битка с младежкия ѝ маоизъм, със сложните психоаналитични идеи? Стягане на поотпусналия се антикомунистически фронт? Или просто завист към успелия сънародник?Затова тук призовавам към разбиране - умение, което в епохата на Туитър май започваме да губим. Формализмът на „картончетата“ нанесе сериозна вреда не само на отделни хора, но и на самия дебат за комунистическото минало. Той се превърна в някакъв тъп шлагер, който журналистите подхващат, когато няма други теми.В най-общи линии обвинението срещу Кръстева гласи, че била получила стипендия да замине за Франция. С други думи: не е била никакъв борец, а човек на режима. Лично аз не съм срещал текстове, в които тя да се изкарва дисидент. Знаем, че преди да замине, е сътрудничила на Комсомола, имала е някаква лична близост там, която ѝ е помогнала. Който е живял по онова време, вероятно помни принципа на заложниците: някой високопоставен гарантира за теб, а ти се чувстваш задължен да не правиш много резки движения, за да не му навредиш. Даваме си сметка също така, че тя оставя семейство в България. Защо не е напсувала вербовчиците, защо си е говорила с тях? Ами затова. По същата причина, поради която аз разговарях тогава за литературните жанрове.Ако опитаме да разберем цялостно ситуацията, вероятно ще се запитаме защо ѝ е притрябвало тъкмо на нея - попаднала в най-престижния интелектуален кръг, омъжена за богат писател, добила международна слава - да сътрудничи на едни такива загубени служби. Какво - да не би да са ѝ плащали? И ако наистина им се е продала, защо не е стъпвала в България до посещението на Митеран през 1989 година, когато най-после посмява да посети болния си баща под „чадъра“ на височайшето посещение. Върхът на всичко е аргументът „досието е прочистено“. Защо, от кого - за президент на България ли се е готвила? Липсата на доказателства като доказателство срещу човека. Какво друго да очакваме, когато работата на паметта попадне в ръцете на ченгета?Минало, което не минаваНякои смятат, че формализмът на Комисията по досиетата може да се излекува с пълно отваряне на архивите - да чете кой каквото иска. Както казваше Горбачов - да лекуваме недостатъците на социализма с повече социализъм. Не, лавината от папки и картончета рискува да задълбочи този проблем: през ден някоя медия ще изважда нова вкусна историйка за известен човек, за да си вдига тиража, докато накрая комунизмът окончателно се превърне във фентъзи сериал. Това е работа, с която трябва да се захванат специалисти. Специалисти, които да тълкуват, да събират информация от различни канали, да работят професионално с архиви, спомени, интервюта. Институтът за близкото минало, създаден от проф. Знеполски, прави нещо такова вече от години, а учените, работещи там, едва ли могат да бъдат заподозрени в симпатии към стария режим.Не, не съм против огласяването на това трудно минало, но ми се иска това да не се прави формално, а с разбиране и с усет за цялостния исторически процес. Хубаво е например да знаем, че някой е бил сътрудник на службите, ако този човек се опитва да се впише в новия демократичен свят с ореола на дисидент. Много пъти сравняваха покойния Богдан Богданов с Юлия Кръстева, но неговият случай е съвсем различен. Кръстева няма никакви амбиции в България, докато проф. Богданов влезе в 1990-те като автентичен антикомунист, което определено тласна кариерата му - от посланик, през шеф на „Отворено общество\", до създател на Нов български университет. Не е лошо да има яснота, когато един сътрудник като г-н Каракачанов става натовски министър на отбраната. Когато някакъв бизнесмен изведнъж приватизира държавни активи с незнайно какви пари. Някой навредил на някого, съсипал му живота. Подобни случаи изискват спокойна интерпретация, а не сензации.* Идея на Миглена Николчина: да разказваме за своите съприкосновения с ДС.Б. ред. ", "date": "2018.04.09", "title": "Юлия Кръстева и петното ДС"}
{"url": "https://offnews.bg/ot-vas/emigrirah-predi-3-godini-blagodaria-na-bdzh-uveri-me-che-sam-postap-678356.html", "text": "Шокиращи снимки на претъпкани вагони с хора в последния почивен ден от Великденските празници се споделят в железничарските фейсбук групи.Кадрите разбиват на пух и прах кухите обещания на ръководството на БДЖ, че в жп композициите ще има допълнителни места и че пътуването с влак на Възкресение Христово ще е приятно и удобно.Ето какво е написал авторът на тази снимка:\"Нормално ли е ситуацията от снимката да се случва във вагона на първа класа през 21 век? Нормално ли е след като се знае, че са празници и местата са разпродадени няколко дни предварително да не се пуснат допълнителни вагони. Нормално ли е на касата да ти кажат - систамата не дава места, но вие ще си намерите. Сигурен съм, че това мое оплакване е глас в пустиня и нищо няма да се промени и затова емигрирах преди 3 години. Благодаря ви, БДЖ, че днес ме уверихте още веднъж, че съм взел правилното решение тогава! (Влак Варна-София 09 април 2018 10:55)\".", "date": "2018.04.09", "title": "Емигрирах преди 3 години. Благодаря на БДЖ, увери ме, че съм постъпил правилно"}
{"url": "https://offnews.bg/112/di-velt-italianskata-mafia-se-nastani-v-balgaria-i-rumania-678346.html", "text": "Организациите на италианската мафия отдавна са се настанали във всички страни на Източна Европа – преди всичко в България и Румъния. Това коментира пред германия Спроред него страната ни предлагала „сигурен терен” за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа.Германското издание обръща внимание на темата в друга връзка – оказва се, че голям процент от мафиотските операции в източноевропейските държава се контролират от мафиотските кланове не пряко, а през сложни схеми в бундесрепубликата, където са влезли преди десетилетия чрез гастарбайтерите и никой не им е обръщал сериозно внимание. Има съмнения, че организирани престъпни групи си купуват влияние в германски медии и в политическите среди.За поредния възход на италианската мафия в Европа се заговори след убийството на словашкия разследващ журналист Ян Куцияк. Той работеше по материал именно за връзките на италианската организирана престъпност с местни политици, в точва число – и близки до управляващите.Интересите на мафията са „едни и същи навсякъде по света”, допълва пред германското издание експертът:Според Форджоне мафията е разпростряла пипалата си чак до „Газпром”, а до нейния клан „Корлеоне” може да се проследи скандал с отровни отпадъци в Румъния.В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За Ндрангета, която разполага с огромни средства, е като детска игра да си купи и политическо влияние в тези страни, обяснява Форджоне.Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година:Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора.Страните от Източна Европа, включително и членуващите в ЕС, често предлагали „сигурен терен” за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне, цитиран от бТВ.", "date": "2018.04.09", "title": "Ди Велт: Италианската мафия се настани в България и Румъния"}
{"url": "https://offnews.bg/ikonomika/zhp-stachkata-vav-frantcia-struva-100-mln-evro-dotuk-678344.html", "text": "Операторът на жп мрежата на Франция отчете в понеделник, че поетапните стачки срещу плановете на правителството да преоцени и промени работата на задлъжнялото дружество, вече са стрували около 100 милиона евро, а разминаването между синдикатите и правителството се влошава, информира \"Франс прес\", цитирана от БГНЕС.Машинистите и други служители на държавната SNCF обещаха да продължат да работят по два дни на всеки пет поне до 28 юни, освен ако правителството не се откаже от реформите си.Спиранията досега струват около 20 милиона евро на ден, а объркването на трафика често се разпростира и в дните без стачка, каза шефът на SNCF Гийом Пепи пред телевизия BFM в четвъртия ден на стачката. \"От това, което виждам, Франция не е парализирана\", каза Пепи, \"но клиентите са силно засегнати\".И двете страни в спора претендират за широка обществена подкрепа. Проучване на Ifop, публикувано в неделя, показва 62% в полза на правителствените реформи, в сравнение с малко над 51% от подобно проучване преди седмица.Профсъюзите сочат като признак за солидарност с действията им 530-те хиляди евро, събрани като дарения през интернет фонд за компенсиране на загубените заплати на жп служители.Президентът Еманюел Макрон, който рядко говори публично за стачката, се готви в четвъртък да даде едночасово телевизионно интервю.Също така президентът ще участва в двучасово интервю в неделя вечерта, по време на което ще се изправи лице в лице с журналисти от BFM и задаващия трудни и неудобни въпроси разследващ новинарски сайт Mediapart.Парламентът планира да започне обсъждане на промените на SNCF в понеделник, въпреки че Макрон заяви, че ще приложи промените с постановление - друга причина за спорове от страна на профсъюзите.Правителството заявява, че е необходимо бързо придвижване към отварянето на френския пътнически железопътен трафик за конкуренция, започвайки през 2020 г., част от отварянето на държавните железопътни пазари в целия ЕС.Синдикатите протестират срещу план, който би премахнал гаранциите за ранно пенсиониране, от които се ползват настоящите служители на жп транспорта.Според проф съюзите в SNCF държавата тихомълком подготвя приватизация на компанията, въпреки че френското правителство отрича подобни намерения.Ненамерилите досега решение противоречия между държава и профсъюзи обещават седмици на проблеми за 4,5 милиона пътници, ползващи всеки ден жп транспорта във Франция.", "date": "2018.04.09", "title": "Жп стачката във Франция струва 100 млн. евро. Дотук!"}
{"url": "https://offnews.bg/obshtestvo/velikdenskiat-detski-festival-v-bosilegrad-sabra-naj-mladite-ni-sanaro-678361.html", "text": "Генералният директор на БТА Максим Минчев награди победителя от 25-тия Международен детски Великденски фестивал, който се провежда в Босилеград, Западните покрайнини.Във фестивала тази година участват 670 деца от Сърбия, България, Македония, Румъния, Молдова, Унгария, Албания, Гърция и други страни. Победител - с най-здраво яйце - стана Милан Цветков, на 12 години, от босилеградското с. Гложе.Фестивалните дни тази година се провеждат от 2 до 10 април. Организатор на събитието е Александър Димитров - председател на местното сдружение \"ГЛАС\" и представител на БТА в Босилеград, в първият пресклуб на БТА извън България.Максим Минчев поздрави гостите и участници в празника с Великденските празници. Той връчи наградите на победителя в Международния фестивал и се обърна към останалите, които не се класираха:Генералният директор на БТА, който от години е приятел на Босилеград каза още, че от години не е изпитвал по-голямо удоволствие и радост от този празник.Във фестивалните дни децата имат възможност да общуват, разменят опит, да се състезават, да участват в културните програми.  Награди днес бяха връчени и за най-оригинално и най-добре боядисано яйце - получиха ги дечица от Кюстендил и от Сурдулица.Наградите връчи председателят на Агенцията за българите в чужбина Петър Харалампиев. Той дари и на организатора на празника Александър Димитров почетния плакет на Агенцията, и икона на светите братя Кирил и Методи - покровители на Европа - с пожеланието те да напомнят, че само със словото може да вървим напред.В голямото \"надчукване\" в Босилеград участват само стандартни яйца от кокошка, които не са заздравявани допълнително, предвижда регламента на конкурса. Победителят накрая счупи своето яйце пред публиката, за да докаже, че яйцето е истинско.  Програмата на фестивала включва изложби, концерти и традиционна екскурзия за участниците във фестивала до Рилския манастир. За първи път ще се състоя и пленер на художници от България и Сърбия. В него се включи дори участничка от бежанския лагер в Босилеград. По време на празничните дни се състояха представления на театри от София и Будапеща, и спектакъл на ансамбъл \"Българе\". В празничния концерт пя и българската участничка от Детската Евровизия Лидия Ганева. Партньори на 25-то издание на фестивала освен БТА са столична община и община Кюстендил.", "date": "2018.04.09", "title": "Великденският детски фестивал в Босилеград събра най-младите ни сънародници от региона"}
{"url": "https://offnews.bg/analizi-i-komentari/galap-interneshanal-pochti-3-mln-balgari-smiatat-che-svetovnata-voj-678336.html", "text": "53% - около 2.9 милиона пълнолетни българи, смятат, че в момента има реална опасност от глобален военен конфликт.Това показват данните от експресен сондаж на Галъп нтернешънъл, проведен 3 и 4 април сред 801 пълнолетни българи по телефона. 34% от запитаните (близо 1.9 милиона души) пък смятат, че е по-скоро вероятно (28%) или е много вероятно (6%) в идните няколко години някоя от глобалните ядрени сили действително да използва ядрено оръжие. Все пак, мнозинството не очаква ядрен конфликт – общо 63% казват, че това е малко вероятно (44%) или и е изключено (19%), а останалите се колебаят.На този все по-тревожен външен фон българите явно харесват балансираната външна политика. В същото време обаче искат и далеч по-безкомпромисна вътрешна политика. 62% намират, че Борисов се справя добре с външнополитически дейности като председателството на Съвета на ЕС и дипломацията. 30% са на обратното мнение, а останалите се колебаят. Явно обществото ни одобрява по-скоро балансираните външни действия, които са характерни за Борисов, коментират социолозите. Доказателство за това е и отношението към преговорите с турския президент Реджеп Тайип Ердоган. 62% приемат, че с него е необходимо да се преговаря, а 33% смятат, че преговорите са излишни, допълват от Галъп Интернешенъл. В същото време обаче обществото ни явно продължава да очаква далеч по-ефективни и твърди действия срещу проблемите в страната и особено спрямо корупцията. Така например скорошните акции на прокуратурата в болници срещат практически единодушно одобрение – 93%. Радикални позиции като тези на Валери Симеонов срещу рекламата на хазарт, например, също срещат солидна подкрепа – 71% и т.н. ", "date": "2018.04.09", "title": "Галъп Интернешънъл: Почти 3 млн. българи смятат, че световната война чука на вратата"}
{"url": "https://offnews.bg/tenis/grigor-dimitrov-udarzha-5-oto-miasto-678335.html", "text": "Най-добрият ни тенисист Григор Димитров остана на петото място в световната ранглиста. Талантът от Хасково, който през миналата седмица не участва в турнири, има актив от 4635 точки.В топ 10 няма промени. Испанецът Рафаел Надал е на върха на класацията с 8770 точки. На втора позиция е Роджър Федерер (Швецария) с 8670 точки. Трети остава Марин Чилич (Хърватия) с 4985 точки.1. (1) Рафаел Надал (Испания) 8770 точки 2. (2) Роджър Федерер (Швейцария) 8670 точки3. (3) Марин Чилич (Хърватия) 4985 точки 4. (4) Александър Зверев (Германия) 4925 точки 5. (5) Григор Димитров (България) 4635 точки6. (6) Хуан Мартин Дел Потро (Аржентина) 4470 точки 7. (7) Доминик Тийм (Австрия) 3665 точки 8. (8) Кевин Андерсън (Южна Африка) 3390точки 9. (9) Джон Иснър (САЩ) 3125 точки10. (10) Давид Гофен (Белгия) 3110 точки", "date": "2018.04.09", "title": "Григор Димитров удържа 5-ото място"}
{"url": "https://offnews.bg/obshtestvo/temperaturite-se-kachvat-do-25-gradusa-slantce-do-chetvartak-678317.html", "text": "Новата седмица започна много слънце и слаб източен вятър, термометрите тръгват нагоре. Максималните температури днес ще са между 20 и 25 градуса. Над Черноморието ще е предимно слънчево. Ще духа до умерен вятър от север-североизток. Максималните температури ще са между 12 и 16 градуса. Температурата на морската вода е 10-11 градуса. Вълнението на морето ще бъде 2-3 бала.Над планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще около 15 градуса, на 2000 метра - около 9 градуса.Утре и в сряда слънцето продължава да топли, но след обяд ще има повече облаци. През следващите дни от работната седмица - предимно в западната част от страната, ще превалява след слънчевото утро. Остава обаче топло, с температури около 25 градуса. ", "date": "2018.04.09", "title": "Температурите се качват до 25 градуса, слънце до четвъртък"}
{"url": "https://offnews.bg/sviat/partiata-na-orban-specheli-vota-s-konstitutcionno-mnozinstvo-678318.html", "text": "Управляващата консервативна партия на премиера Виктор Орбан спечели убедително парламентарните избори в Унгария. При преброени 93% от подадените гласове ФИДЕС и нейният младши коалиционен партньор – Християн-демократическата народна партия, ще имат 133 места от общо 199 в новия парламент. Това им гарантира мнозинство от две трети, необходимо за извършване на промени в конституцията.Дясната националистическата партия \"Движение за по-добра Унгария\" е на второ място с 20 процента и 26 депутати. Лидерът им обяви, че подава оставка.Оставка хвърли и цялото ръководство на Социалистическата партия, която заедно с коалиционния си партньор – \"Диалог в името на Унгария\", остава на трето място с 20 депутати.", "date": "2018.04.09", "title": "Партията на Орбан спечели вота с конституционно мнозинство"}
{"url": "https://offnews.bg/ikonomika/mrrb-nad-85-ot-balgarite-podkrepiat-drastichen-skok-na-globite-za-kr-678319.html", "text": "85,3% от българите подкрепят намерението на Министерството на регионалното развитие и благоустройството (МРРБ) да се повишат драстично глобите за кражба на вода. Това показва Национално представително проучване на общественото мнение за основните политики на МРРБ, извършено от „Екзакта рисърч груп\" сред 1500 българи в 98 населени места през февруари - март 2018 г., съобщи МРРБ. Наскоро министърът на регионалното развитие и благоустройството Николай Нанков обяви, че санкциите за потребителите, които са се присъединили незаконно към мрежата или не плащат сметките си, ще бъдат увеличени пет пъти. Това ще стане с нов Закон за ВиК. За тези, които не плащат и откажат да им бъде монтиран водомер, ще се предвиди възможността да бъдат изключвани от мрежата. За да се обезпечи достъпът им до вода, ще бъдат осигурени алтернативни възможности – чрез обществени водоизточници.Проблемът с кражбите е от голяма обществена значимост и за потребителите. На въпрос „Кой според Вас е основният проблем на ВиК услугите\", 16,7% отговарят, че това са кражбите на вода. Други 22,7% посочват качеството на водата, а 21,8% - уличните течове.Проучването показва още, че българите имат висока съзнание за значението на водата. 99,2% от запитаните я считат за ценен природен ресурс. В същото време 41,6% от участниците в допитването не са готови да плащат за това безценно благо по-висока цена от сегашната. Други 36,2% са съгласни да приемат поскъпване на услугата, ако се подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването.62,5% от участниците в анкетата са доволни от качеството на обслужването от страна на ВиК операторите. 42,5% от българите оценяват нивото на предоставяните ВиК услуги като добро, 17,9% като много добро, а 5,9% като отлично. 11,1% са недоволни. По отношение на другите показатели 77,7% смятат, че налягането в тръбите е добро, а 17,7% изразяват неодобрение. 59,2% харесват вкуса на водата, а 60,5% са доволни от нейния цвят и мътност.Хората обаче нямат достатъчно информация за ВиК мрежата на България. 92% например не знаят, че общата дължина на тръбите е над 90 000 км или колкото 240 магистрали като „Тракия\", които трябва да се поддържат в изправност денонощно 365 дни в годината. Повече от половината от запитаните(54,3% ) знаят, че България е много богата на минерални води, но не и на такива, годни за постоянно пиене. В същото време 45,7 процента от анкетираните не са наясно, че страната ни не е особено богата на питейна вода.", "date": "2018.04.09", "title": "МРРБ: Над 85% от българите подкрепят драстичен скок на глобите за кражба на вода"}
{"url": "https://offnews.bg/obshtestvo/ogranichen-dostap-do-ndk-utre-kasite-sa-premesteni-v-liumier-678324.html", "text": "Достъпът до централната сграда на НДК ще бъде ограничен утре и в сряда. Билетните каси са преместени в кино  „Люмиер Лидл\" и ще работят с обичайното работно време от 09:00 до 20:30 часа, съобщиха от НДК. Мярката се налага от съображения за сигурност във връзка със събития от висок клас в календара на Българското председателство на Съвета на ЕС.Утре в НДК ще бъде даден стартът на кампанията „re НДК – Рециклирай! Културно е.\" Тя се реализира по идея на екипа на НДК и е част от визията на ръководството на Двореца за развитие и позициониране на НДК като модерен културен и конгресен център. Кампанията се вписва и в инициативата на МОСВ срещите и събитията в рамките на Председателството да се провеждат под мотото „без пластмасови продукти\". Министърът на културата - Боил Банов, министърът на околната среда и водите - Нено Димов, председателя на СД на НДК - Борислав Велков, както и изпълнителният директор на НДК - Ангел Митев, ще открият три арт инсталации, изработени от пластмасови отпадъци, получени на територията на Двореца и разположени в различни пространства на сградата.Достъпът до откриването на арт инсталациите обаче е само за акредитирани журналисти. ", "date": "2018.04.09", "title": "Ограничен достъп до НДК утре, касите са преместени в Люмиер"}
{"url": "https://offnews.bg/na-tozi-den/9-april-roden-e-pevetcat-georgi-minchev-678189.html", "text": "На тази дата през 1943 г. е роден българската легенда на рокендрола Георги Минчев.Георги Минчев е един от първите рок изпълнители в страната. Започва да пее в началото на '60-те в дует с Бисер Киров. Началото на соловата му кариера е свързана с \"Бъндараците\", \"Щурците\" и \"Сребърните гривни\".Песента \"Бяла тишина\", изпълнена със \"Щурците\" печели \"Златният Орфей\" и е обявена за \"Мелодия на годината\" през 1967г. До средата на '70-те Г.Минчев записва няколко малки плочи със СТАКАТО.Следват около 5 години пауза и през 1980г. издава сингъла \"Рокендрол\". Същевременно работи и като радио-водещ до 1984г. С настъпване на политическите промени в началото на '90-те, Георги Минчев става едно от лицата на промяната. Заедно с членове на \"Щурците\" и \"ФСБ\" основава купонджийската супер група \"Стари муцуни\". Паралелно с това издава и самостоятелни албуми. През 1998 г. заедно с Развигор Попов създават проекта \"Полезни изкопаеми\".Четири години по-късно, след неуспешна борба с мозъчен тумор, напуска този свят. В негова чест Васко \"Кръпката\" ежегодно организира фестивала \"Цвете за Гошо\".Вижте още - . ", "date": "2018.04.09", "title": "9 април - Роден е певецът Георги Минчев"}
{"url": "https://offnews.bg/obshtestvo/zapochva-svetlata-sedmitca-do-tomina-nedelia-ne-se-raboti-678104.html", "text": "Днес е Светли понеделник, Светлата седмица започва на втория ден на Великден. Светлата седмица е време, в което Възкресението на Иисус Христос донася просветление за всички и надежда за вечен живот. Народът ни нарича тази седмица „празна“, защото през цялото време не трябва да се работи.Днешният ден се нарича Разтурни понеделник или младежи излизали извън селището, разделени на две групи, като търкаляли група срещу група червени яйца. Според народната традиция с този ритуал се цели предпазването отградушка. Светлата седмица завършва с Томина неделя. На този ден се почита паметта на свети Тома, един от учениците на Исус. Когато се разнесла мълвата за изчезналото от гробницата тяло на Христос, а самият той се явил пред учениците си, един от тях не повярвал. Тома поискал да се увери в чудото като пипне раните от гвоздеите, с които Спасителят е бил прикован на кръста. Тома се разкаял за постъпката си, но получил прозвището Неверни.Според народната традиция на този ден жените отново боядисвали яйца и ги раздавали за душите на умрелите. ", "date": "2018.04.09", "title": "Започва Светлата седмица, до Томина неделя не се работи"}
{"url": "https://offnews.bg/nashite-avtori/iz-delnitcite-na-edin-lud-2-6-april-678322.html", "text": "Понеделник, 2 априлМони Паси вика, че Русия на Путин от години водела една осмислена антибългарска политика. „Аз не виждам, вика, никакъв смисъл ние да правим някакви много специални жестове към този човек. На международния терен Русия играе по правилата на ръгбито, а ние - на балета…“ И след това Паси, не случайно е Соломон, пусна една бърза поредица от сентенции: „С Русия трябва да се говори с голямо уважение, но в пълно бойно снаряжение. Да нападаш Русия е лудост, но да не се браниш от Русия е още по-голяма лудост.“ Не поставям под съмнение евроатлантизма на Пасито, все пак той тури началото. Но не мога да не спомена и другата страна на медала, по-точно на парата. Русия започна да се завръща тук след епохата Костов, когато на власт беше царят, а Паси беше негов външен министър. И именно царят замисли далаверата за милиарди АЕЦ Белене. Нарочно не казвам за колко милиарда, щото още е рано да теглим чертата.Румъния изгони един руски дипломат, колко за адет, дето се вика. Външният министър Теодор Мелешкану, който преди да стане министър е бил шеф на разузнаването, вика: \"Не зная в цифри, но ние усещаме много солидно присъствие на руски шпиони…“А ние нищо не усещаме. Щото в нашия басейн рибки няма и ние си плуваме, плуваме… Артистът Филип Трифонов написал отворено писмо до шефа на комисията по културата в НС Вежди Рашидов, в което го пита да чака ли персонална пенсия или да пуска тото. И между другото напада комисията към МК, която решава за пенсиите и лично председателят ѝ: „Научавам, че бил \"театрал\" по професия… Че ДС псевдонимът му напомня за поговорката \"огледал се Илия* пак в тия“… Въпросът, който ме вълнува, имам ли право като артист \"без псевдоним\" да се надявам на персонална пенсия, приживе? … Може би се разминавам по цветност с комисия, наподобяваща букет от псевдонимите \"Евкалипт\", \"Минзухар\" и \"Смрадлика\". Председател на комисията е Иван Попйорданов и Трифонов напомня, че беше осветен като секретен сътрудник на ДС с псевдонима „Попов\". А Евкалипт, пише „Дневник“, било тайното име на предишния председател на комисията… Учудвам се на господин Трифонов, че се учудва, че ченгетата решават на кой какво и колко! Къде живееш, бе, господин Трифонов?! Не виждаш ли, че навсякъде ченгетата раздават премиите! Едно време пеехме една руска частушка „Кругом одни евреи…“ Като се почне от „писатель Горький Алексей, остроумнейший еврей“, през „отец моих идей, Карл Маркс - и тот еврей“, та се стигне чак до любовникът на лейди Чатърлей, който тоже был еврей... Та в тази песничка само трябва само да сменим евреите с ченгетата. Навсякъде едни ченгета… Навсякъде. И Юлия Кръстева, за която доста интелектуалци се бият в гърдите с думите „отец моих идей“, тоже еврей… Пардон, ченге, шпионин, шпионирала е страната гостоприемник, която ѝ е осигурила стипендия да си доучи, богат съпруг и бляскаво обществено положение… В животинския свят се нарича облигатен паразитизъм. Като споменах Юлия Кръстев… Много ми е криво. Всички пишат за интелектуалката от Сливен Юлия Кръстева, международна интелектуалка, и Гинка от Пазарджик, международна далавераджийка… Ами не е честно, бе, мама му стара, никак не е честно! Седларска, честно ли е? Зер ние в Пазарджик сме прости и бълбуци и немаме с какво да се гордеем, та до Гинка опряхме? А „Като две капки вода“ гледате ли? Златка Райкова от Пазарджик, дето я грабнаха в ефир, видяхте ли?Не, ние също имаме своите гордости. С основание кметът Попов каза наскоро: „В цялата палитра на обществения продукт имаме дами, които правят сделки за един милиард, които разбуниха държавата… има други дами пък, които с развлекателни шоа също добиват успехи за нашия град… Ето, виждате ли каква богата палитра имаме. Така че всичко това е повод за гордост. Пазарджик е актуален.“ Изключително богата палитра! Но не знам защо пропуска да спомене, че от Пазарджик е и първият лорд в България, който е същевременно и първият лорд в света, спечелил титлата си с… без значение, важното е, че я е спечелил. И той е важна част от пазарджишката палитра.А, бе, китаецът паднал некъде в Тихия океан. Имах известна надежда, че може да падне на Дондуков. Без претенции от коя страна, все кяр… Ама на, паднал на ичка си майна… Оня ден кметът на Варна Иван Портних каза: „Безусловно постиженията на премиера в международен план са неоспорими и той се превърна в един от лидерите в Европа”. Това беше точно на 1-ви април, но не вярвам Портних да посмее да си прави таш… пардон майтап с тия работи. Сериозно го мисли. И доста българите май го вярват.Бедна ми, бедна Европа… Онова с бика е легенда. Истинското похищение на Европа от говедата става в наше време… Европа на Конрад Аденауер, Жан Моне, Робер Шуман, Валтер Халщайн, Алтиеро Спинели стана Европа на Бойко Борисов, на Меркел, на неизтрезняващия Жан-Клон, да не се връщаме назад да споменаваме ония разбойници Саркози и Берлускони… Много тежка криза в жанра „Лидери“, чак такава май не е било. Вторник, 3 априлСега ще ви кажа нещо, дето така ще ви изненада, че ще има да се чешете по главата до довечера. Гл. прокурор Цацаров вика: „Няма данни за престъпление и за контрабанда на цигари по доклада на турските служби за „Булгартабак“. Наблюдаващият прокурор отказал да образува досъдебно производство, защото на практика „няма данни за престъпление…\" Дето разправяха, че Пеефски контрабандирал… Грънци, нищо подобно! Зер може главният прокурор да лъже?!Двама затворници на строг режим избягали от строго охранявания Централен софийски затвор. Какво избягали, тръгнали си като войводи през централния вход, където ги чакала кола. Единият имал пистолет, другият нож. Подгонила ги само чистачката. Това, ако се направи на филм, ще бъде някаква абсурдистка комедия, като тия с Джеки Чан. Толкова неправдоподобно звучи. Затворници бягат, чистачката ги гони с парцала. Щото сигурно са стъпили с мръсни обувки на току-що измитото. А надзирателите, които знаели лютия нрав на чистачката, не посмели да последват затворниците и да минат по митото…Прав е Марк Твен, “действителността надминава всяка фантазия, защото фантазията трябва да се съобразява с някаква правдоподобност.” А действителността не трябва. Може да си кара без всякаква правдоподобност. Поне българската действителност.ДСБ и \"Да, България\" са тръгнали да се обединяват на сериозно. Щели да правят нещо като „Синята коалиция“ на Костов и Мартин Еванджелиста навремето. Христо Иванов и ген. Наско се договорили само те двамата да представляват бъдещото обединение. Препикали си територията, но иначе щели да се стремят към петпартиен модел. Която друга партия реши да се присъедини към тях, добре дошла, стига да е заявила ясно критично отношение към ГЕРБ, и, естествено, да приема двувождието. Това се отнася за файтона на Витков, за файтона на Ненчев, за Зелените, за ДЕОС, за ДБГ и другите нанопартийки. Ще го кажа без да го усуквам. Нещата пак отиват към на „кучето в г*за“, както се изрази Радан Кънев миналата седмица. Едва ли някой друг, освен отчаяни маргинали ще се хванат на това криво хоро. И всички дружно ще гледат пак НС изпод опашката на коня. Защото на предишните избори сборните резултати на двете партии може и да са стигали за парламента, но сега може и да не стигнат. Защото мина време.  И в СДС нещо втасва. Нали помните, те също са десни. Но това не им пречи да отиват на коалиция с национал-популистите на Валери Симеонов. Лукарски вика, че имали много общи допирни точки с НФСБ. Например в пространството. Съседи били в сграда на „Раковски” 134. Роните се, господа, имайте го предвид!  Защото нищо не предлагате! Зовете се десни, ама и вие не знаете защо. Като сте десни защо не ви чух да вземете отношение по промените в НК за борбата срещу корупцията в частния сектор?! Панаир трябваше да направите от тази формена идиотия! Ако тези промени станат факт (а какво може да ги спре?), всеки стопански субект може да бъде обявен за длъжник и да му се вземе бизнеса. Достатъчно е да погледнем само статистиката за междуфирмената задлъжнялост. И не само това. С тези промени, както каза проф. Пламен Панайотов, \"формално погледнато, ако дадете бакшиш на сервитьора, и двамата отивате в затвора\".Та казвам, господа, да турите под баджа, на който гордо сте написали „Десни“ и някоя и друга конкретна дясна мярка, или поне контрамярка на политиката на еврокомунистите от ГЕРБ.Жалко, отива си дясното! Таковаха му майката. Десните я таковаха, не левите, не враговете, а защитниците!Ама то винаги така става.Сряда, 4 априлПредседателят на правната комисия в НС Данаил Кирилов коментира бягството на двамата от Централния: „Случаи на бягство от затвора винаги е имало, като се започне от времето на граф Монте Кристо и се стигне до строго охранявания \"Алкатраз\".„Времето на граф Монте Кристо“, известен също и като Едмон Дантес, е времето от 1815 г., след Стоте дни на Наполеон, до 1838 г. Но ние имаме подозрение, че бягства от затвора е имало и преди това. Но пък и Цецерон застана зад мнението на Кирилов: „Аз мисля, че историческият преглед, който направи колегата Кирилов, показва, че през годините е имало такива случаи не само у нас…\" За честта на пагона, Борисов не взе отношение по въпроса. Но той пък е виновен тарамбуките в ГЕРБ да мислят, че и от „Алкатраз“ може да се избяга. В спор за оградата по границата Борисов каза: „И Берлинската стена се преодоляваше. От „Алкатраз” има избягали...“ Което е едно приблизително вярно твърдение. Има само един опит за бягство от „Алкатраз“ през далечната 1962, но не се знае дали е успешен, защото за съдбата на бегълците никога нищо не се чува. Най-вероятно са се удавили в океана. По този случай е създаден филмът \"Бягство от Алкатраз\" с Клинт Истууд. Откъдето и Борисов се подвежда. Той малко се предоверява на филмите и това не е правилно. Доста от художествените измислици в „Кръстникът“… Ама да не се отплесвам… Човек, когато предава знания, трябва да знае, че носи отговорност. Преди години излезе информация, че „Камасутра“ била сбъркана. През 1883 г. някакъв англичанин я превел през пръсти и от тогава този превод се възпроизвеждал. И едно приятелче, като научи това, се хвана за главата: “Ужас, вика, на колко жени, вика, съм предал грешни знания.”… И тръгна да ги обикаля една по една да изправя грешките. Това беше по времето, когато, по израза на моя приятел Нелко Начев, сменяхме по три превозни средства, за да идем да кажем на някого, че е тъпанар. А сега е въпрос на два клика…Моята приятелка Таня Лозанова веднага ги е накликала: „Мернах шефа на правната комисия и... милата тя - министър на правосъдието. Колко усилия полагат да изглеждат умни, мислещи...“Подиграва ги, а то не е за подигравка. Вие, дето това ви е лесно, нямате представа какъв зор е да се правиш на умен, когато си галош по рождение… В хилядолетната човешка история са изпробвани различни начини, но за съжаление, само един единствен е доказано ефективен – мълчание. Но те, горките, трябва да говорят, публични фигури са, постове заемат…В пловдивския парк „Лаута” вече щели да глобяват по 50 лв. всеки, който люпи семки и плюе люспите по земята. На видни места из парка били поставени предупредителни табели: „Забранява се изхвърлянето на семки и люспи извън определените за целта места. Глоба: 50 лв.“ Защото културното пловдивско население ходело надвечер при хубаво време в парка да полюпи семки. Представяте ли си? От Пловдив ли си майна или от провинцията... При люпенето на семки, смятам се компетентен и затова ще ви обясня, има една особеност. Най-приятно е да плюеш на земята. Може да събираш в шепата, но то е някак си половин удоволствие. Ще го кажа откровено, дано не ви възмутя. Да ядеш слънчоглед и да плюеш в шепата е като да правиш секс с презерватив.По принцип не сме носталгик, но като прочетохме как майничките люпят семки на воля, ни стана мъчно за ония волни времена, когато в празник цялото село се събираше на селската ливада. Музика, кръшни хора, захарен памук и много слънчоглед. Имаше един циганин бай Гого, продаваше най-вкусния слънчоглед. Зевзеците твърдяха, че циганетата пикаели в него и затова ставал толкова вкусен.Но до тук с носталгията. По едно време народната милиция се зае с бай Гого. И започна да го гони като империалист. Докторите рекли, че бай Гого работи в нехигиенична среда и стоката му е опасна. Може да стане преносител на масови зарази. Точно по това време в блоковете на ТКЗС се изливаха цистерни ДДТ и „Форте”, изключително опасни отрови, хвърляха се тонове изкуствени торове, комините, превърнати в символ на социалистическия прогрес, бълваха отрови, които ние поемахме смело с въздуха на свободата… Сиромашия до шия. 26 ст. трудовака! Премиерът Борисов правдиво пресъздава бедността тогава, макар че лично я е гледал през плета само…Исках да кажа, че навремето имаше малко удоволствия, които човек можеше да си достави облечен, и люпенето на семки беше едно от тях. По-късно вече, много по-късно, при демокрацията, попаднах в редакцията на в. „Монитор“, ръководен от Петьо Блъсков. И бях изключително щастлив да установя, че там се ядеше слънчоглед така, както навремето го ядяхме на селската ливада. По светлия пример на Началника целият колектив люпеше и плюеше по земята. И няма да ви лъжем, че сме правил изключение. Чистачките не бяха толкова страшни, колкото в Централния, но лично ние внимавахме. Ходехме да люпим в общите помещения, а в кабинета си събирахме люпките в пластмасова чашка.Знаете ли какво? Според нас през 2013 г. много хора ходеха на протестите, за да полюпят семки на спокойствие. Ние поне затова ходехме. Боже, как се отплеснахме. Но е важно. Люпенето на семки е от любимите занимания на нашия народ. И буквално и преносно…Четвъртък, 5 априлПитат по телевизора министър Радев какво мислят в МВР за бягството на затворниците. Вика: „Не мислим, действаме.“ Разбирате ли?! Действат без да мислят! И то си личи… Много отдавна сме ви предупредил, че министърът е много, много къпан…А на въпрос за „храбрата чистачка“ направо се нервира: „Не е така с тая чистачка! Всички така го повтарят. Не е само тя - има социален работник - Кръстев се казва... Той бяга по левия тротоар, той стреля срещу него Пелов. Той се скрива зад дърво. И вижда, че какво да направи повече там, няма нищо какво да се направи там. Чистачката не съзнава какво й се случва и бяга по пътя всъщност. Тя е отивала да види къде бягат тези, защото тя всъщност ги познава. Всъщност ги е преследвал друг колега, който е служител вътре, официалната служба. Пелов стреля срещу него. Там има автомобили, ако видите тези двете улици, те са пълни с автомобили, хора сигурно са щъкали и са се движели…“Познахте ли го? Лингвистичната школа на Цецерон. И, както си е редно, учениците задминават учителите си. Е, Цецерон специално трудно може някой да го задмине. Той е нещо като Аристотел за ГЕРБ… Помните ли, когато ви разказвах, че Борисов и Цветанов са страшни, но много по-страшно ще е това, което ще дойде след тях? След полуидиотите винаги идват пълните идиоти!А, бе, казвал ли съм ви, че французите имали един крал от династията на Каролингите, на когото викали Карл Простия (Karolus Simplex). Толкова бил прост, че подарил на викингите част от кралството си – днешна Нормандия… Като гледам от север казаците, от юг резняците…Въпрос в „Стани богат“ по телевизора ме извади от контакт: „Кой разум се търси с радиотелескоп?“ И първият отговор е шопският. Представяте ли си в едно изречение шоп и разум. Не отричам, че може да го има, но се търси с микроскоп, бе, алоу! Не с телескоп! А, бе, братя, какъв разум, бе?! Стигнете ли Вакарел, забравете тия работи…В. „Сега“: „Японските макаци лекували стреса си чрез спа“. Какво съвпадение! Българските макаци постъпват по същия начин. Идете в неделя например във Велинград и ще видите че от макаци и женските им не можете да си намерите място…Пък БНТ съобщава, че около 300 хил. макаци, извинете, българи, се гласели да тръгнат на път в последния работен ден преди Великден. Само от София се очаквало да излязат 150 000 автомобила. Според милицаите най-натоварени щели да бъдат магистралите и пътят за Кулата. Щото много българи искат да топнат задника в топлите гръцки морета. Но май тоя път ще се хванат за палците с извинение. Синоптиците вещаят за Великден у нас слънце, в Гърция – дъжд. Та ще видим къде ще е по-добре…Знаете ли как се нарича човек, който не се учи и от собствените си грешки? Ако не ставаше дума за мен си, директно щях да ви го кажа… Ето какво сме написал през 2013 г.„Станаха ли ви красиви яйцата бе, братя? Аз два пъти варих по 20, и изкарах общо 15 здрави, в смисъл само малко напукани, но иначе годни за боядисване. Госпожата вика, че било, щото съм ги слагал от хладилника директно във врялата вода. Глупости! Тя кога кокошката има недостиг на калций и от стайна температура да ги потапяш, все тая… Едно време на село две седмици преди Великден почвах да им давам гасена вар. Веднъж им дадох и негасена, но не им понесе.“ И ето тая година същото. 17 от 36. 47%. Което не е зле. Обаче станаха неземно красиви. И написах на страницата си, че ще взема да си изпляскам и аз яйцата във Фейсбук, па да става каквото ще. И то стана. И от мъжкото подсъзнание не се учудвам, обаче жени да съветват да съм ги обръснел първо, да съм ги вапцал… Пишман станах и десет пъти се изчервих. Утре е Разпети петък и предупреждавам, че няма да работя. На тоя ден е грехота да се работи. А писането е работа, колкото и да не ви се вярва. Не се работи, както обясни господин премиерът, „Да сме съпричастни с Началника”. Празник е. Празнува се разпъването на Христос!И ще напомня пак, щото хората са неблагодарни и забравят. Ако разпети петък е почивен ден, дължим това на премиера Борисов. В цялата ни вече 28-годишна най-нова история той единствен се погрижи да направи така, че народът да не влиза в грях, като работи на този ден. По-точно ходи на работа.На Великден винаги ми става мъчно за атеистите (в мнозинството си пенсии, социализирани през комунистическо). Целият народ празнува, яде и пие, те не празнуват. Ако щат. Петък, 6 априлКакто казах, днес няма да работя. По моя си традиция на разпети петък винаги отделям време да мисля за сложната човешка съдба и как неусетно тя преминава от „Осанна” към „Разпни го”. Съветвам и премиера това да направи.P.S. Не можах да се въздържа, видях го и ми се прииска всички да го видят. Толкова е хубаво. Мария Донева, разбира се:To be continued", "date": "2018.04.09", "title": "Из делниците на един луд (2-6 април)"}
{"url": "https://offnews.bg/obshtestvo/litijno-shestvie-tragva-ot-bachkovskia-manastir-s-chudotvornata-ikona-678321.html", "text": "Християни от цялата страна се събират в Бачковския манастир, за да се включат в литийното шествие с чудотворната икона на Света Богородица. Вярва се, че тя сбъдва молитвите на всеки докоснал я, а Светли понеделник е денят, в който силата на иконата е най-голяма.Оригиналът на иконата е обкован в сребърна ризница и се съхранява в малката църква на манастира. Нейно копие предвожда литийното шествие. То също е чудотворно, казва архимандрит Самуил, цитиран от бТВ.  В манастира пристигат хора от цялата страна, които поставят цвете и дар пред лика на Богородица с молитва към нея.По традиция десетки миряни прекарат нощта в Светата обител и извървяват пътя от манастира до местността Клувията, където според поверието е била скрита иконата от Османски набези. ", "date": "2018.04.09", "title": "Литийно шествие тръгва от Бачковския манастир с чудотворната икона на Св. Богородица"}
{"url": "https://offnews.bg/futbol/tcska-podnovi-trenirovki-na-velikden-678328.html", "text": "След ден почивка, старши треньорът Стамен Белчев събра отбора на ЦСКА на базата в Панчарево за тренировка навръх Великден, съобщава официалният сайт на клуба от Борисовата градина.Армейците започнаха подготовка за първото от трите мача с Левски през април - първият полуфинал за Купата на България е в сряда (11 април) от 18:00 часа на Националния стадион \"Васил Левски\".Двама футболисти тренираха на облекчен режим. Това са Станислав Манолев и Кирил Десподов.Манолев ще пропусне двубоя срещу Левски заради натрупани пет жълти картона.За дербито Белчев не може да разчита и на Жеферсон, който беше изгонен в Разград, а в предстоящите два мача срещу \"сините\" и Верея участие няма да вземе и голмайсторът на Първа лига Фернандо Каранга, който ще изтърпи наказание за натрупани 9 картона.", "date": "2018.04.09", "title": "ЦСКА поднови тренировки на Великден"}
{"url": "https://offnews.bg/sviat/savetat-za-sigurnost-kam-oon-zasedava-za-himicheskata-ataka-v-siria-678320.html", "text": "Съветът за сигурност към ООН ще заседава във връзка с появилата се информация, че в сирийския град Дума е проведено химическо нападение. Военно летище, контролирано от правителствените сили на Башар Асад, беше ударено при въздушна атака. Според сирийската информационна агенция САНА, за нападението са отговорни Съединените щати.Пентагона категорични отхвърли обвиненията. Междувременно в град Дума започна евакуацията на цивилни и бунтовници. Според споразумение между силите на Асад и сирийската опозиция, бунтовниците ще освободят позициите си в града и ще пуснат всички военнопленници. Първо Русия вчера поиска свикване на съвета заради \"международни заплахи за мира и сигурността\", макар че конкретната тема за обсъждането не е съвсем ясна, съобщиха дипломати, цитирани от Ройтерс. Веднага след това САЩ, Франция, Великобритания, Швеция, Полша, Холандия, Кувейт, Перу и Кот д'Ивоар също поискаха заседание на съвета за обсъждане на атаки с химическо оръжие в Сирия.Председателят на съвета през април - посланикът на Перу, първоначално насрочи за понеделник сутринта заседание относно химическата атака, и друго заседание за понеделник следобед по искането на Русия. Дипломати обаче съобщиха, че Русия настоява нейната среща да бъде първа, защото нейното искане е подадено по-рано. Възможно е и заседанието да бъде само едно. Междувременно френският президент Еманюел Макрон в телефонен разговор с президента на САЩ Доналд Тръмп осъди химическите атаки в Сирия, се казва в съобщение, поместено на сайта на френския държавен глава, предаде ТАСС. Двамата президенти са си разменили информация, която \"потвърждава използването на химическо оръжие\" и са настояли \"всички виновни за това да бъдат установени\", уточнява БТА.  В изявление от Белия дом във Вашингтон, цитирано от Франс прес, се казва, че в телефонния си разговор двамата държавни глави са се обявили за \"общ и силен отговор\" и че държат режима в Дамаск за отговорен \"за тези продължаващи нарушения на човешките права\".", "date": "2018.04.09", "title": "Съветът за сигурност към ООН заседава за химическата атака в Сирия"}
{"url": "https://offnews.bg/tenis/ferer-klasira-ispania-na-polufinal-678326.html", "text": "36-годишният испански ветеран Давид Ферер срази в драматичен мач германеца Филип Колшрайбер в последния сингъл от четвъртфиналния мач за Купа “Дейвис” и класира Испания на полуфиналите.Пет сета бяха нужни, за да се определи крайното 3:2 победи в полза на иберийците, но след 7:6(1), 3:6, 7:6(4), 4:6, 7:5 и четири часа и 51 минути игра победител излезе Ферер.Любопитното е, че двамата тенисисти заемат съответно 33-о и 34-о място в световната ранглиста.Съперник на Испания в полуфиналите ще бъде Франция, а мачовете са между 14 и 16 септември. В другия полуфинал ще играят Хърватска и САЩ.", "date": "2018.04.09", "title": "Ферер класира Испания на полуфинал"}
{"url": "https://offnews.bg/politika/balgaria-otkriva-posolstvo-v-abu-dabi-zaharieva-otiva-v-emirstvata-678332.html", "text": "България открива посолство в Абу Даби, страната ни досега нямаше посолство в Емирствата, въпреки че дипломатически отношения с ОАЕ са установени през 1991 г. Вицепремиерът и министър на външните работи Екатерина Захариева заминава на работно посещение в Обединените арабски емирства, по време на което ще открие посолството на Република България в Абу Даби, съобщи МВнР. Сред акцентите на разговорите на двустранните срещи е световното изложение Експо-2020, което ще се проведе в Дубай. Друга тема в срещите на министъра ще бъде начертаването на конкретни форми на сътрудничеството в сферата на инвестициите, икономиката, високите технологии, туризма, съобщи МВнР. Българска общност в Дубай наброява около 7000 души. През декември миналата година правителството реши да отпусне 578 200 лв. за откриване на посолство на България в Абу Даби, Обединени арабски емирства.  Абу Даби е ключов световен икономически и търговски център, откриването на българска дипломатическа мисия ще допринесе за развитието на политическите, икономическите, търговските и културните отношения между двете страни, съобщи тогава правителството.", "date": "2018.04.09", "title": "България открива посолство в Абу Даби, Захариева отива в Емирствата"}
{"url": "https://offnews.bg/politika/borisov-v-mostar-shte-vecheria-s-lideri-ot-zapadnobalkanski-darzhavi-678329.html", "text": "Министър-председателят Бойко Борисов заминава на посещение в Босна и Херцеговина. Утре той ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.Мостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива, съобщиха от Дондуков 1. Днес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.В рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.", "date": "2018.04.09", "title": "Борисов в Мостар, ще вечеря с лидери от западнобалкански държави"}
{"url": "https://offnews.bg/kultura/preporachvame-vi-probvajte-se-kato-komitci-v-the-comedian-678315.html", "text": "Голямото ядене и пиене е към своя край, а най-добрият завършек на хубавите празници е с много смях. Най-новото място за стендъп комедия и джаз е The Comedian, намиращо се на ул. \"Христо Белчев\" 8. Днес от 20:00 часа всеки, който иска да се пробва като комик, ще има възможност да излезе на сцената на клуба и да разкаже най-веселата история или виц. Най-добрите ще получат нагрди, а някой от тях дори може да бъде поканен към голямото семейство на комиците от клуба.За останалите, които прости искат да се посмеят, входът и свободен. ", "date": "2018.04.09", "title": "Препоръчваме ви: Пробвайте се като комици в The Comedian"}
{"url": "https://offnews.bg/sviat/rusia-izrael-udari-letishte-v-siria-ot-livan-678334.html", "text": "Израелски самолети са извършили бомбардировката по военната база на сирийския режим Т-4 в Централна Сирия. Това обяви руското министерство на отбраната, цитирано от световните агенции. \"Два самолета Еф-15 на израелската армия нанесоха от територията на Ливан удар по военното летище между 3,25 ч. и 3,53 ч. московско време (00,25 ч. и 00,53 ч. по Гринуич) с помощта на осем управляеми ракети, без да навлизат в сирийското въздушно пространство\", казва руското министерство на отбраната. Според министерството пет от осемте ракети са били унищожени от сирийската противоракетна отбрана, докато останалите три са поразили \"западната част на летището\". \"Нито един руски съветник в Сирия не е бил ранен\" по време на тази атака, уточнява ведомството, цитирано от БТА. Сирийският режим също обвини Израел за удара. \"Израелската агресия по летище Т-4 бе извършена от самолети Еф-15, които изстреляха няколко ракети\", казва сирийски военен източник, цитиран от сирийската официална агенция САНА. Първоначално агенцията посочи САЩ за виновник за атаката, преди да оттегли това обвинение. По-рано днес сирийският Център за наблюдение на правата на човека каза, че в атаката са загинали 14 бойци, сред които иранци. В базата Т-4, известна и като база Таяс, е имало руски и ирански сили, както и бойци на ливанското шиитско движение Хизбула. Въздушният удар бе нанесен повече от ден след като се появиха информациите за предполагаема химическа атака в град Дума край Дамаск, в която загиналите са десетки и за която се смята, че е била извършена от силите на режима. Предполагаемото химическо нападение бе осъдено вчера от ЕС, САЩ, генералния секретар на ООН Антониу Гутериш, папа Франциск и редица страни. Днес Съветът за сигурност на ООН обсъжда случая.САЩ и Франция вече казаха, че нямат нищо общо с удара по военното летище, намиращо се в зона между Хомс и Палмира.", "date": "2018.04.09", "title": "Русия: Израел удари летище в Сирия от Ливан"}
{"url": "https://offnews.bg/analizi-i-komentari/boian-chukov-novi-mrezhi-ot-dzhihadisti-shte-zadejstvat-v-evropa-vre-678323.html", "text": "Нови мрежи от джихадисти ще задействат скоро в Европа. Времето за акции на терористи единаци изтича. Това заяви експертът Боян Чуков по бТВ. По думите му самостоятелно действащите терористи в момента се прегрупират. Осем милиона са мюсюлманите във Франция - повече от тези в Ливан, даде пример Чуков, като уточни, че информацията е получил пр посещението си в най-модерния френски антирерористичен център. Френските експерти алармират, че започват да се връщат т. нар. джихадисти туристи от Сирия и да се организират в новите мрежи, обясни Чуков. По повод нападението в Мюнстер, за което местните власти казват, че е дело на психично болен германец, Чуков подчерта, че има данни, според които нападателят е кюрд. „Ако това се потвърди, ще бъде първият случай на кюрд, който участва в терористичен акт в Западна Европа”, коментира експертът. „Често пъти не се дава цялата информация, защото тя ще има много лошо влияние върху обществото”, каза още той. По случая с отровените Сергей и Юлия Скрипал Чуков изрази съмнение, че е използван нервнопаралитичен газ. „Не е необходимо да си супер експерт - те оживяват и двамата, нито санитарят, нито полицаят са засегнати… Това може да е всичко друго, но не и газ, смята Чуков.", "date": "2018.04.09", "title": "Боян Чуков: Нови мрежи от джихадисти ще задействат в Европа, времето на единаците изтича"}
{"url": "https://offnews.bg/obshtestvo/nad-1800-patcienti-v-pirogov-po-velikden-474-ot-tiah-detca-678330.html", "text": "Над 1830 пострадали се обърнаха за помощ към Спешното на „Пирогов\" през почивните дни за Великден. Това са с близо 400 повече пациенти за последните 4 години.На близо 240 се е наложило да останат за болнично лечение, като 10 от тях са неосигурени, съобщиха от \"Пирогов\". Освен пациентите от цяла София и околните населени места, дежурните пироговски екипи са се погрижили и за над 50 тежко пострадали от различни части на България. Пироговските медици са се погрижили и за 474 деца, имащи нужда от лекарска помощ по празниците, като на 41 от тях им се е наложило да посрещнат Великден в „Пирогов\". Съпоставено с преди 4 години – наблюдаваме нарастване – близо 130 малки пациенти повече са преминали пред Детското спешно. През пироговските противошокови зали – за възрастни и за деца, са преминали близо 30 много тежки случая. Това са пациенти, при които е необходимо комплексно лечение и лекари от няколко специалности, а диагностицирането налага високоспециализирани изследвания.Тежко е било и за дежурните в пироговските реанимации – там се борят за живота на 50 пациенти, от които 4 са деца.Традиционно натоварени са травматологичния, неврохирургичния, токсикологичния и хирургичния кабинет. Пострадали от ПТП-та, мотористи и височинни травми изпълниха травтологичния и неврохирургичен спешен кабинет. Много случаи на алегични реакции пък потърсиха помощ в спешния токсикологичн кабинет, за щастие няма приети деца, употребили алкохол, през хирургията преминаха пациети, които са с хронични заболявания на стомашно-чревния тракт. ", "date": "2018.04.09", "title": "Над 1800 пациенти в Пирогов по Великден, 474 от тях деца"}
{"url": "https://offnews.bg/koloezdene/nova-smart-pocherni-koloezdeneto-678327.html", "text": "Смъртта на 23-годишния белгийски колоездач Михаел Гоолаертс почерни тазгодишното издание на прочутия пробег Париж - Рубе във Франция.Състезателят на отбора Веранда’с Вилемс-Крелан е починал от спиране на сърцето след падане.Той е получил първа помощ край пътя и е бил откаран бързо в болницата в Лил, където лекарите са се борили за живота му, но в 22,40 часа сърдечната му дейност е спряла.Съболезнованията си към семейството отправиха много състезатели, сред които и победителят в старта Петер Саган от Словакия, както и президентът на Международния колоездачен съюз Давид Лапартиен.Това е първият смъртен случай в професионалното колоездене след 27 март 2016 г., когато в еднодневното състезание Гент-Вевелгем загина французинът Антоан Демоате. Той  падна при спускане от изкачването Кемелберг, след което беше ударен от един от съдийските мотоциклети и почина по-късно от раните си в болницата в Ипр.", "date": "2018.04.09", "title": "Нова смърт почерни колоезденето"}
{"url": "https://offnews.bg/112/shofior-sleze-da-spasi-taralezh-na-platnoto-drug-vodach-blasna-mazha-678333.html", "text": "Мъж е бил блъснат късно снощи в София, докато опитвал да спаси таралеж на ул. „Хенрик Ибсен“.Инцидентът е станал до кръстовището с бул. „Черни връх“, съобщи комисар Тенчо Тенев, началник на „Пътна полиция“ към СДВР, цитиран от \"Фокус\".Шофьорът видял на пътното платно таралеж и слязъл от колата, за да премести животинката да не я смачка някой. В този момент обаче бил ударен от друг автомобил, който не го забелязал в мрака. Пострадалият е откаран в „Пирогов“ с фрактура на дясно рамо и без опасност за живота.", "date": "2018.04.09", "title": "Шофьор слезе да спаси таралеж на платното, друг водач блъсна мъжа"}
{"url": "https://offnews.bg/ikonomika/goliamoto-zavrashtane-puskat-dve-lenti-za-pribirashtite-se-v-sofia-pr-678078.html", "text": "На днешния последен почивен ден от Великденските празници движението на тежкотоварни превозни средства ще бъде ограничено по най-натоварените пътища от 14 ч. до 20 ч., съобщи Агенция \"Пътна инфраструктура\".Целта на ограничаването на движението на тежките тирове по автомагистралите и най-натоваренитe пътища е да повиши безопасността при пътуване и същевременно да увеличи на пропускателната способност на инфраструктурата.Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика, посочват от АПИ.Движението на МПС над 12 тона ще е ограничено по следните пътни направления:Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно.Алтернативен маршрут на първокласния път през Владая е АМ „Люлин“.", "date": "2018.04.09", "title": "Голямото завръщане: Пускат две ленти за прибиращите се в София през Владая"}
