{"url": "https://offnews.bg/ikonomika/poveche-ot-polovinata-voda-ot-vik-se-gubi-sochi-izsledane-na-nsi-694251.html", "text": "Около 8.4% от използваната вода в страната се осигурява от общественото снабдяване (ВиК). Общите загуби от подадената вода през 2017 г. са 56.8% или 521.4 млн. куб. м, което е без промяна спрямо 2016 година. Загубите при транспорта на водата през предходната година се оценяват на 441.7 млн. куб. метра.Това сочат резултатите от годишните изследвания на Националният статистически институт в областта на статистиката на околната среда за 2017 година.Подадената вода от ВиК през 2017 г. е 919 млн. куб. м, което е с 0.9% повече спрямо 2016 година. Доставената вода на крайните потребители през 2017 г. съставлява 39.1% от подадената вода, а подадената нефактурирана вода за технологични, противопожарни и други цели - 4.1%.С обществено водоснабдяване е свързано 99.4% от населението в страната. Потреблението на вода от домакинствата през 2017 г. се оценява на 99 л на ден средно на човек, като през 2016 г. е било 100 л на ден. Над средното за страната е потреблението на вода от домакинствата в Югозападния район - 118 л на човек на ден, а най-ниско - в Североизточния район - 86 л. През 2017 г. 3.0% от населението е било на режим на водоснабдяване поради недостиг на вода, предимно сезонен.Общата дължина на водопроводната мрежа, експлоатирана от ВиК, през 2017 г. е 75 034 км, от която новоизградената е 196 км, а реконструирана или подменена - 449 километра.През 2017 г. общото количество на използваната прясна и непрясна вода в страната е 4 733 млн. куб. м и остава на равнището на 2016 година.Водите за охлаждане в енергетиката съставляват основен дял във водоползването в страната - 78.3% от използваната вода, но и при тях не се отчита съществено изменение спрямо 2016 г. Търсенето на вода за напояване на земеделски култури през 2017 г. спада до 287 млн. куб. м, или с 6.8% спрямо 2016 година. В сектор Селско, горско и рибно стопанство водата за напояване през 2017 г. се оценява на 255 млн. куб. метра. Потреблението на вода в сектора на услугите нараства с 15.3%, докато консумацията на вода от домакинствата остава на равнището от 2016 година.През 2017 г. за производството на хидроенергия са преработени общо 17.9 млрд. куб. м сурови води, което с 16.8% по-малко спрямо 2016 година.През 2017 г. не се регистрират значими изменения в равнището на водоползване на национално ниво спрямо предходната година. Иззетите пресни води за икономиката се оценяват на 5 658 млн. куб. м, или с 0.6% по-малко спрямо 2016 година. Водовземането от повърхностни води намалява с 1.0%, като те формират около 90% от иззетите води. Нараства водочерпенето от подземни източници - с 3.7%, основно за целите на общественото водоснабдяване (ВиК).Структурата на водовземането в страната е относително устойчива. През 2017 г. общественото водоснабдяване (ВиК) черпи 15.6% от пресните води, сектор Селско, горско и рибно стопанство - 14.8%, Индустрия - 69.3%, а сектор Услуги - 0.4%.Най-значителен спад се наблюдава при водовземането от сектор Селско, горско и рибно стопанство - до 834.5 млн. куб. м през 2017 г., или с 8.1% по-малко спрямо 2016 година.Част от иззетите води се използват от потребителите, а останалата част са загуби на вода - течове, изпарения, неточности при измерването и други физически загуби.През 2017 г. от икономиката и домакинствата са образувани около 428 млн. куб. м отпадъчни води и 3 725 млн. куб. м отработени води от охлаждащи процеси - общо те съставляват 87.8% от използваните води.Общият обем на отведените отпадъчни води във водни обекти от икономическите дейности, домакинствата и обществената канализация през 2017 г. се оценява на 768 млн. куб. м, от които 75.8% са третирани в селищни и производствени пречиствателни станции. През 2016 г. те са били 75.1%.Нараства относителният дял на индустриалните води, пречистени на място преди отвеждането им във водни обекти - от 70.2% през 2016 г. на 70.4%. През 2017 г. в страната са регистрирани 169 действащи селищни пречиствателни станции за отпадъчни води, от които 110 с капацитет над 2 000 еквивалент жители.Относителният дял на населението с услуги по отвеждане на отпадъчните води в обществената канализация през 2017 г. се оценява на 76%. Със селищни пречиствателни станции е свързано 63.4% от населението на страната. Най-висок дял на свързаното население е отчетен в Югозападния район (77.3%) и Североизточния район (71.8%), а най нисък - в Северозападния район (43.9%).Общата дължина на канализационната мрежа, експлоатирана от ВиК, през 2017 г. е с дължина 11 746 км, като новоизградената е 149 км, а реконструирана или подменена - 8 километра.През 2017 г. количеството на образуваните битови отпадъци се оценява на 3 080 хил. т, или с 6.9% повече спрямо 2016 година. Регистрира се намаление на относителния дял на битовите отпадъци, предадени за депониране - от 48.0% през  2016 г. на 37.1% през 2017 година. Същевременно се увеличава делът на предадените за предварително третиране битови отпадъци - от 49.2% на 58.1%.Продължава изграждането на регионални системи за управление на битовите отпадъци. Същевременно се закриват изградени в миналото депа, които не отговарят на екологичните изисквания. Общият брой на регистрираните депа в експлоатация през 2017 г. е 104, като част от тях са съоръжения от регионалните системи за управление на битовите отпадъци.Във все повече населени места се въвеждат системи за организирано сметосъбиране и сметоизвозване, като през 2017 г. общият им брой достига 4 642. На национално ниво относителният дял на обхванатото население през 2017 г. се запазва на равнището на предходната година - 99.7% от общото население.Образуваните битови отпадъци средно на човек от населението показва натиска върху околната среда. През 2017 г. количеството на образуваните отпадъци в страната се оценява на 435 кг средно на човек, или с 29 кг повече спрямо 2016 година.Регионалните данни сочат, че през 2017 г. водещо място по събрани битови отпадъци средно на човек е Югозападният район - 508 кг на човек за година. На последно място е Северозападният район - 312 килограма на човек.Сравнението по области през 2017 г. показва, че най-голямо количество битови отпадъци средно на човек са събрани в областите Габрово, София, Варна и Пловдив - над 500 кг на човек, а най-малко - в област Кърджали - 241 кг на човек.Дълготрайните материални активи с екологично предназначение (ДМАЕП) са част от общите дълготрайни материални активи в страната. През 2017 г. делът на наличните в края на годината ДМАЕП по отчетна стойност възлиза на 5% от общите ДМА в страната.В края на отчетния период общата стойност на наличните ДМА за околната среда е 9 468 млн. лв. и в сравнение с предходната година нараства с 4.7%. През 2017 г. с най-голям относителен дял са ДМА за пречистване и отвеждане на отпадъчните води - 34.1%, следвани от съоръженията за опазване на въздуха - 31.4%, и за третиране на отпадъците - 26.6%.Регионалните данни сочат, че в края на 2017 г. най-много налични ДМАЕП има в Югоизточния район на страната, където отчетната им стойност е 3 208 млн. лв., а най-малка наличност е отчетена в Северния централен район - 770 млн. лева.", "date": "2018.12.20", "title": "Повече от половината вода от ВиК се губи, сочи изследане на НСИ"}
{"url": "https://offnews.bg/sviat/putin-svetat-podtceniava-opasnostta-ot-iadrena-vojna-694228.html", "text": "Светът подценява опасността от ядрена война. Това заяви руският президент Владимир Путин по време на традиционната си голяма пресконференция. Това е 14-ата му такава пресконференция и първата след поемането на поста за нов мандат през май. За пресконференцията са акредитирани рекорден брой журналисти - 1702-ма. Пресконференцията продължи близо 4 часа.По време на голямата пресконференция Путин отговори на въпроси за външната политика на Русия - за отношенията със Запада, за задържаните украински моряци, Сирия и други.Опасността от ядрена войнаСтрахът от използване на ядрени оръжия намалява, което може да доведе до глобална катастрофа. Опасността от ядрена война изглежда невъзможна или не така важна, в същото време ако нещо такова се случи, това може да доведе до гибелта на цялата цивилизация и дори на планетата. Има подценяване на опасността от ядрена война, заяви Путин. Той допълни, че все пак се надява, че на човечеството ще му стигне здравият разум, за да не се стигне дотам. Путин коментира разпада на международни договорености за използване на ядрено оръжие и на ракетите със среден обсег и засилването на ядреното въоръжение от страна на Русия. Бяхме принудени да създадем такова оръжие - не за преимущество, а за да постигнем баланс, за изравняване на паритета, обяви Путин. Ситуацията след инцидента в Керченския проливПо повод инцидента с украинските кораби в Керченския пролив Путин отново повтори позицията си, че това е провокация на президента Петро Порошенко, която цели да му вдигне рейтинга, но в ущърб на интересите на страната и гражданите. По думите му идеята му е сполучила, защото рейтингът му се е вдигнал - преди това според социологическите агенции е бил на пето място по рейтинг, а сега е на второ. Според Путин Киев е разчитал, че някой ще загине, но не се е получило така. На въпрос за бъдещето на задържаните украински военни той посочи, че в момента тече следствие и след това ще стане ясно какво ще се случи с тях. Украйна и ДонбасПутин получи доста остър въпрос от страна на украинския журналист Роман Цимбалюк за Донбас. Той попита каква сума смята Москва да влива в тези територии и дали не смята, че проблемите с комуникацията с украинските власти ще се разрешат, след като той вече не е президент. На това Путин отговори, че Русия ще продължава да отделя пари за хуманитарна помощ за хората на тази територия. Той посочи, че украинските власти са наложили икономическа блокада в Донбас и са започнали да стрелят срещу хората, което не е правилно, защото опитите проблемите да се решават чрез сила са обречени на провал. Президентът допълни, че въпросът с отношенията с Украйна не е в личността и той иска в страната да има мир и разцвет. Той допълни, че Украйна е търговски партньор на Русия и естествените връзки между двете страни продължават, въпреки несъгласието на русофобите. Путин оцени ситуацията в цяла Украйна като неблагоприятна. По думите му тя е такава, каквато е и в Донбас. По повод отделянето на украинската църква от Московската патриаршия Путин коментира, че е \"създадена обединена разколна църква\". Според него за това вина има Порошенко, като целта му отново е била да си вдигне рейтинга. Това е най-голямата намеса на държавата в църквата от съветски времена насам, заяви руският президент. Путин обяви, че в това се вижда и намесата на САЩ, тъй като преди отделянето на украинската църква държавният секретар на САЩ звъннал в Киев и е обсъдил въпроса.Според него украинската църква и досега си е била независима, като само трябвало да споменава името на московския патриарх.КримНа въпрос за увеличаване на военните сили в Крим Путин отговори, че на своя територия Русия може да разполага колкото иска военни части, защото трябва да обезпечи своята безопасност. В коментар за това дали иска да вземе властта в Азовско море той повтори, че Русия не пречи на корабите в морето, а случилото се с украинските плавателни съдове е било провокация на Порошенко. По думите му украинските власти също са задържали руски лодки, които са били в международни води, но за това не се говорело, без да даде повече подробности по въпроса. По отношение на Крим Путин каза още, че Западът говори за анексия, което е силов захват - т.е. в такъв случай гражданите на Крим би трябвало да не са виновни за това. В същото време обаче се налагат санкции на жители на полуострова, с което според него се признава, че референдум е имало и хората са гласували. Убитите руски журналисти в ЦАРПутин отговори и на въпрос за убитите трима руски журналисти в ЦАР и съмненията, че в убийството е замесена частната военна компания \"Вагнер\", която свързват с близкия до Кремъл милиардер Евгений Пригожин. Смята се, че военни от \"Вагнер\" има и в Донбас. Според него частните военни компании могат да съществуват и да действат, стига това да не е в нарушение на закона. Ако спазват закона - те могат да работят навсякъде, подчерта Путин. Президентът нарече убийството на журналистите трагедия и веднага напомни, че убийства на журналисти е имало и в Донбас, а след това посочи, че тези журналисти са отишли в ЦАР, без да уведомят африканската страна, като туристи. Той все пак подчерта, че се надява да се изясни какво се е случило и изрази съболезнованията си. Санкции срещу РусияВладимир Путин коментира и въпроса със санкциите, наложени на Русия. Според него санкциите са се отразили не само негативно - загубите се оценяват на около 500 млрд. евро, но и позитивно, защото Русия трябвало да си \"раздвижи мозъка\" и да намери изход от ситуацията, като това се е отразило добре на руското производство и руската икономика се е адаптирала към новата ситуация. А като причина за налагането на санкции от страна на Запада той повтори мнението си, че това е свързано с могъществото на Русия и опита да се намали нейната сила. Ситуацията в СирияПутин коментира още ситуацията в Сирия и вчерашното изявление на американския му колега Доналд Тръмп, че САЩ са победили \"Ислямска държава\" в Сирия и започва изтеглянето на американските военни от страната. Владимир Путин каза, че като цяло е съгласен с това изявление - постигнат е голям удар по ИДИЛ в Сирия, но опасността не се е изчерпала, тъй като има възможност групировката да се премести в съседни страни, като не се е изчерпала опасността и за целия свят. Не знам какво значи извеждането на военните от Сирия. САЩ имат военни в Афганистан от години и всяка година казват как ще извеждат военните си, посочи той. За урегулиране на ситуацията в Сирия се върви към създаване на конституционна комисия, като се изчаква списъкът с участници в нея да бъде съгласуван с ООН, подчерта президентът. Отношенията със САЩВладимир Путин коментира възможността за среща с американския си колега Доналд Тръмп. Той посочи, че Русия е готова за такава среща, защото има много въпроси, които трябва да бъдат обсъдени. Сред тях Путин посочи Северна Корея, ситуацията в Афганистан, а и двустранните отношения. Руският президент заподозря, че предстоят нови атаки срещу Тръмп от страна на Конгреса.По думите му има тенденция Западът да не признава резултатите от избори. Той посочи като пример изборите в САЩ, на които хората са гласували за Тръмп, и Брекзит, при което се говори за нов референдум, въпреки че резултатите от предишния са ясни и не може да се прави нов референдум, докато не се получи желания резултат.По повод ареста на рускинята Мария Бутина, която се е признала за виновна по обвиненията за шпионаж и се е обявила за агент на руските служби Путин посочи, че тя е била принудена да го направи. Такова мнение изрази и външният министър Сергей Лавров, според когото Бутина може да е изтезавана. На въпроса дали целта му е да управлява света Владимир Путин отговори, че \"знаем къде се намира щабът, който иска да прави това, и той не е в Москва\", визирайки САЩ, за които посочи, че те са лидер в световната търговия и разходите за отбрана. Според него за Русия се говори като за враг, защото този етикет е нужен на Запада, за да бъдат решавани вътрешноблокови и вътрешнополитически проблеми, а на русофобията се разчита да възроди предишни политически страхове, което пречи да се върви напред. Той коментира и арестите на рапъри в Русия, като посочи, че културата съществува, за да вдига нивото на хората и не трябва да се подкрепя пропагандата на наркотици и псуването. Путин все пак посочи, че е добре да се търсят други начини за разрешаване на този проблем, да се действа внимателно и да се показва по-голямата привлекателност на другите ценности, вместо рапът да се забранява. ", "date": "2018.12.20", "title": "Путин: Светът подценява опасността от ядрена война"}
{"url": "https://offnews.bg/obshtestvo/da-balgaria-shte-izbira-chrez-zhrebij-nomerata-na-kandidatite-si-za-694264.html", "text": "На 21 декември в 11:00 ч. партия \"Да, България\" ще избере чрез жребий номерата на кандидатите в листата за вътрешните избори на движението. Жребият ще бъде излъчван на живо.Така ще се определят кандидатите на партията за евродепутати в единната листа на \"Демократична България\" за изборите за Европейски парламент през 2019 г.Христо Иванов, председател на „Движение Да, България“ и Антониа Душева, председател на Комисията за вътрешни избори на партията, ще представят номинираните, както и обобщена информация за кандидатите и начина на провеждане на жребия.Кампанията на номинираните кандидати ще стартира на 03.01.2019 г. с поредица от публични дебати и срещи в страната.", "date": "2018.12.20", "title": "'Да, България' ще избира чрез жребий номерата на кандидатите си за Евроизборите"}
{"url": "https://offnews.bg/kultura/hose-kareras-izbra-orkestara-na-sofijska-opera-i-balet-za-kontcerta-si-694265.html", "text": "Оркестърът на Софийска опера и балет беше избран от великия испански тенор Хосе Карерас да изпълнява музиката от репертоара за последния му концерт в България на 11 май 2019 г. в Арена Армеец. Организатор на събитието е Продуцентска компания АРТ БГ.Маестрото се спря на оркестъра на столичната Опера сред няколко предложения от страна на организаторите заради огромния му опит с оперна музика не само в България, но и с гастролите си по целия свят. 67-членната формация познава отлично голяма част от класическите арии, които Карерас ще изпълни в София през пролетта на следващата година. Музикантите ще разучават обаче и допълнителен материал, чийто партитури екипът на Карерас ще изпрати съвсем скоро.В грандиозния спектакъл, в който ще се включат над 120 човека екип, ще бъде последно Adios! на маестрото с българската публика, в което той ще изпее всички незабравими арии, превърнали се в емблеми на няколко десетилетия. Концертът ще бъде изключително специален за дългогодишната кариера на един от Тримата тенори, Карерас, защото ще бъде последен и за целия Балкански полуостров.Бенефисния концерт на Хосе Карерас ще дирижира уважаваният испански диригент Давид Хименес. Очаква се скоро да бъдат обявени и още гост-музиканти за концерта на 11 май в Арена Армеец, за който по всичко личи, че ще се помни дълго от няколко поколения.Билети за концерта на Хосе Карерас в София за България, Македония и Румъния, могат да се закупят в мрежата на Ивентим", "date": "2018.12.20", "title": "Хосе Карерас избра Оркестъра на Софийска опера и балет за концерта си на 11 май"}
{"url": "https://offnews.bg/politika/bsp-dade-biudzheta-na-nzok-na-konstitutcionnia-sad-694262.html", "text": "Депутати от БСП дадоха бюджета на Здравната каса на Конституционния съд. Причината е, че през преходните и заключителните разпоредби на Закона за бюджета на НЗОК за 2019 г. се прави промяна в 17 закона. Лидерът на БСП Корнелия Нинова се зарече да даде спорните текстове на КС още при гласуването на бюджета на второ четене. \"Това е тежък удар върху българския законодателен процес и петно върху лицето на българския парламент. Ето защо, ще видите, че на основание Закон за нормативните актове, правилника за неговото приложение и Конституцията на република България, БСП за България внасяме Закона за бюджета на здравната каса в Конституционния съд\", каза тя тогава.\"Със закона за бюджета на НЗОК се променят 17 закона, които са структуроопределящи. Изредили сме в иска няколко решения на КС, в които ясно е записано, че не могат да се правят промени в преходни и заключителни разпоредби на такъв Закон за бюджета, какъвто е този на НЗОК, и през тях да се променят други закони, които нямат нищо общо\", коментира депутатът от БСП Филип Попов. \"Искаме да спрем издевателството над законодателния процес, което се случва постоянно в това Народно събрание\", категоричен бе той.Колегата му проф. Георги Михайлов пък посочи, че \"много от предложенията уреждат форми на организация на дейността на Министерството на здравеопазването, което няма нищо общо със Националната здравноосигурителна каса\".По думите му има други предложения, които също повдигат много въпроси. Сред тях той посочи прехвърлянето на Фонда за лечение на деца в чужбина в НЗОК и закриването на обществения съвет към Фонда.Според него е нелогично и създаването на т.н. \"мегаагенция за медицински надзор\", която съдържа дейности, които са абсолютно противоречиви - одита, трансплантационните проблеми, регистрацията на лечебните заведение.Тази агенция тепърва трябва да се структурира и тя ще създаде много допълнителни проблеми на здравеопазването, категоричен е той.Здравният министър Кирил Ананиев вече обяви, че очаква промените да доведат до повишаване на ефективността на разходването на средствата и увеличаване на контрола.  ", "date": "2018.12.20", "title": "БСП даде бюджета на НЗОК на Конституционния съд"}
{"url": "https://offnews.bg/politika/dogan-ne-iska-predsrochni-izbori-a-programno-parlamentarno-pravitelst-694268.html", "text": "Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия.Това заяви почетният председател на ДПС Ахмед Доган в словото си пред \"елита на партията на тържеството по случай настъпването на новата 2019 г.\". Същевременно Доган настоява за \"промяна на модела за управление на страната - програмен кабинет за ускорено догонващо развитие на България\".Публикуваме пълния текст на изказването на Доган:\"Уважаеми г-н Председател!Уважаеми дами и господа!Динамиката на политическото време е много важен феномен. Цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето. Отварят се неподозирани портали във времето, които предизвикват нови самооценки, преосмисляне на света и възможност за промяна на ориентацията ни в него.Тъкмо по този начин мигрантската вълна към Европейския съюз постави на критично изпитание базовите ценности на европейската културна и мисловна история: разумност, свобода, отговорност, толерантност, стабилност, сигурност, солидарност и социална отговорност. Тези основополагащи ценности обаче фундират и идеологиите на либерализма, консерватизма и на социалната идея. Затова се подхвана и стария шлагер за „края на идеологията”, която да бъде заменена с ефективна имиджология…Мигрантите предизвикаха срив на мултикултурността и криза на толерантността. Стана ясно, че прагът на „търпимостта и толерантността” пада рязко, ако определено политическо събитие нарушава комфорта на „гостоприемника”. Последствията от тази ситуация са генериране на недоволство и негативизъм към различието и другостта. За да „бъде в час” с актуалното публично пространство Политиката се превърна в ситуативна игра за търсене временни баланси за потушаване на социалното недоволство и напрежение. Това е обща политическа реалност в ЕС.От аналитична гледна точка, като че ли е очевидно, че ЕС търси изхода от тази тупикова ситуация в предпоставянето на гъвкавата разумност за правене на различни политики. Но „връщането” към политическия Разум, като фундамент на европейската модерност, означава необходимост от обща визия за света плюс продуциране на общоприемлив ред, включително и на световен ред. А готов ли е ЕС за подобен ангажимент към себе си и към света?В този ред на мисли и Свободата копнее да бъде „разумна свобода”. В противен случай Улицата ѝ зове другото лице на неразумност, ситуативност и емоционалност… Защото Свободата знае от опит, че може да бъде и помитащ всички деструктивен субект на безредието…От гледна точка на този актуализиран портал на възприятието през последните 5- 6 години се забелязва тенденция за смяна на визията и модела за развитие на света:от отворен свят и преобладаващо позитивен за мир, добросъседство, просперитет, качество на живот, права и свободи на човека, насърчаване на интеграционните процеси,към затворен свят, борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността.Светът става все по-неопределен и непредвидим с очевидно увеличаване на рисковите полета и санитарните зони в планетарен мащаб. И това се случва при занижени опции за конфликтност между обществото и държавата и между отделните съперничещи се държави.Това е видима тенденция не само за нестабилност и несигурност, но и общо внушение за събуждане на духа на Злото в широкия и тесния смисъл на думата. А посветените знаят, че Злото има много по-дълбоки корени в човешката същност от Доброто…Това състояние на глобалната социо-културна среда допълнително подсилва с агресивен негативизъм човешките взаимоотношения, въплътен в завистта, користта, алчността и омразата. Меркантилизмът е на път да погълне хуманизма. Набъбващият евроскептицизъм увеличава недоверието към основните европейски ценности, респективно и към всички политически партии. Поставя се под въпрос „обществения договор” между партии и избиратели, което рефлектира пагубно върху самата същност на представителната демокрация. Политическата субектност на основните институции и на системните партии се тресе, което създава предпоставки за превръщането на Улицата в основен играч в Политиката.Това обстоятелство създава благоприятна почва за посявка и избуяване на популизмите и национализмите, които обезпокоително се ситуират в европейското политическо пространство.От това най-общо проспектиране на обратите на политическото време без анализ ни става ясно, че България не прави изключение от него.През последната година и половина релацията управляващи-опозиция, както и взаимоотношенията между основните институции в лицето на парламент-правителство-президент имат една обща черта: всички станаха „майстори на спорта” в печеленето на врагове - лични, партийни и институционални.Ниското равнище на възприемане и разбиране на политическите реалности избива в пара-политически дебати, които постоянно се захранват от самопроизвеждащи се скандални ситуации.Твърде далеч сме от нагласата, че Политиците трябва да продуцират събития, а не да вървят след тях. Когато Улицата започва да инициира промени в политическото статукво, значи нещата са изпуснати и е вече твърде късно.Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС. Просто го приемаме за даденост, която може да се завещае на следващите поколения.Далеч сме от разбирането, че нарастващата бедност е основна причина за увеличаването на престъпността и корупцията. Бедността води до опасно преструктуриране на обществото, радикализира недоволството и маргинализира целия елит на държавата.Не ни е приятно дори да се позамислим, че от началото на прехода милион и половина български граждани са напуснали страната. И според различни социологически проучвания още един милион са в очакване да сторят същото. През последните десет години има драстичен спад на чуждестранните инвестиции с 85%. Шокиращ е фактът, че не само бедните търсят препитания в чужбина. И българските бизнесмени бягат от страната и инвестират в други страни. Защо?Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната. Погрешно поднесената неолиберална концепция за тотална дерегулация на новородената пазарна икономика я осакати. Сега нямаме нито пазарна икономика, нито свободна конкуренция, нито сериозен държавен ангажимент в икономиката. Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса.Това състояние на „разкрачен стоеж” на държавата към българската икономика не е от вчера. Тази матрица ѝ се зададе с приватизацията на основните стопански активи и наложеният валутен надзор на страната.Липсва ни утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели.Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото.Основната роля на държавата е да създава законодателни и административни условия за привличане и правене на реални инвестиции, които увеличават брутния национален продукт. Данъците, акцизите и таксите са реалните приходи на държавния портфейл. Държавата не трябва да се прави на вездесъщ бизнесмен. Но държавата трябва да има пряк ангажимент като основен приоритет да насърчава инвестициите и да разширява пазарната ниша на българския бизнес, а не да превръща страната в периферен пазарен сегмент на чужди производители.Крайната необходимост от повече държавност в икономиката не е протекционизъм. Правят го всички европейски страни с развити икономики. Това е основен приоритет на държавата в условията на пазарна икономика и демокрация. Още по-точно - в условията на изграждане и утвърждаване на реална пазарна икономика и на пазарна демокрация, плюс социална справедливост по евростандарти.В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. Паднем ли под 6%, е индикация, че нещата не са подредени както трябва. И най-неприятното е, че с още едно поколение се обричаме да бъдем най-бедната страна в ЕС.Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото „обединението прави силата”!Това обстоятелство ни определя и източника, и форм̀ата за промяна на модела за управление на страната: Програмен кабинет за ускорено догонващо развитие на България. Изрично подчертавам, че промяната на „модела” не предполага смяна на „системата”, която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България.Политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми.Парламентарните избори определят правото и тежестта на участие на политическите сили в състава на Програмния кабинет. Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен „работен” проект с динамични параметри за ускорено развитие на страната по приоритети и сектори.Програмният парламентарен кабинет за ускорено догонващо развитие е сериозен тест за това - доколко сме узрели и готови да надмогнем нашето партийно-политическо его и да направим нещо съществено за стандарта на живот на хората. Да им покажем, че има светлина в тунела!На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат.Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия.Използвам случая да ви пожелая весели коледни празници!\"", "date": "2018.12.20", "title": "Доган не иска предсрочни избори, а програмно парламентарно правителство"}
{"url": "https://offnews.bg/112/razbiha-grupa-za-danachni-prestaplenia-pri-saniraneto-na-sgradi-694243.html", "text": "Организирана престъпна група, извършвала данъчни престъпления, е била разбита при спецакция на прокуратурата и МВР. От ведомството съобщават, че става въпрос за сделки, касаещи строително-монтажни работи и саниране. От една страна са поставени участници в групата, а от другата – различни общини в страната, поясни заместник главният прокурор Иван Гешев, цитиран от пресцентъра на МВР.Разследването е започнало през октомври миналата година, а в хода му служителите от сектор „Данъчни престъпления“ в ГДБОП развиват придобитата информация и изясняват механизма на престъплението – групата е учредявала търговски дружества на имената на лица с нисък социален статус за строително-ремонтни дейности или саниране и чрез тях кандидатствали за съответните дейности, допълни главен комисар Ивайло Спиридонов.След изпълнение на възложените обществени поръчки, съответно фирмите издавали фактури, по които възложителите плащали по банков път. Тези фактури обаче не се осчетоводявали от фирмите, не се вписвали в счетоводните им регистри.Така се избягвало установяването и плащането на съответните данъчни задължения. Само едно от дружествата, а те са около 20, контролирано от групата, не е внесло ДДС в бюджета в размер за над 380 хиляди лева, уточни прокурор Кирил Пейчинов. Четирима от участниците в престъпната схема са привлечени към наказателна отговорност, на двама от тях е повдигнато обвинение за извършване на данъчно престъпление, а едно от лицата – за изпиране на пари. Операцията е проведена на 17 и 18 декември на територията на страната. Претърсени са множество адреси и автомобили, ползвани от групата. От банкови касети са иззети над 750 хиляди лева и 120 златни турско монети с лика на Ататюрк.Операцията е част от съвместните усилия на институциите по една от приоритетните задачи – подобряване на фикса на страната и дисциплиниране на фирмите. “Само тази година са запорирани и иззети по дела на Специализираната прокуратура парични суми за над 50-60 млн.лв. Това за нас е важна насока за работа и приоритет на Специализираната прокуратура, обобщи зам.-главният прокурор. По думите му този метод е един от сериозните способи за борба с организираната престъпност. Само паричните гаранции по дела тази година са над 2.5 млн.лв. В този смисъл за нас мярката за неотклонение„парична гаранция“ е много сериозна, защото гарантира, че при едно отклонение тези парични средства ще влязат в държавата, уточни още заместник-главният прокурор на страната Иван Гешев.", "date": "2018.12.20", "title": "Разбиха група за данъчни престъпления при санирането на сгради"}
{"url": "https://offnews.bg/temida/v-loveshkia-zatvor-arestuvaha-nadziratel-s-droga-i-mobilni-telefoni-694269.html", "text": "Надзирател в затвора в Ловеч е арестуван днес по време на дежурство за държане на наркотични вещества и мобилни телефони, съобщиха от прокуратурата в града.Това е втори случай на  в рамките на две седмици.При днешната акция у дългогодишния служител са открити синтетична дрога, канабис и няколко телефона. Служителят е задържан за срок до 24 часа, районната прокуратура в Ловеч е образувала досъдебно производство.", "date": "2018.12.20", "title": "В Ловешкия затвор арестуваха надзирател с дрога и мобилни телефони"}
{"url": "https://offnews.bg/futbol/balgarsko-uchastie-v-polufinalite-za-kupata-na-ligata-v-anglia-694235.html", "text": "Третодивизионният Бъртън Албиън, в който се подвизава българският вратар Димитър Евтимов, ще се изправи срещу Манчестър Сити в спор за място на финала за Купата на Лигата в Англия.За \"пивоварите\", които са участник във футболната лига от 10 години, това е първи голям полуфинал. Футболистите на Найджъл Клъф победиха Мидълзбро с 1:0 във вторник, ставайки първият отбор от третото ниво достигнал полуфиналите от сезон 2014-15. Тогава това прави тимът на Шефилд Юнайтед, воден отново от Клъф.Манчестър Сити, който спечели три от последните пет финала в турнира, стигна до тази фаза, елиминирайки Лестър след дузпи.Тотнъм ще бъде домакин на Челси в първата среща на другия полуфинален сблъсък. Шпорите отстраниха Арсенал с 2-0 в градското дерби, а резултат от 1-0 стигна на \"сините\" да се справят с Борнемут.През ноември двата тима се срещнаха в мач от първенството, който бе спечелен от отбора на Маурисио Почетино с 3-1. След жребия, асистентът на Маурицио Сари - Джанфранко Дзола заяви: \"Щастливи сме, защото преди време те ни преподадоха хубав футболен урок. В нашия отбор има много горди играчи.Разбира се, че те ще искат да вземат участие в тази среща. Твърде много играчи не се представиха на ниво. Някои от тях са наранени и сега искат да покажат най-доброто от себе си.\"", "date": "2018.12.20", "title": "Българско участие в полуфиналите за Купата на Лигата в Англия"}
{"url": "https://offnews.bg/obshtestvo/nov-kvartal-v-mladost-5-poveche-zelenina-v-nego-blagodarenie-na-ivan-694239.html", "text": "Столичният квартал Младост 1-А ще се разширява с нов подробен устройствен план (ПУП). Планът обхваща триъгълника между ул. \"Ана Ахматова\", бул. \"Цариградско шосе\" и продължението на бул. \"Сахаров\" - бъдещият бул. \"Копенхаген\". Териториите попадат в смесена многофункционална зона. Терените за обществено обслужване са 20,3 дка - те са предвидени за училище, като на практика към съществуващото сега 145 СОУ ще се прави нов корпус, обясни временният кмет на Младост Румен Русев пред OFFNews.Той признава, че проектът е от няколко години, а основната заслуга предвидените първоначално 20% от частните имоти за зелена площ и инфраструктура да станат 25 на сто е на отстранената кметица Десислава Иванчева.Бяхме заедно при главния архитект на София Здравко Здравков и тя бе категорична: \"Аз искам 25% да е компенсацията\". Така се стигнало до промяна на плана. Според сегашния ПУП почти 40 дка са за улици и алеи, а за озеленяване, спорт и техническа инфраструктура са предвидени 9,4 дка. Той обясни, че не може да каже в момента точно колко сгради ще бъдат построени в района, защото зависи от големината на всяко УПИ - 28 на брой. Сградите са основно II и III категория, те се одобряват от главния архитект на Столична община, уточни Русев. Новият ПУП дава възможност да стартира предвиденото продължение на бул. Копенхаген\", който в момента минава само през кв. \"Дружба\" и стига до бул. \"Цариградско шосе\". Той трябва да стигне до метростанция \"Младост 3\", където ще има два безплатни буферени паркинга за обществено ползване. Общински детски градини в района не се предвиждат, инвеститорите ще строят частни за децата на служителите в новите офиси. Улица \"Ана Ахматова\" пък трябва да бъде продължена и да стига до бъдещата нова отсечка от бул. \"Копенхаген\" и така да се направи връзка между бул. \"Александър Малинов\" и бул. \"Копенхаген\".", "date": "2018.12.20", "title": "Нов квартал в Младост, 5% повече зеленина в него благодарение на Иванчева"}
{"url": "https://offnews.bg/obshta/kompania-vavede-nova-sistema-za-upravlenie-na-sluzhiteli-i-eksperti-po-694258.html", "text": "Всяка една организация често среща трудности по отношение въвеждането и използването на нови подходи за управление и развитие на човешките ресурси. Процесът по разпределяне на задачи между служителите, лесно и бързо администриране на наличните записи и документи, както и оценката и мотивацията на персонала, са труден момент в управлението на всяка компания на пазара. В същото време добри идеи и ноу-хау за трансферирането на иновативни решения в посочените проблемни области могат да се идентифицират и трансферират от партньорски дружества и организации.,,Глобал Адвайзърс“ АД в партньорство с чешкото дружество ,,Гарнетс Консултинг“ АД, посреща тези предизвикателства, реализирайки проект ,,Иновации в Глобал Адвайзърс“, финансиран от Оперативна програма ,,Развитие на човешките ресурси“, съфинансирана от Европейския съюз, чрез Европейския социален фонд, по процедура за подбор на проекти ,,Транснационални и дунавски партньорства за заетост и растеж“. Тази процедура цели да подобри междурегионалното и транснационалното сътрудничество между партньори от страни-членки на ЕС, чрез трансфер и въвеждане на социални иновации, добри практики, партньорски подходи към намиране на решения за общи проблеми, изграждане на специфични умения за партньорство и др.Основният инструмент, който компанията създава в рамките на проекта въз основа на вътрешно и на партньора know-how, е софтуерна система за управление на собствените човешки ресурси и външните експерти, в комбинация със система за атестиране и мотивация на служителите.По време на проекта е осъществено и обучение за служители и експерти. Представени са добрите практики и резултатите постигнати от партньора при прилагането на новите методи за развитие на човешките ресурси и подобряване организацията на труд. Служителите са запознати с разработените методи за управление и развитие на човешките ресурси, които са утвърдени и въведени в компанията и са представени функционалностите на новата софтуерна система.На проведена кръгла маса на 19.12.2018г. в ,,Гранд хотел‘‘ София, изпълнителният директор на ,,Глобал Адвайзърс“ АД, Тодор Тодоров коментира:,,Когато на пазара има голяма конкуренция, оптимизирането на използваните ресурси в съчетание с грижа за ангажираните служители и експерти, като схеми за допълнителна мотивация и разширени възможности за съчетаване на личния и професионалния живот, може да се окажат ключови за успеха на компанията.‘‘", "date": "2018.12.20", "title": "Компания въведе нова система за управление на служители и експерти по проект, финансиран от ОПРЧР"}
{"url": "https://offnews.bg/razsledvane/zapodozreni-v-kontrabanda-ukraintci-snabdiavat-bezmitnite-magazini-na-694245.html", "text": "Послъгват ли от Летище София? Този въпрос е съвсем основателен след обясненията на най-голямата аерогара у нас по повод разследването на OFFNews  \"Шефът на Летище София харизa бизнеса на безмитните магазини на гаражна фирма\".Статията разкри как без каквато и да е конкурсна процедура държавното предприятие си е избрало ексклузивен снабдител, който е базиран в пловдивски гараж - \"Кита България\". А съответният бизнес не е просто бизнес, а основна част от приходите и печалбата на летището. Според финансовия отчет на аеропорта за 2017 г. оборотът на безмитните магазини възлиза на 57 392 000 лв, а печалбата от продажбите е 9 млн. лева. Тази сума представлява 60,8% от цялата печалба на летището.Транспортният министър Росен Желязков вече разпореди спешна проверка на скандалния случай, който е ясно, че е реализиран зад гърба му.  От държавното предприятие, което чака концесионер за следващите 35 години, определиха като \"неверни твърдения\" изнесените данни в публикацията на Ганчо Каменарски в медията ни.Само че пропускат изключително важен момент. А той е че \"опитната\" компания PAVO е изгонена от обслужването на международното летище на Киев Жуляни след скандал заради подозрения в контрабанда в началото на миналата година. Сиреч, преди ръководството на най-голямото летище у нас да реши да започне преговори точно с нея.В доста други публикации в украинската преса се спомената, че въпросната фирма, с която Летище София се хвали, че е преговаряло в продължение на цяла година, се твърди, че тази фирма е близка до бившия президент Виктор Янукович, който избяга от родината си в Русия след Майдана от 2013 г.А собственикът на PAVO груп е същият човек, който е сложил подпис под договора с Владимир Рапонджиев от името на \"Кита България\".В обясненията на Летище София пише още:Само че в договора с \"Кита България\" за снабдяване на безмитните магазини пише съвсем друго.Първо - самото име на контракта е \"Ексклузивен договор за доставка\", а точка 2, която е наречена \"Асортимент\". Тя предвижда \"гаражната фирма\" да доставя:В контракта има запис, че стоки, които липсват в ценовата листа на \"Кита България\" \"могат да бъдат закупени от друг доставчик\".Само че точно това са и основните продукти за безмитна търговия като въпросната фирма покрива плътно изискванията за въпросния асортимент.Любопитно е и изискването на чл. 8 по договора. То регламентира, че летище София трябва активно да популяризира всички продукти на \"Кита България\" и да \"спазва стриктно минималната продажна цена на стоките, която бъде определена от фирмата доставчик\".Нещо повече - аерогарата ще трябва да се отчита на всеки три месеца на съответното дружество както за извършените продажби, така и за цените.Любопитен е и записът, че въпросният контракт е за срок от 2 години, но се подновява автоматично за безкраен брой двугодишни периоди, в случай че нито една от страните не поиска прекратяването му преди изтичането на установения или удължения срок. В контракта има и клауза за конфиденциалност, която гласи, че всички текстове на въпросния договор \"са поверителни и при никакви обстоятелства не могат да бъдат разкривани на трета страна без предварително съгласие между страните\".Впечатляващи са и условията за прекратяване на договора между Летище София и Кита България. Това може да се случи само след изтичането му, при взаимно съгласие между страните по него или при системно нарушаване на условията по него.Този запис на практика бетонира българо-украинското дружество като доставчик и след като столичната аерогара бъде отдадена на концесия, нещо което се очаква да стане само след месец.", "date": "2018.12.20", "title": "Заподозрени в контрабанда украинци снабдяват безмитните магазини на Летище София"}
{"url": "https://offnews.bg/sviat/ataka-s-dronove-v-london-stotitci-poleti-i-nad-120-hil-patnitci-sa-b-694257.html", "text": "Стотици полети са спрени, над 120 хил. пътници са блокирани на едно от най-натоварените лондонски летища \"Гетуик\". Причината са пуснати дронове. Летището е затворено от сряда вечерта, когато в периметъра му забелязани дроновете.От администрацията са категорични: нито един самолет няма да излети, докато има опасност. Само в сряда през нощта са били засегнати 760 полета и 10 хил. пътници. В четвъртък е трябвало да излетят/кацнат още 110 хил. души. Пристигащите самолети се отклоняват към „Хийтроу“, Лутън, Бирмингам, Манчестър, Кардиф, Глазгоу, а също и към Париж и Амстердам.Блокадата ще продължи няколко дни.От полицията в Съсекс не смятат, че е налице терористична заплаха, а по-скоро \"умишлен акт\" на смущения. Операторът, който е пуснал дроновете, се издирва. Полицията не стреля по тях заради риска от случайни жертви.Дроновете обаче не са обикновени, човек не може да си купи такива свободно, коментира д-р Алън Маккена от Университета в Кент.Как започна всичкоЗатварянето започна след 21 часа в сряда, когато два дрона са забелязани \"над периметъра на оградата и над началото на пистата\". Пистата е отворена за кратко в 3:01 ч. сутринта и отново е затворена около 45 минути по-късно заради нови дронове.Огромно множество пътници прекара сутринта на терминала в очакване на нова информация. Други стояха в заземените самолети в продължение на часове.Летището осигури още служители и уверява, че \"се опитва по най-добрия начин\" да осигури храна и вода.По закон не позволено дрон да лети на 1 км от границата на летището или над 120 метра заради риска от сблъсък със самолет.Броят на авиационните инциденти с дронове са се увеличили драматично през последните няколко години. Докато през 2013 г. няма нито един инцидент, то миналата година те са поне 100.", "date": "2018.12.20", "title": "Атака с дронове в Лондон: Стотици полети и над 120 хил. пътници са блокирани на Гетуик. Пренасочват самолети извън Великобритания"}
{"url": "https://offnews.bg/analizi-i-komentari/21-miga-bez-proletta-694240.html", "text": "Последните дни политиците ни направиха толкова гафове, че не успявам да ги следя всички. Затова, просто нахвърляни мисли по някои от тях:1. Депутатите гласуваха поправки, че Комисията за отнемане на имуществото да може да проверява и отнема даже и когато съдът постанови, че човекът е невинен. Както е тръгнало, може скоро за премахнат съда, то за какво ни е вече.2. Горното се прави без яснота по каква процедура се извършват проверките. Да, процедурата е тайна. Може да ви поискат документи за приходи от преди 20 години. Пазете си касовите бележки, че не се знае какво ще измислят. И това не е майтап.3. Депутатите приеха поправки, че общинските съветници отпадат от антикорупционния закон. Така де, явно няма корупция в общините.4. Горното е направено с основен довод, че Комисията нямала капацитет да следи общинските съветници. Ми, като няма капацитет, да си ходи.5. Но си остават правилата, че дребен администратор, който само снима бланки на копирна машина, трябва да подава декларация дали има самолет. Правилно, това е истинската заплаха.6. Депутатите приеха, че полицията може да арестува и задържа хора, без да се уведомят близките им до 48 ч. А могат да задържат деца без да уведомят родителите цели 24 часа. Представяте ли си какво ѝ е на една майка, ако детето й го няма 24 часа.7. Тези арести ще се правят не в конкретно разписани случаи, а по „преценка“ дали заподозрените не са терористи. Т.е. ако някое ченге просто реши да се заяжда, няма какво да го спре да тормози хората. Не са предвидени наказания за превишаване на правомощията. Всичко ще разчита на „преценката“.8. Европейската комисия ни тресна глоба от 150 милиона лева. За държавен монопол и недопускане на конкурентни оператори в газопреносната ни система.9. Министърката на енергетиката два дена дава интервюта как е направила всичко възможно. Хм, май без основното – да разбие държавния монопол и да допусне конкурентни оператори.10. Министърката каза хората да не се притеснявали. Тези 150 милиона щели да се платят от печалбата на държавната компания БЕХ. Сякаш тя е на друга държава. И друг народ е собственик.11. Борисов заяви, че ЕК настоявала за приватизация на тръбите. ЕК си казва: \"Искаме само конкуренция, просто позволете на много оператори да работят\". Кой ли си измисля?12. Борисов се оправда с Жан Виденов. Че и Виденов не искал приватизация. Представяте ли си, Борисов е горд, че прилича на Виденов?!?! Winter is coming.13. ЕК ясно казва, че налага наказанието, защото й е омръзнало да води едни и същи разговори с години. А и да даде знак, че това няма да повтаря за в бъдеще.14. Нашите управляващи се похвалиха как първоначално щели да ни глобят с 600 милиона, ама след гениалните преговори на нашите, глобата била намалена. Нито дума за това, че е можело да няма. Като разрушат монопола, разбира се.15. Същите измислени доводи за „заплаха на националната сигурност“ се използваха преди 20 години, само и само да не изпуснат монопола над телеком сектора. Ако беше станало така, сега щяхме да имаме само държавното БТК. Но махнаха монопола и сега имаме прекрасен телеком пазар.16. Шефът на комисията по култура в Народното събрание Рашидов нарече хората, които протестират срещу начина, по който се прави ремонтът на \"Граф Игнатиев\", навлеци. И поиска да се спрат коментарите как се изразходват бюджетни средства. А на другия ден същият Рашидов изнервен от въпроси на журналиста Сашо Диков, започна да му вика \"Къ'в си ти да ми държиш сметка\". Културно. Дава пример.17. Пловдивският кмет искал да покаже „изконния български обичай“ на транжиране на две свине в центъра на Пловдив, под елхата. Коледна традиция, един вид. Празнична. Пловдивчани, излагате се. Само две прасета? И то точно преди да станете Европейска столица на културата? Несериозно.18. Като видя какво се надигна срещу тази идея пловдивският кмет излезе с версията, че само провеждал социален експеримент. А можеше просто да се извини. По-мъжко е.19. Появи се Марк Жирардели като собственик на \"Юлен\". Ама толкова странно се появи, че остави лош вкус на евтина постановка. На самотна среща самотно е показал самотни документи на трима самотни министри. Ако аз имах петкратен шампион като собственик и инвеститор, щях да направя голяма пресконференция, да разкаже на всички журналисти за плановете си, да отхвърли всякакви съмнения. Така се прави. А сега малко прилича на неориентиран Лотар Матеус, когато поемаше националния ни отбор по футбол. Дано не съм прав за това.20. От всичко по-горе се вижда, че често някоя институция не може да си свърши работата. Или пък е свършила некадърно. Но чиновниците не се наказват. А го отнасяме всички ние. Заради тях. А те си остават. И продължават.21. Но тъжното е, че се налага практиката да приемат закон, а след седмица го поправят. Изобщо „Поправка на поправката“ става проклятието на всяка една дейност на управляващите. И на Парламента може да сложат ново мото: \"Хубаво е, и няма шанс да стане готово…\"Истинският проблем е, че кастата на бившите комунисти, сега преоблечени в европейски думи, не могат да управляват демократично. Т. е. спазване на закона, намаляване на ролята на държавата в икономиката, свобода за индивида, недопускане на административен произвол, приближаване към европейските ценности като потвърждение на цивилизационния ни избор.Е, явно Борисов иска да е като Виденов. Лесно може да стане. Winter is coming. Videnov’s winter is coming…Усмихнат ден!", "date": "2018.12.20", "title": "21 мига, без пролетта"}
{"url": "https://offnews.bg/sviat/bush-starshi-sponsoriral-tajno-bedno-dete-ot-filipinite-godini-nared-694229.html", "text": "Организацията за хуманитарна помощ Compassion International разкри, че 41-ият президент на САЩ Джордж Х. Буш е бил таен спонсор на бедно дете на име Тимъти от Филипините повече от 10 години.Буш използвал псевдонима Джордж Уолкър, а инициативата му е започнала, когато момчето е било на 7 г. То не знаело кой е благодетелят, помагал финансово за образованието и изхранването му. Научило, че е бил президентът, когато излязло от системата.Буш, 41-ият президент на САЩ, почина през ноември на 94 години.Писма - част от кореспонденцията между двамата - бяха публикувани от „Колорадо спринг газет\" и Си Ен Ен.\"Скъпи Тимъти, искам да бъда твоят нов приятел, с който да поддържаш лична кореспонденция, - пише Буш в първото си писмо от 2002 г. Президентът се представя с псевдоним, който е комбинация между личното и фамилното му име. - Аз съм старец на 77 години, много обичам децата и макар да не сме се запознали, вече те обичам.\"Той добавя, че живее в Тексас и ще му пише от време на време. Все пак държавният глава подсказвал на малкия Тимъти кой е - питал го дали е чувал за Белия дом, където живее американският президент, и го подтиквал да отиде там за Коледа.Тимъти не бил единственият, оставен в неведение за личността на благодетеля. Семейство Буш също не било наясно с инициативата, но щом впоследствие разказали на сина му Джордж Буш–младши, той възкликнал, че това е типично за баща му.\"Обичам този човек, защото той не го е помагал на едни от най-бедните деца за слава. Имам чувството, че той е направил още много добрини на този свят, за които никой няма да узнае\", казва Тимъти.", "date": "2018.12.20", "title": "Буш-старши спонсорирал тайно бедно дете от Филипините години наред"}
{"url": "https://offnews.bg/temida/miniu-stajkov-ostava-v-aresta-694270.html", "text": "Апелативният специализиран съд остави в ареста Миню Стайков, съобщи bTV.Той е обвинен в производство на цигари и алкохол без бандерол, данъчни престъпления и пране на пари.И на днешното съдебно заседание Стайков дойде в инвалидна количка.На 31 октомври той е получил инсулт и е лекуван в болницата на МВР, обясниха адвокатите му.Според съда от болницата на затвора трябва да преценят дали трябва Стайков да се лекува там и ли не.", "date": "2018.12.20", "title": "Миню Стайков остава в ареста"}
{"url": "https://offnews.bg/obshtestvo/klientite-na-sofijska-voda-otceniavat-visoko-kachestvoto-na-vodata-i-694247.html", "text": "Най-важните и високо оценени аспекти в работата на \"Софийска вода\" са качеството на питейната вода и непрекъснатостта на водоснабдяването. Това сочи проучване на \"Алфа Рисърч\", което е изготвено по поръчка на \"Софийска вода\". В него са участвали 804 души на възраст между 18-61+ г., живеещи на цялата територия на Столична община. Изследването е проведено през октомври 2018 г., а използваният метод е интервю лице-в-лице в домовете на респондентите  Повишаването на качеството на предлаганите услуги от компанията се потвърждава през тази година от съществения ръст на потребителите, които са удовлетворени от услугите, предоставяни от „Софийска вода“. Техният дял представлява 86% от интервюираните, което е с 15 % повече в сравнение с миналата година.Изследването установява и нарастване на удовлетвореността на клиентите на компанията от качеството на водата. 73% от тях са доволни от него в сравнение с 66% през 2017г. 73% от софиянците пият чешмяна вода, което е с 3% повече в сравнение с предходната година.Жителите на София все повече осъзнават важността от опазването на околната среда. Затова може да съди от нарасналия дял на клиентите на компанията, които полагат грижи да пестят вода. Те са 73% от анкетираните в проучването. Освен ограничаване на консумацията, все повече хора подменят домакинските си уреди с по-икономични.Оценката за намаляващите случаи на аварии е отчетена като положителна тенденция. Висока е и удовлетвореността на клиентите от подаваното налягане на водата.Потребителите на „Софийска вода“ отчитат двойно скъсяване на времето, за което екипите на компанията реагират на подадените сигнали и отстраняват аварии, свързани с водопреносната и с канализационната мрежа.Усилията на компанията да предоставя директна, обстойна и навременна информация, както и предлаганите онлайн услуги, се оценяват високо от клиентите. Двойно се е увеличил делът на хората, които са били предварително уведомени за временни спирания на водата. През тази година те достигат до 79%. Близо половината от анкетираните са запознати с редовно публикуваните анализи за качеството на водата на сайта на дружеството, а един от всеки четирима ги е проверявал.В официалната интернет страница на „Софийска вода” потребителите са търсили най-вече информация за прекъсвания на водоснабдяването (52%), за сметки (36%), но също и данни за отчитания, консумация и плащания (24-26%). Най-често те са изпращали отчети от водомерите си (37%), подавали са онлайн запитвания и оплаквания (30%).Ръст от 5% има при клиентите, които през последната година са използвали денонощния, безплатен телефоннен номер - 0800 12 121 на „Софийска вода“. Причините за телефонна връзка с компанията са разнообразни – самоотчет на водомерите (27%), съобщение за теч/авария (16%), търсене на допълнителна информация (16%), заявка за услуга (16%) и др.Посещенията на абонатите в центровете за обслужване на клиенти, основно са били с цел плащане на сметка (88%), но също така и за да се зададат различни въпроси, свързани с дейността на дружеството (17%) или за да се заявят услуги, включително технически (16%).Клиентите споделят, че са удовлетворени от предоставената информация от каналите за комуникация с дружеството. „Софийска вода“ продължава да е най-високо оценяваният доставчик на комунални услуги в столицата.", "date": "2018.12.20", "title": "Клиентите на 'Софийска вода' оценяват високо качеството на водата и водоснабдяването"}
{"url": "https://offnews.bg/112/derajlira-lokomotiv-na-patnicheski-vlak-mezhdu-septemvri-i-dobrinishte-694218.html", "text": "Дерайлира локомотив на пътническия влак, пътуващ от Септември към Добринище.Няма пострадали пътници, нито служители на националния жп превозвач, увери Национална компания \"Железопътна инфраструктура\". На релсите е паднала скала и това е причинило инцидента.Той е станал 12 минути след 6 ч. тази сутрин.Спряно е движението на влаковете в междугарието Якоруда-Белица.До възстановяване на движението влаковете ще се движат в участъците Белица-Добринище и Септември-Якоруда. Има организация за превозването на пътниците.Аварийни екипи и възстановителна техника на НКЖИ са на мястото за отстраняване на щетите.", "date": "2018.12.20", "title": "Дерайлира локомотив на пътнически влак между Септември и Добринище"}
{"url": "https://offnews.bg/analizi-i-komentari/ekzakta-pri-izbori-dnes-samo-tri-partii-v-parlamenta-694255.html", "text": "Ако днес се проведат избори, в парламента ще влязат само три партии - ГЕРБ, БСП и ДПС. Това показват данните от национално проучване на Екзакта, проведено в периода 10 – 17 декември сред 1000 пълнолетни българи в 125 гнезда в 93 населени места. ГЕРБ запазва позициите си на първа политическа сила с 23.5% от гласовете на избирателите, а социалистите са втори с 20.8%. Тези стойности са близки до получените през октомври т.г. от „Екзакта”, когато ГЕРБ имаше електорален дял от 23.7%, а БСП – 20.1%. Дистанцията между ГЕРБ и БСП се запазва без промени от началото на годината, като преднината на ГЕРБ пред БСП остава в рамките на около 3-4 на сто. Данните от настоящото изследване показват, че ДПС е трета политическа сила с електорална тежест от 5.1%, а ОП са четвърти с 3.8%. Демократична България би получила 2.5% от вота на избирателите, а Воля – 1%. АБВ и РБ биха получили по 1%. За други партии биха гласували около 7%, а 34.3% заявяват, че изобщо няма да гласуват. 45% от българите посочват, че на страната не са нужни предсрочни парламентарни избори, а 36% са на противоположното мнение. В сравнение с месец октомври т.г., с 5% намаляват хората, които не искат предсрочни избори и също с толкова нарастват желаещите предсрочен вот.За предсрочни парламентарни избори се обявяват по-често мъже, хора на възраст над 60 години, респонденти с нисък стандарт на живот и 72% от избирателите на БСП. Против предсрочен вот са най-често респонденти на възраст между 30 и 50 години, образовани и заможни хора, както и жители на градовете на страната извън столицата.В София общественото мнение е разделено: 35% от столичани са „за” предсрочни избори, а 37% са „против”.Мнозинството от избирателите на ГЕРБ и на ОП са на мнение, че кабинетът трябва да изкара пълния си мандат. Очаквания за бъдещето в навечерието на новата 2019 г. 42% от българите посочват, че имат по-скоро оптимистични очаквания за бъдещето на България, а очакванията на 45% са по-скоро песимистични. Оптимисти са по-често мъжете, българите на възраст до 50 години, заможните и образованите, както и жителите на градовете извън столицата. Три четвърти от избирателите на ГЕРБ и половината от тези на ОП очакват по-добри дни за страната. Най-позитивни са младите и избирателите на ГЕРБ. Единствено сред избирателите на БСП и на ДПС песимизмът натежава над оптимизма към собственото бъдеще. Най-висок песимизъм в персонален план регистрираме и сред хората с ниско образование. В средата на декември 2018 г., 45% заявяват, че се чувстват оптимисти за собственото си бъдеще, а песимистите възлизат на 40%.Как ще посрещнем Коледа и Нова година?84% от българите посочват, че ще празнуват Коледа у дома, а 11% възнамеряват да отидат на гости. В сравнение с миналата година, с 5% намаляват онези, които ще празнуват Коледа в къщи.Хората на възраст между 18 и 50 години, жителите на столицата и на големите градове по-често от останалите посочват, че ще отидат на гости за Коледа.Едва 2% ще празнуват Коледа в заведение – най-често млади хора на възраст до 30 години. 2.5% отговорят, че няма да празнуват Коледа.По домовете си ще прекарат новогодишните празници 67% от българите. Посрещането на Нова година е свързано с по-висока мобилност на хората и с по-голямо желание да празнуват извън дома – 17% от интервюираните ще отидат на гости, 11% ще посрещат празника в заведение, а 3% ще празнуват на площада.Сравнението с данните на „Екзакта” от декември 2017 г. показва, че със 7% намаляват българите, които ще посрещнат Нова година вкъщи.На Нова година на гости ще ходят предимно хора на възраст между 18 и 40 години, жители на столицата и на останалите градове в страната. В заведение смятат да посрещнат Нова година млади хора на възраст между 18 и 40 години, респонденти с висок жизнен стандарт и жители на столицата.18% от участвалите в изследването възнамеряват да пътуват в страната за Коледните празници. Едва 2% ще отидат в чужбина за Коледа. 80% няма да пътуват – нито в страната, нито в чужбина.Най-често в страната по Коледа ще пътуват хора на възраст между 18 и 50 години, висшисти и жители на градовете извън столицата. В чужбина за Коледа смятат да пътуват по-често млади хора на възраст между 18 и 30 години, както и българи със стандарт над средния.74% от българите заявяват, че няма да пътуват за Новогодишните празници. В сравнение с Коледа, за Нова година с 3% нараства делът на българите, които ще пътуват в страната (от 19% на 22%). За Нова година в страната ще пътуват предимно млади хора на възраст до 50 години, образовани и заможни респонденти.С 2% повече спрямо Коледа са и възнамеряващите да посрещнат Новата 2019 година в чужбина. Зад граница ще пътуват по-често хора на възраст между 30 и 60 години, високообразовани, с висок стандарт и жители на градовете-областни центрове.Една пета посочват, че изобщо няма да купуват подаръци за празниците. Също толкова заявяват, че ще вместят подаръците си в сума от 10 до 50 лева. 27% отговарят, че са отделили за подаръци сума между 51 и 100 лева. Това е и най-масово посочваната от българите сума за подаръци.9% възнамеряват да отделят за подаръци между 101 и 150 лева, а 12% – между 151 и 200 лева. 10% биха дали за подаръци между 201 и 500 лева, а 2% – над 500 лева.Столичани са най-често склонни да дават по-високи суми за подаръци – 13% от тях биха заделили от 101 до 150 лева, 14% – от 151 до 200 лева и 15% – от 201 до 500 лева.Мъжете твърдят, че ще могат да отделят по-високи суми за подаръци от жените. Най-щедри към своите близки са младите на възраст до 30 години и хората с висок материален стандарт. ", "date": "2018.12.20", "title": "Екзакта: При избори днес - само три партии в парламента"}
{"url": "https://offnews.bg/ikonomika/kevr-reshava-za-poskapvane-na-prirodnia-gaz-s-3-51-ot-1-ianuari-694217.html", "text": "Поскъпване на природния газ с 3,51% за крайните потребители от 1 януари 2019 г. ще .Новата цена е заявена от \"Булгаргаз\".През последното тримесечие на 2018 г. тя е 43,28 лв. за мегаватчас (). Предложената за първото тримесечие на 2019 г. е 44,80 лв./MWh ().\"Това е реалната цена, по която ние доставяме. Нашата цена се определя по формула\", защити искането изпълнителният директор на \"Булгаргаз\" Николай Павлов, цитиран от БНР.Според председателя на КЕВР Иван Иванов \"при такова увеличение на цена, ако Комисията го утвърди, това означава, че цената на топлинната и на електрическата енергия няма да бъде променяна от 1 януари\". Той смята, че реалното поскъпване на природния газ за крайните потребители ще е под 2%, тъй като крайната цена на синьото гориво се образува не само от цената на газа, но и от таксите за пренос и достъп, както и от налозите, а те не се променят.", "date": "2018.12.20", "title": "КЕВР решава за поскъпване на природния газ с 3,51% от 1 януари"}
{"url": "https://offnews.bg/ikonomika/sled-razsledvane-na-offnews-transportniat-ministar-naredi-odit-v-letis-694219.html", "text": "Министърът на транспорта, информационните технологии и съобщенията Росен Желязков разпореди да бъде извършен одит в „Летище София“ ЕАД за проверка на договорите за доставка на стоки в търговските обекти и за анализ на вземанията на стойност над 10 000 лв., както и предприетите действия за тяхното събиране. Това се случи веднага след като OFFNews публикува разследването на Ганчо Каменарски .Одитът ще бъде извършен от Звеното за вътрешен одит към МТИТС и следва да приключи в кратък срок.Разследването на OFFNews разкри, че изпълнителният директор Владимир Рапонджиев е сключил скандален ЕКСКЛУЗИВЕН договор № 100-Д-336/ 18.9.2018 г. с фирмата КИТА БЪЛГАРИЯ, имаща украински управител и български съдружник.Съществена подробност е, че фирмата е регистрирана с капитал едва 1000 лв, а на посочения от нея адрес в Пловдив, според Google, има гараж.Според договора без обществена поръчка и без някаква друга публична процедура тази новоизлюпена, куха, без персонал и без никаква търговска дейност фирма едностранно получи монопол да снабдява всичките безмитни магазини на Летище София и то по наложени от нея и не договорирани цени.Предисторията е следната: Цялата процедура по регистриране на фирмата КИТА (5 септември) и сключване на договора с Летището (18 септември) подозрително точно и изцяло се побира в периода на „безвремието”, когато на 31 август транспортният министър Ивайло Московски подава оставка, на 17 септември Росен Желязков е номиниран, а на 20 септември е избран за министър. Тази хронология оставя сегашния министър Росен Желязков извън всякакво подозрение.Важно е също, че за прибързаното сключване на договора вероятно има значение и фактът, че всичко това става само месец преди крайната дата за подаване на оферти за концесията на Летището, а договорът влиза в предмета на концесията.Договорът доставчика за безмитните магазини на Летище София \"Кита България\" е без обществена поръчка, защото фирмата препродава стоки. Това обявиха от Летище София по повод разследването ни.", "date": "2018.12.20", "title": "След разследване на OFFNews транспортният министър нареди одит в Летище София"}
{"url": "https://offnews.bg/futbol/v-tcska-slagat-maurides-na-dieta-694212.html", "text": "Нападателят на ЦСКА Мауридес има подготвена програма за сваляне на килограми през зимата. Бразилецът е с наднормено тегло, поради което през зимата ще трябва да работи допълнително, за да влезе в поставените му параметри. Мауридес не проведе подготовка с ЦСКА през лятото, тъй като бе привлечен само седмица преди първия официален мач – с Рига в Лига Европа на 19 юли. 24-годишният таран направи силен старт на “Армията”, но после си пролича, че е малко тромав.“Не е нужно да си лекар, за да видиш, че в идеалния случай Мауридес може да поотслабне малко”, каза треньорът на ЦСКА Нестор Ел Маестро пред “Тема Спорт”.“Генетично футболистите са различни. Има ли Лукаку проблеми с килограмите? Погледнете го само – на пръв поглед аз ще кажа, че има такива. Ако Лукаку свали 5 килограма, това наистина ще му помогне. Но при някои хора е по-лесно, отколкото при други. Работим много здраво с Мауридес, също както го прави и Манчестър Юнайтед с Лукаку. Това е битка. Мауридес е отличен в тренировките. Работи много здраво на терена. Не забравяйте, че не проведе подготовка с нас.Надявам да се грижи за себе си през ваканцията. Аз ще съм в постоянен контакт с него, за да го поставя под това напрежение да се върне в благоприлична форма. След това ще имаме 6 седмици, за да го доближим до перфектното му тегло. Искаме да бъде в по-добра форма и да е малко по-лек, така че да е още по-полезен за нас”, призна Ел Маестро.Футболистите на ЦСКА са в почивка до 9 януари (сряда), когато се събират за първи път през 2019-а. Червените заминават за лагера си в Испания на 14-и, където ще останат поне до 1 февруари. Последната контрола на тима преди старта на пролетния дял ще е на 9 февруари на “Армията”. Първенството се подновява на 16-17 февруари.", "date": "2018.12.20", "title": "В ЦСКА слагат Мауридес на диета"}
{"url": "https://offnews.bg/112/bazata-v-kandahar-obstreliana-niama-postradali-balgarski-voenni-694223.html", "text": "Базата на международните коалиционни сили на летище Кандахар в Афганистан е била подложена на ракетен обстрел на 20 декември 2018 г., в 00.10 часа местно време (21.40 часа българско време на 19 декември 2018 г.), съобщават от Министерството на отбраната.Няма пострадали български военнослужещи.В момента в Кандахар се намира 36-ият български военен контингент. Той изпълнява задачи, свързани с осигуряване на охраната и отбраната на КПП-4 на база „Летище Кандахар” и поддържане на взаимодействието с коалиционните партньори.Българският контингент се състои от 158 военнослужещи и участва в мисията на НАТО \"Решителна подкрепа\". Той замина през януари 2018 г. Основната част от военнослужещите е от 101-ви алпийски полк в Смолян.", "date": "2018.12.20", "title": "Базата в Кандахар обстреляна, няма пострадали български военни"}
{"url": "https://offnews.bg/sviat/potop-zalia-novoto-letishte-na-istanbul-video-694221.html", "text": "Силните дъждове в Истанбул потопиха във вода строителните съоръжения на новото летище в Истанбул, съобщи като се позова турски медии.Много превозни средства останаха под водата.Новото летище, което се намира в Арнавуткьой сериозно е засегнато от падналите дъждове.Гледките, напомнящи потоп бяха заснети от работниците.По-рано беше съобщено, че откриването на всички съоръжения на Истанбулското летище се отлага за март 2019 г., когато в Турция предстоят местни избори.", "date": "2018.12.20", "title": "Потоп заля новото летище на Истанбул (видео)"}
{"url": "https://offnews.bg/politika/shte-otnema-li-darzhavata-imushtestvo-bez-prisada-ns-reshava-dnes-694216.html", "text": "Ще отнема ли държавата имущество, дори без присъда, с мотива, че то е незаконно придобито?Промените в антикорупционния закон ще бъдат обсъдени и гласувани от Народното събрание днес. Точката е втора в дневния ред на депутатите.Промените бяха внесени от председателя на правната комисия Данаил Кирилов в отговор на тълкувателно решение на Върховния касационен съд. Те предвиждат още отпадане на досегашните срокове за конфискация.Според председателя на Антикорупционната комисия в момента у нас се водят над 300 такива дела, касаещи имущество на стойност над 22 млн. лева.. Те обявиха, че той погазва грубо гражданските права и предупредиха, че законодателството тръгва в тоталитарна посока.Според адвокатите, които внесоха протестно писмо в НС, след промените законът ще се превърне в \"бухалка\" срещу неудобни личности. \"Избирателното прилагане на закона, както и извършваните проверки по него, които няма да имат срок, говорят за други цели\", посочват те.", "date": "2018.12.20", "title": "Ще отнема ли държавата имущество без присъда? НС решава днес"}
{"url": "https://offnews.bg/tenis/nadal-sezon-2018-beshe-uspeshen-nole-dokaza-che-mozhe-da-bade-naj-d-694242.html", "text": "Испанският тенисист Рафаел Надал смята, че сезон 2018 бе успешен за него, след като през тази година Матадора спечели за 11-и път любимия си турнир от Големия шлем \"Ролан Гарос\".Той не спести добрите си думи и по адрес на Новак Джокович, който направи сензационно завръщане на корта след контузията на лакътя и стигна до първото място в световната ранглиста.\"В момента тренирам и се подготвям за началото на сезона. Чувствам се добре. Когато бях в състояние да играя, успявах да го правя на добро ниво и да постигнам резултати.Поради тази причина смятам, че сезонът бе много успешен, участвах в девет турнира и завърших втори в света.Ролан Гарос е най-важният турнир в кариерата ми. Да го спечеля 11 пъти е много специално за мен. Обичам да играя в Париж и винаги съм чувствал, че Ролан Гарос за мен е специално мястоНовак доказа, че може да бъде най-добрият и да е много труден опонент. Успя да се завърне, много труден съперник е, сложно може да бъде победен.Мачовете ни винаги са много интензивни, покрива добре всички ъгли на корта. Със сигурност един от най-големите съперници, които някой изобщо може да има в тениса\", каза Надал.", "date": "2018.12.20", "title": "Надал: Сезон 2018 беше успешен, Ноле доказа, че може да бъде най-добрият"}
{"url": "https://offnews.bg/112/tri-koli-biaha-opozhareni-v-plovdiv-tazi-nosht-694230.html", "text": "Три автомобила бяха изпепелени тази нощ в Пловдив. Сигналът за пожара е подаден малко преди 3 ч. сутринта, съобщава bTV.Хора от близкия жилищен блок чули силен шум и видели огромни пламъци през прозорците.Работи се по версията за умишлен палеж. Пожарът е тръгнал от един автомобил и се е рaзпространил на други два паркирани до него.Инцидентът е станал на паркинг пред жилищен блок в район \"Южен\".", "date": "2018.12.20", "title": "Три коли бяха опожарени в Пловдив тази нощ"}
{"url": "https://offnews.bg/politika/dbg-prizova-prezidenta-da-nalozhi-veto-na-izbornia-kodeks-694225.html", "text": "Управляващите са решили да захвърлят в кофата волята на народа, изразена ясно на референдума преди 3 години. Тук е моментът да бъде наложено вето от президента Румен Радев.Така председателят на „Движение България на гражданите“ Димитър Делчев коментира пред БНТ промените в Изборния кодекс, с които се отлага за неопределено време електронно дистанционно гласуване и се ограничава машинното.Това е закон против хората и против честните избори. Затова ние от ДБГ призоваваме президентът Радев да наложи вето, ако бъде окончателно приет в този му вид.По отношение на високите цени на тока за бизнеса Делчев заяви, че в момента от ДБГ събират факти и ще изпратят сигнал до Европейската комисия за липсата на истински свободен пазар на електроенергия.Той заяви, че е твърдо против изграждането на АЕЦ Белене по замисления начин като корупционна сделка.Защо газопреносната мрежа на България да е част от националната сигурност, а една нова атомна централа да не е, продължи с въпросите Делчев. Той подчерта, че глобата на ЕК от 77 млн. евро е заради отказа на ГЕРБ да допуснат на пазара на газ различни от Русия доставчици, което е довело до по-високи цени за всички.По отношение на цената на водата Делчев заяви, че не е честно хората да плащат сметките за корупционните схеми във ВиК дружествата в цяла България. Цените на водата се повишават, а обещаните инвестиции за по-качествена вода не се изпълняват и това се вижда от увеличаващите се загуби на вода по мрежата, добави той.Делчев посочи като пример Шумен, където преди година цената е повишена, хората са надплатили милиони, а сега се оказва, че дружеството е изпълнило едва 50% от поетите ангажименти. Областният управител и кметът на Шумен не са поискали неустойка за нарушението на ВиК Шумен и с това са ощетили гражданите, добави той.", "date": "2018.12.20", "title": "ДБГ призова президента да наложи вето на Изборния кодекс"}
{"url": "https://offnews.bg/zvezdi/sam-vkashti-ne-veche-ima-google-video-694237.html", "text": "Маколи Кълкин пресъздава сцени от култовия филм \"Сам вкъщи\" в реклама на Google Assistant.38-годишният актьор отново влиза в образа на току-що събудилия се Кевин, който безуспешно търси родителите си в празната къща. Вместо тях обаче се отзовава Google Assistant.28 години по-късно вечерята и „Операция Кевин“ изглеждат значително по-лесни, а празният афтършейв не е проблем, благодарение на устройствата Home Mini, Home Hub и смартфон Pixel.„Беше интересно да се върна и да правя отново същите неща“, споделя Маколи Кълкин за заснемането на рекламата.", "date": "2018.12.20", "title": "Сам вкъщи? Не, вече има Google (видео)"}
{"url": "https://offnews.bg/politika/parlamentat-osvobozhdava-liliana-pavlova-ot-ministerskia-%d1%9d-post-694215.html", "text": "Шест месеца след края на българското европредседателство Лиляна Павлова ще напусне поста министър на българското председателство на Съвета на ЕС.Първата точка в дневния ред на Народното събрание е закриване на Министерството на българското европредседателство и освобождаването от поста на министър Павлова по предложение на премиера Бойко Борисов.Решението се взема във връзка с приключването на тройното ротационно председателство на Европейския съвет (Естония-България-Австрия).То влиза в сила от 1 януари 2019 година. Очаква се след това Павлова да се върне в парламента като депутат.", "date": "2018.12.20", "title": "Парламентът освобождава Лиляна Павлова от министерския ѝ пост"}
{"url": "https://offnews.bg/obshtestvo/12-chasa-bez-voda-v-chasti-ot-orlandovtci-malinova-dolina-i-na-oshte-694187.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Във връзка с изпълнение на инвестиционен проект за реконструкция на уличен водопровод на ул. „Вела Чорбова“ в кв. „Орландовци“ се налага спиране на водоподаването от 9 до 21 ч. в района на ул. „Училищна“ от ул. „Христо Станишев“ до ул. „Вела Чорбова“; ул. „Александър Невски“ от ул. „Цигов чарк“ до ул. „Христо Станишев“; ул. „Роман“; ул. „Христо Станишев“ от ул. „Николай Райнов“ до ул. „Свобода“; ул. „Поручик Орозов“ от ул. „Училищна“ до ул. „Николай Райнов“; ул. „Николай Райнов“ от ул. „Поручик Орозов“ до ул. „Сулина“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Реконструкция на уличен водопровод на ул. „Вардар“ в с. Иваняне налага спиране на водоподаването от 10 до 22 ч. на с. Иваняне.Заради реконструкция на уличен водопровод на ул. „Без име“ в ж.к. „Западен парк“ се налага спиране на водоподаването от 10 до 21 ч. на ул. „Сава Михайлов“ от бл. 33А до бул. „Царица Йоанна“ и бл. 91, бл. 103, бл. 104, бл. 105.Вода няма да има във връзка с реконструкция на уличен водопровод във вилна зона „Американски колеж“ от 9 до 21 ч. в района на кв. „Малинова долина“.Поради реконструкция на уличен водопровод на ул. „20-ти април“ в кв. „Красно село“ се налага спиране на водоподаването от 10:00 до 19:00 ч. на ул. „Владайска“ от ул. „20-ти април“ до ул. „Ивайло“.Подмяна на сградно водопроводно отклонение на бул. „Александър С. Пушкин“ в местност „Гърдова глава“ налага спиране на водоподаването от 10:00 до 22:00 ч. на бул. „Александър С. Пушкин“ от ул. „Дъбова гора“ до ул. „Маринковица“, ул. „Маринковица“,ул. „Прохлада“, ул. „Дрян“, ул. „Лунна папрат“.", "date": "2018.12.20", "title": "12 часа без вода в части от Орландовци, Малинова долина и на още няколко места в София"}
{"url": "https://offnews.bg/zdrave/pristignaha-parvite-dve-novi-linejki-te-shte-sa-za-speshnia-tcentar-v-694253.html", "text": "Пристигнаха първите две нови линейки, купени по проекта за модернизация за спешната помощ. Те ще отидат в Спешния център в София, където има нужда от обновяване на автопарка заради голямата амортизация на колите. Това съобщи здравният министър Кирил Ананиев по време на церемонията по приемането на линейките. „Щастлив съм, че днес в навечерието на един от най-светлите християнски празници, Рождество Христово, сме заедно и отчитаме изпълнението на първата реална крачка по реализацията на най-големия структурен инвестиционен проект в здравеопазването – този за модернизацията на спешната помощ на територията на цялата страна. Реално ние днес приемаме два типа линейки – тип Б - за превоз, първоначално лечение и мониторинг на пациенти и С – за превоз, интензивно лечение и мониторинг на пациенти. На базата на това добро начало в следващите месеци – до 2021 г. ще получим всички 280 санитарни автомобили, за които министерството има сключени договори със „София Франс Ауто“ АД. От март месец ще започне регулярната доставка на останалите линейки, като разчетите са да бъдат доставяни по 10 линейки на месец“, посочи Ананиев.За високопроходимите линейки и тези тип 4х4, предвид обстоятелството, че по обявената през месец март 2018 г. обществена поръчка не постъпиха оферти, МЗ обяви нова процедура, по която има постъпили 3 оферти за високопроходими линейки и четири оферти за санитарни превозни средства тип 4х4. Към настоящия момент комисия от експерти със съответната професионална компетентност разглеждат подадените оферти, обясни той. По проекта за модернизация на спешната помощ ще бъдат отпуснати 163 897 815,62 лева, като проектът ще бъде изпълнен в тригодишен срок - до 23 октомври 2021 г.Проектът обхваща не само доставката на 400 оборудвани медицински превозни средства, а и строителство, реконструкция, ремонт, преустройство и подобряване на достъпа в 237 обекта от системата на спешна медицинска помощ и модернизиране на помещенията чрез доставка на оборудване и обзавеждане, уточни министърът.", "date": "2018.12.20", "title": "Пристигнаха първите две нови линейки, те ще са за Спешния център в София"}
{"url": "https://offnews.bg/politika/pompeo-obeshtal-na-borisov-sdelkata-za-f-16-da-otgovaria-na-zadelenia-694224.html", "text": "Държавният секретар на САЩ Майк Помпео е заявил ангажимент да работи с българското правителство по определяне на окончателните параметри на потенциална продажба на изтребителите F-16, така че да отговарят на бюджетните и оперативни изисквания, като едновременно с това предлагат отлични оперативни способности.Това се посочва в изявление на държавния секретар Майк Помпео, публикувано на страницата на Държавния департамент и цитирано от БНР. , а българската правителствена пресслужба витиевато обясни, че двамата са говори по теми, свързани със сигурността и енергетиката. Съединените щати приветстват плановете за модернизация на въоръжените сили на България и очакват нейния предстоящ избор на нов многоцелеви изтребител, се посочва в изявлението на Помпео. Заявяваме ангажимента си да работим заедно с българското правителство по определяне на окончателните параметри на потенциална продажба на изтребители F-16, заявява още той.Ето пълния текст на съобщението:", "date": "2018.12.20", "title": "Помпео обещал на Борисов сделката за F-16 да отговаря на заделения бюджет"}
{"url": "https://offnews.bg/obshtestvo/zhalt-kod-zaradi-stud-v-11-oblasti-tam-i-prez-denia-temperaturata-sht-694200.html", "text": "Предупредителен жълт код заради потенциално опасно време заради ниски температури е обявен за днес в 11 области в Северна България от Националния институт по метеорология и хидрология.Те са: Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Силистра.Там се очакват отрицателни температури не само през нощта и сутринта, но и през деня, предупреждават синоптиците.Сутринта на места в низините и котловините ще има ниска слоеста облачност или мъгла. Минималните температури в страната ще са между минус 7° и минус 2°. Времето ще е предимно слънчево и почти тихо. По-значителна ниска слоеста облачност ще се задържи по поречието на Дунав и над Източна България и там дневните температури ще останат по-ниски, между минус 3° и минус 1°. В останалата част от страната максималните температури ще са между 1° и 6°.В планините ще е подходящо за туризъм. Ще бъде предимно слънчево и ще духа до умерен вятър от запад-югозапад. Максималната температура на височина 1200 метра ще е около 3°, на 2000 метра - около минус 1°.Почти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи сляб югоизточен вятър. Максималните температури ще са 2 - 4°, вълнението на морето ще е 1 - 2 бала. Температурата на морската вода е 7 -8°.", "date": "2018.12.20", "title": "Жълт код заради студ в 11 области, там и през деня температурата ще е отрицателна"}
{"url": "https://offnews.bg/temida/banev-po-stapkite-na-ivancheva-usloviata-v-aresta-sa-nechoveshki-tu-694214.html", "text": "Обвиненият за пране на пари бизнесмен Николай Банев се оплака от условията в ареста, описанието на условията за задържаните съвпада с думите на отстранения кмет на \"Младост\" Десислава Иванчева и бившата ѝ заместничка Биляна Петрова, които се очаква в събота  под домашен арест. Във Фейсбук Банев твърди, че БЕХ дължи на \"Полимери\" 50 млн. лв. и заедно с парламента и лично Бойко Борисов са виновни за фалита на завода.В официалния си профил в социалната мрежа Банев описва:В друг пост Банев критикува медиите, че са чакали ? Аз и моята съпруга сме захвърлени в следствения арест именно заради БЕХ. Заради послушния парламент и лично заради Борисов и ръководените от него институции и ведомства, пише Банев. И обяснява, че БЕХ дължи на „Полимери” 50 милиона лева. В текста на Банев пише още: ", "date": "2018.12.20", "title": "Банев по стъпките на Иванчева: Условията в ареста са нечовешки, 'турска' тоалетна в килията"}
{"url": "https://offnews.bg/obshtestvo/otnovo-tramvai-po-grafa-remontat-po-trotoarite-prodalzhava-694213.html", "text": "Трамвайното движение по ул. „Граф Игнатиев“ се възстановява от днес. Мотрисите с номера 10, 12 и 18 тръгват по новите релси, временната автобусна линия 10-ТМ се закрива, съобщи ЦГМ. Монтирани са новите информационни табла на спирките, местата им не са променени. По цялото трасе на улицата са поставени постоянни и временни ограничители, които указват габаритите на трамвайните мотриси.Водачите са инструктирани да се движат по „Граф Игнатиев“ с повишено внимание и ограничена скорост, уточняват от Центъра за градска мобилност. Улицата, по която ремонтните работи продължават, става първата в София със споделено движение на пешеходци и обществен транспорт. Очаква се през следващите дни да бъдат махнати и загражденията около градината на храма \"Св. Седмочисленици\".", "date": "2018.12.20", "title": "Отново трамваи по Графа, ремонтът по тротоарите продължава"}
{"url": "https://offnews.bg/politika/ako-edno-dete-e-zadarzhano-tova-ne-e-dete-koeto-e-poslushno-i-dobro-694227.html", "text": "Ако едно дете е задържано, това не е дете, което е послушно и добро. Това дете е с мярка за неотклонение „задържане под стража”. Тя се взема в изключителни случаи при тежки престъпления.Така заместник-министърът на правосъдието Евгени Стоянов коментира пред bTV ветото на президента на промените в Наказателния кодекс. С тях се дава възможност близките на задържания да не бъдат уведомявани 24 или 48 часа. Това важи и за задържаните от властите деца.При спазване интереса на детето сме предвидили незабавно да се уведоми Държавната агенция за закрила на детето, каза зам.-министърът.Сред мотивите на президента за налагане на вето е и фактът, че не е очертан кръгът на лицата и на конкретните престъпления, за които може да се отлага уведомяването.„В директивата на ЕС е посочено, че се препоръчва на държавите да не е водещ критерий изключително видът и тежестта на престъплението, тоест ние го тълкуваме да не бъде водещ кръгът от престъпленията”, отбеляза Евгени Стоянов.„Няма как да убедим ЕК, че когато ние лимитираме кръга на лицата, които се уведомяват, а именно семейство и работодател, сме изпълнили изискванията на директивата. Тя точно това установява – да се уведоми когото пожелае задържаният”, каза още зам.-министърът.", "date": "2018.12.20", "title": "Ако едно дете е задържано, това не е дете, което е послушно и добро, смята зам.-министър"}
{"url": "https://offnews.bg/tcarkoven-kalendar/ignazhden-e-slozhete-orehi-na-masata-i-ne-davajte-na-mladi-zheni-da-r-694112.html", "text": "Църквата почита днес Свети Игнатий Богоносец, народът ни празнува Игнажден. Имен ден имат Игнат, Искра, Пламен, Огнян и техните производни.Името Игнатий е от латински произход и означава „огън”, „пламък”, „огнен”.Игнажден е първият по-специален ден около зимното слънцестоене, смята се, че с него започват коледните празници. Затова е наричан още Нов ден и Млада година.Според поверието първият гост в дома определя каква ще е следващата година за семейството - ако полазникът е добър човек, годината ще е успешна. Който от стопаните пък излезе пръв от къщата, не трябва да се връща с празни ръце.На този ден не се дава нищо в заем, за да се запази изобилието и плодородието в семейството.В народните вярвания от Игнажден до Богоявление са Мръсните дни, с тях започва прехода от старата към новата година. Според християнската традиция от днес започват родилните мъки на Богородица. Затова нераждалите жени не трябва да работят, за раждат по-леко децата си.На трапезата на Игнажден се слагат орехи и се наричат на членовете на семейството - като се счупи, ядката показва как ще върви животът му през новата година.", "date": "2018.12.20", "title": "Игнажден е, сложете орехи на масата и не давайте на млади жени да работят"}
{"url": "https://offnews.bg/ikonomika/taksi-v-sofia-sreshtu-pone-77-stotinki-na-kilometar-694232.html", "text": "Минималната цена, на която ще возят такситата в София, е 77 ст. през деня и 88 стотинки нощна тарифа. Това обяви председателят на комисията по транспорт и туризъм към СОС Екатерина Йорданова. Огромната част от таксиметровите услуги в града се извършват при цени в диапазона 0,77 - 0,79 стотинки. Смятам, че цена от 77 стотинки минимална тарифа е масовата, обясни Йорданова. По закон общинските съвети трябва да определят минимални и максимални цени на услугата. В столицата досега бе определен само таван на тарифите - 1,30 лв. В закона обаче не е посочена методика как да се изчисли минималната цена на услугата. Тази минимална цена е определена, само за да се изпълни закона, съветниците от БСП-София се въздържат да я подкрепят, обясни лидерът на БСП-София Калоян Паргов. Той допълни, че по закон общините трябва всяка година да преразглеждат тарифите и социалистите ще поискат нов анализ на пазара на таксиметровите услуги. ", "date": "2018.12.20", "title": "Такси в София срещу поне 77 стотинки на километър"}
{"url": "https://offnews.bg/politika/prezidentat-podpisa-ukaza-za-naznachavane-na-ivajlo-ivanov-za-glaven-s-694236.html", "text": "Президентът Румен Радев е подписал указа за назначаване на Ивайло Иванов за нов главен секретар на МВР. Иванов беше официално представен от вътрешния министър Младен Маринов по време на празника на „Гранична полицията”. Главната дирекция отбелязва 131 години от създаването си, съобщава Нова тв.Като свои приоритети в работата си на новия пост Ивайло Иванов очерта борбата с престъпленията против личността, пътния травматизъм и тероризма.Старши комисар Ивайло Иванов работи в системата на МВР от 1999 г., като към момента изпълнява длъжността директор на Столична дирекция на вътрешните работи. Притежава доказани професионални качества и богат практически опит. Отговаря на изискванията на чл. 36, ал. 5 от Закона за Министерството на вътрешните работи за заемане на длъжността главен секретар на МВР.", "date": "2018.12.20", "title": "Президентът подписа указа за назначаване на Ивайло Иванов за главен секретар на МВР"}
{"url": "https://offnews.bg/politika/liliana-pavlova-izprati-ministerstvoto-po-evropredsedatelstvoto-na-pat-694226.html", "text": "Депутатите окончателно приеха закриването на ведомството за европредседателството, а Лиляна Павлова беше освободена от поста си на министър на българското председателство на съвета на ЕС 2018. Самата Павлова се появи в парламента на патерици, след като вчера се оказа, че е счупила крака си.По време на дискусиите за европредседателството похвали дойдоха от редиците на управляващите. Депутатът от \"Обединени патриоти\" Валери Симеонов заяви, че Лиляна Павлова се е справила перфектно, а министрите не са имали почивен ден и са били на \"тежък режим\". Според Симеонов изпълнителната власт изпълнила перфектно ангажимента си и заради това много от нашите европейски партньори научили за България, и то само хубави неща.Неговата лична оценка обаче била 5,5, като по негови думи половинката липсва заради недостатъците, показани от политическата прослойка на България. \"Беше направено всичко възможно да бъде опропастена функцията на изпълнителната власт. Не бяха протести, вотове на недоверие, прегръщане на чумави кози\", коментира Симеонов.От левицата разкритикуваха управляващите, че министерството е трябвало да бъде закрито по-рано, а не на края на годината. Депутатът от БСП  Драгомир Стойнев също така изрази мнение, че успехът на Председателството предстои да бъде изяснен \"Ако България не бъде приета в Шенген по въздух, вода и и суша, това ще бъде пълен провал за правителството и Председателството\", коментира той.В отговор председателят на ПГ на ГЕРБ Цветан Цветанов пожела на Стойнев \"да стане по-позитивен и градивен в изказванията си през 2019г.\". Цветанов определи Председателството като перфектно и заяви, че страната ни изпълнила ангажиментите си с достойнство. \"Не сме възприемали Председателството като Председателство на ГЕРБ, а на България. Работили сме и сме защитавали националните интереси.\", коментира той.След гласуването Павлова благодари пред журналисти за подкрепата и доверието, които получила, и заяви, че приключва мисията си с достойнство и оценка за добре свършена работа. На въпроса какво предстои пред нея, Павлова отговори, че още е рано да се коментира. Очаква се обаче тя да поеме управлението на бъдещия Глобален център за партньорство на държавите от Централна и Източна Европа и Китай.Председателството на България беше част от ротационното трио Естония-България-Австрия. На отчета си 19 декември Лиляна Павлова заяви, че 22 млн. лева от предвидените разходи.", "date": "2018.12.20", "title": "Лиляна Павлова изпрати Министерството по европредседателството на патерици"}
{"url": "https://offnews.bg/politika/okonchatelno-darzhavata-shte-otnema-imushtestvo-i-na-neosadeni-694233.html", "text": "Без почти никакви дебати Народното събрание прие възможността държавата да може да отнема имущество дори при прекратено наказателно производство или призната невинност.Кратка критика се чу само от редиците на БСП. Депутатът от партията на социалистите Красимир Янков определи узаконяването на подобни действия като част от популизма на ГЕРБ. \"Опитвате се да внушите, че сте готови да се борите с корупцията, но към кого и как да случва да е под ваш контрол\", обвини управляващите Янков.Неговият колега Валери Жаблянов също отправи критика към правителството като нарече промените \"компромис със съвестта на човека, на гражданина, компромис с демокрацията, компромис с институционалното устройство, основано на принципа на разделение на власт\". Вчера на заседанието на правната комисия депутатът от ДПС Хамид Хамид също така оттегли предложението си да се удължат сроковете за проверки на незаконно придобито имущество. В резултат срокът остава 1 година, както е в момента.Приетите промени за гражданска конфискация бяха внесени от председателя на правната комисия Данаил Кирилов в отговор на тълкувателно решение на Върховния касационен съд. По негови думи решението можеше да засегне над 300 дела, които се водят в момента, на стойност над 22 млн. лв.Тези промени обаче предизвикаха широко недоволство и бяха част от причината за възмущението на , които пратиха отворено писмо до Кирилов. В него те го обвиниха в погазване на граждански права и изразиха притеснение, че държавата тръгва в тоталитарна посока.", "date": "2018.12.20", "title": "Окончателно: държавата ще отнема имущество и на неосъдени"}
{"url": "https://offnews.bg/obshtestvo/sos-reshava-dnes-miat-ulitcite-na-sofia-dva-pati-poveche-dogodina-694182.html", "text": "Двойно повече ще се мият улиците на София през 2019 г. Тези, по които се движи градски транспорт, ще се метат само от машини, които ще чистят по-често и тротоарите и велоалеите. Това предвижда план-сметката за чистотата в столицата, която трябва да гласува СОС на заседанието си днес. Парите надхвърлят 200 млн. лева, а такса смет няма да се увеличава.За сметосъбиране и сметоизвозване догодина са предвидени 63 млн. лв. С 1,5 млн. лв. повече са отделени за събиране на едрогабаритни отпадъци, като целта е да се намали нерегламентираното им изгаряне и завърсяване на въздуха. Със 7,6 млн. лв. повече се предвиждат за поддръжка на чистотата на обществените пространства. С 2,3 млн. лв. повече ще са и средствата за поддръжка на междублоковите пространства. С 1 млн. лв. повече общината ще плаща за депониране на отпадъци, макар да не се предвижда увеличение на количеството. Причината за повишението на средствата е увеличението на таксата, която кметството дължи за всеки тон депониран отпадък. С 1,5 млн. лв. повече ще разполага и Столичният инспекторат, за да увеличи контрола над дейностите.Размерът на такса смет остава 1,6 промила за гражданите и 10 промила за бизнеса.", "date": "2018.12.20", "title": "СОС решава днес: Мият улиците на София два пъти повече догодина"}
{"url": "https://offnews.bg/vodni/petkratna-olimpijska-shampionka-prekrati-karierata-si-694222.html", "text": "Петкратната олимпийска шампионка в плуването Миси Франклин окончателно сложи край на състезателната си кариера на 23 години, заявявайки че е \"готова да не чувства болка всеки ден\". На Игрите в Лондон през 2012 година, едва 17-годишна, американката спечели 4 златни медала. Контузия в рамото и проблеми, влючващи депресия, ѝ повлияха и тя е готова да се \"пенсионира\". На олимпиадата тя триумфира в състезанията на 100 и 200 метра гръб, щафетите 4х200 свободен стил и 4х100 комбинирано. В добавка е част от щафетата на САЩ, която печели третото място в дисциплината 4х100 свободен стил.В писмо до ESPN, тя написа: \"Започнах да осъзнавам, че най-голямата ми мечта, по-голяма от олимпийското злато, винаги е била да стана майка.\"Франклин е първата жена, която е спечелила 6 златни медала от едно Световно първенство през 2013, а година по-късно спечелила награда \"Лауреус\" за спортистка на годината.В писмото си американката продължава: \"Плуването бе първата ми любов. Първите 18 години бяха перфектни като снимки, а уравнението нямаше как да има повече смисъл - тренираш здраво, имаш положителна нагласа, повтаряш го всеки ден и ставаш по-добър и по-бърз.\"Преди Рио 2016 Франклин започнала да се бори с физически и ментални проблеми. \"Отворена съм към това, което преминах по време на подготовката за Олимпийските игри в Рио. Трябваше да преодолея болката в рамото, която изпитвах по време на тренировка или на състезание, депресията, безпокойствието и безсънието. Връщайки се назад към тези осем дни в Рио и справянето ми с всичко това, смятам че този успех е най-големият в кариерата ми.\" Усилията ѝ не се оказали напразни, тъй като американската щафета на 4х200 свободен стил отново стигнала до златните медали. В началото на следващата година тя се подложила на операции и на двете рамена, но болката не отшумяла, въпреки множеството инжекции, които трябвало да я премахнат.23-годишната плувкиня завършва писмото си по следния начин: \"Отне ми много време да кажа тези думи - отказвам се - много, много време. Но сега съм готова. Готова съм да не изпитвам болка всеки ден. Готова съм да стана съпруга и някой ден майка. Готова съм да продължа израстването си и да бъда най-добрия модел за подражание. Готова съм до края на живота си.", "date": "2018.12.20", "title": "Петкратна олимпийска шампионка прекрати кариерата си"}
{"url": "https://offnews.bg/temida/spetcprokuraturata-da-stoish-8-mesetca-v-aresta-e-razumen-srok-ivanc-694263.html", "text": "Подсъдимите Десислава Иванчева, Биляна Петрова и Петко Дюлгеров да останат зад решетките, иска спецпрокуратурата. Специализираното обвинение поиска от Апелативния специализиран наказателен съд да отмени определението на първоинстанционния съд от 19 декември 2018 г., с което мярката за неотклонение на подсъдимите за корупция Десислава Иванчева, Биляна Петрова и Петко Дюлгеров бе изменена от „Задържане под стража“ в “Домашен арест“, съобщиха от спецпрокуратурата. Тримата трябваше да се приберат у дома след 12 часа в събота, заради отложеното изпълнение на новата мярка до 22 декември. Според прокуратурата към настоящия момент по делото са налице всички изискуеми от закона предпоставки за продължаване на мярките за неотклонение „Задържане под стража“ на подсъдимите. Липсва промяна в обстоятелствата, налагащи ревизия на мерките, в хода на съдебното следствие не е разколебано и обоснованото предположение, че именно те са извършили престъплението, за което са обвинени.В същото време продължава да е налице реална опасност подсъдимите да извършат ново престъпление, като се има предвид характерът на повдигнатите обвинения, длъжностното им качество при извършване на престъплението,високата обществена опасност на деянието, начинът на извършване и размерът на получения подкуп.Продължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи, твърдят от спецпрокуратурата.", "date": "2018.12.20", "title": "Спецпрокуратурата: Да стоиш 8 месеца в ареста е разумен срок, Иванчева да не излиза от килията"}
{"url": "https://offnews.bg/obshtestvo/su-1-za-prirodni-nauki-i-pravo-aub-za-ikonomisti-menidzhari-i-z-694231.html", "text": "Софийският университет е най-силният в България за обучение по природни науки, педагогика, право, социология. Техническият в София е първият в държавата за част от инженерните и компютърните специалности, а Американският - за бъдещите икономисти, мениджъри, журналисти, пиар специалисти и специалистите по политически науки.Това показва осмото издание на рейтинговата система на университетите за 2018 г., представена днес от министъра на образованието Красимир Вълчев съвместно с ръководителя на консорциума - изпълнител ( Георги Стойчев.Софийският университет е най-добрият избор за направленията:1. Биологически науки2. Биотехнологии3. Информатика и компютърни науки4. История и археология5. Математика6. Науки за земята7. Педагогика8. Педагогика на обучението по...9. Право10. Психология11. Религия и теология12. Социология, антропология и науки за културата13. Туризъм14. Физически науки15. Филология16. Философия17. Химически наукиТехническият университет в София е №1 в следните направления:1. Комуникационна и компютърна техника2. Електротехника, електроника и автоматика3. Енергетика4. Машинно инженерство5. Общо инженерство6. Транспорт, корабоплаване и авиацияАмериканският университет в Благоевград е на върха в следните направления:1. Администрация и управление2. Икономика3. Обществени комуникации и информационни науки15 от 51-те висши училища в рейтинга оглавяват класацията за 1 от общо 52-те професионални направления, показват още данните. Някои от тях са уникални за самото висше училище. Например Минно-геоложкият университет е единственият със специалности в направлението \"Проучване, добив и обработка на полезни изкопаеми\", а Химикотехнологичният и металургичен университет е в същата ситуация по отношение на \"Металургия\". Това важи и за \"Горско стопанство\", предлагано само в Лесотехническия университет.Тазгодишният рейтинг показва, че броят на студентите намалява, реализацията се подобрява, научната дейност на висшите училища се увеличава, каза Георги Стойчев.Студентите днес са средно с 15% по-малко, отколкото преди пет години. В 13 професионални направления намалението е с повече от 30 на сто, например двете най-масови - \"Икономика\" и \"Администрация и управление\". Там от приблизително 60 хил. студентите са намалели до 45 хил. за посочения период.Увеличение има в медицинските направления. От 6 хил. студенти през 2013 г. сега те са близо 11 хил., или ръст с над 80%. В резултат на този процес \"Медицина\" е четвъртото най-масово професионално направление в България. За това говори и фактът, че през 2013 г. на един студент по \"Медицина\" са се падали по двама студенти, учещи право. Днес първите са повече.С около 45% повече са студентите по стоматология, с 37% - в направлението \"Здравни грижи\". Нарастват \"Информатика и компютърни науки\". И въпреки този ръст, който говори и за преструктуриране във висшето ни образование, се очаква недостиг именно на такива специалисти в близките 10 години заради дигитализацията, посочи министър Вълчев.Преструктурирането е в резултат не само на държавната политика за намаляване на броя студенти в направления със свръхпроизводство на кадри и увеличение в тези с очакван недостиг. То се дължи и на рационализация - кандидат-студентите се ориентират към специалности, които дават по-добра реализация, посочи Стойчев.През петте години констатираме още една положителна тенденция: видимо се увеличава научната продукция на българските висши училища като обем, качество и въздействие, посочи той. В това отношение например много видим е ръстът на УНСС, които тръгват от по-ниска база, но увеличението им е тройно за петгодишния период.Подобрява се реализацията на завършилите, показва тазгодишният рейтинг. Тази тенденция остава непрекъсната за последните 6 години.Безработицата след младите висшисти (завършили през последните 5 години) се е свила до 2,4% от над 4%. В нито едно професионално направление тя не надвишава 4 на сто. Млади безработни висшисти в бюрата по труда практически няма, каза Стойчев.И все пак има и един тревожен момент: младите висшисти, които заемат позиции, изискващи висше образование, са само 49%.Нарастват и доходите на висшистите – средният осигурителен доход за последните пет години се е увеличил от 867 лв. на над 1150 лв. Най-висок е той при \"Информатика и компютърни науки\", \"Математика\", \"Добив на полезни изкопаеми\", \"Военно дело\", \"Металургия\".Най-бързо растат официалните заплати в \"Металургия\", \"Фармация\", \"Математика\", както и при инженерните специалности, в добивната индустрия. Всичко това показва от какви кадри българската икономика има нужда, посочи Стойчев.Друг момент, който заслужава отбелязване: завършилите специалност от направлението \"Проучване, добив и обработка на полезни изкопаеми\" са в Топ 3 на висшистите с най-висок доход. В същото време, направлението е предпоследно по успех от училище сред приетите първокурсници - едва 4,38. Всичко това показва високата му добавена стойност, коментира още Стойчев.Има направления, при което е важно не само какво, а къде учите. Такива са инженерните, компютърните, икономическите и \"Администрация и управление\". Там реализацията на завършилите различните предлагащи ги висши училища е съществена.В \"Икономика\" първите три са Американският университет, Софийският университет и УНСС. Последните - с над 10 пъти разлика в реализацията - са Техническият университет в Габрово и \"Асен Златаров\" в Бургас.Има и направления, в които е важно какво, а не толкова къде учите - типичен пример е \"Медицина\", както и останалите направления, свързани със здравеопазването. Тук реализацията на първия и последния университет е много сходна.И все пак, когато избирате университета, в който кандидатствате и използвате рейтинговата система, за да се ориентирате, имайте предвид, че пет точки разлика в резултатите между университетите е несъществена - подчерта Стойчев. Тя може да се дължи на случайни, временни причини. Когато е толкова малка, не би било изненадващо, ако визираните университети разменят местата си в годините. Те на практика са \"университети близнаци\", коментира той.Има направления, които не е важна класацията на университетите, не е важно направлението, а конкретната специалност. Типичният пример е с направлението \"Архитектура, строителство и геодезия\", в което университет №1 в България е Университетът по архитектура, строителство и геодезия. Едно е да учите архитектура, друго е геодезия, трето - специалността \"Пожарна и аварийна безопасност\", която е в същото направление.Ако сравняваме не направления, не университети и специалности, а София срещу страната, резултатът е следният: столицата е първа в 40 професионални направления, университети в страната са №1 в 12.Университетите и висшите училища извън София са силно конкурентоспособни в сектори като земеделие, аграрен, обществен сектор, медицина, педагогика, даде пример Стойчев.Ако пък сравняваме държавни и частни университети, ще видим, че пет от класациите се оглавяват от частни.Разпределението на студентите пък сочи, че 13% от тях учат в частни висши училища, а когато става въпрос за \"Театрално и филмово изкуство\" и \"Теория на изкуството\", над 50% са в частни.Има ръст на чуждите студенти от 4 на 6% и той е особено видим в направление \"Медицина\" (52%).След представянето на данните министър Вълчев отправи апел към учениците и студентите: \"Инвестирайте в обучението по математика и природни науки!\" Видно от резултатите, то е най-рентабилно, посочи той.", "date": "2018.12.20", "title": "СУ №1 за природни науки и право, АУБ - за икономисти, мениджъри и журналисти, ТУ-София - за инженери и компютърни специалисти"}
{"url": "https://offnews.bg/futbol/iunajted-shte-razpolaga-s-oskadna-suma-za-transferi-694238.html", "text": "Манчестър Юнайтед ще разполага с доста скромен бюджет за трансфери през януари и временният мениджър на тима Оле Гунар Солскяер ще има едва 50 милиона паунда, за да може да подсили \"червените дяволи\", пише британският \"Мирър\".Според изданието сумата може да набъбне в случай, че отборът се раздели с някои от настоящите си играчи. Като цяло тимът има доста малки шансове за място в челната четворка с оглед на катастрофалното си представяне и именно поради тази причина се стигна и до уволнението на Жозе Моуриньо.Норвежката легенда го замени начело на тима и ще се опита до края на сезона да повдигне малко на крака тима на \"червените дяволи\".Отборът ще се насочи към привличането на централен защитник, както и дясно крило, като се предполага, че Тоби Алдервейрелд и Дъглас Коста са фаворити да акостират на \"Олд Трафорд\", но преди тимът да има пари да привлече и двамата ще трябва да продаде някои от играчите си, за да може да добави средства към бюджета.", "date": "2018.12.20", "title": "Юнайтед ще разполага с оскъдна сума за трансфери"}
