{"url": "https://offnews.bg/futbol/vsichki-rezultati-i-golmajstori-ot-shampionskata-liga-664999.html", "text": "Сезон 2017/2018 в Шампионската лига стартира с осем мача от груповата фаза. В очаквания с най-голям интерес двубой Барселона победи Ювентус с 3:0.Носителят на трофея в Лига Европа Манчестър Юнайтед също спечели с 3:0 у дома срещу Базел. Най-резултатният мач беше в Лондон, където Челси наказа жестоко с 6:0 дебютанта Карабах. Амбициозният френски тим Пари Сен Жермен пък разгроми с 5:0 като гост Селтик.Новите попълнения на парижани Неймар и Килиан Мбапе вкараха първите две попадения. Единсон Кавани реализира от дузпа дежурния си гол, с който изпревари Златан Ибрахимович по попадения с екипа на ПСЖ в Шампионската лига. След почивката ПСЖ пощади домакините и намали значително темпото. Все пак в края на мача паднаха още два гола във вратата на \"детелините\".Микаел Лустиг си вкара автогол, а последното попадение бе дело отново на Кавани и ще влезе в статистиката като негово 22 за ПСЖ в турнира.Група АБенфика - ЦСКА Москва 1:21:0 - Сеферович (50)1:1 - Витиньо (63-дузпа)1:2 - Жамалетдинов (71)Манчестър Юнайтед - Базел 3:01:0 - Фелаини (35)2:0 - Лукаку (53)3:0 - Рашфорд (84)Група ВБайерн Мюнхен - Андерлехт 3:01:0 - Левандовски (12-дузпа)2:0 - Тиаго (65)3:0 - Кимих (90)Селтик - Пари Сен Жермен 0:50:1 - Неймар (19)0:2 - Мбапе (34)0:3 - Кавани (40-дузпа)0:4 - Лустиг (83 - автогол)0:5 - Кавани (85)Група СЧелси - Карабах 6:01:0 - Педро (5)2:0 - Дзапакоста (30)3:0 - Аспиликуета (55)4:0 - Бакайоко (71)5:0 - Батшуай (76)6:0 - Батшуай (82)Рома - Атлетико Мадрид 0:0Група DБарселона - Ювентус 3:01:0 - Меси (45)2:0 - Дембеле (56)3:0 - Меси (69)Олимпиакос - Спортинг Лисабон 2:30:1 - Думбия (1)0:2 - Желсон Мартинш (13)0:3 - Бруно Фернандеш (43)1:3 - Пардо (89)2:3 - Пардо (90+3)", "date": "2017.09.12", "title": "Всички резултати и голмайстори от Шампионската лига"}
{"url": "https://offnews.bg/futbol/real-madrid-otceni-benzema-na-1-miliard-evro-664984.html", "text": "Нежеланият в националния отбор на Франция нападател, но твърд титуляр в Реал Мадрид Карим Бензема беше оценен на 1 милиард евро от \"белия балет\".Поне такава сума е заложена в новия му договор като неустойка за предсрочно прекратяване, ако някой клуб го поиска. Подобни суми са поставени също на мегазвездата Кристиано Роналдо и Гарет Бейл.Мадридчани искат да преподпишат с Бензема до 2021 година. В момента нападателя е на 29 години, а според реномирания сайт Трансфермаркт цената му е около 60 милиона евро.Футболистът е любимец на треньора Зинедин Зидан, който го подкрепя независимо от пропуските и трудните периоди в кариерата, последвали скандала със съотборника му в националния отбор Матийо Валбуена.Бензема се намеси в скандал с изнудването му за секс видео.", "date": "2017.09.12", "title": "Реал Мадрид оцени Бензема на 1 милиард евро"}
{"url": "https://offnews.bg/kultura/extreme-connection-mezhdunarodniat-festival-za-ekstremni-sportove-i-k-664981.html", "text": "За четвърта поредна година в гр. Добрич се проведе зрелищния международен фестивал за екстремни спортове и култура \"Extreme Connection\".Всяка година фестивала събира на едно място и сприятелява хора от всички възрасти, полагайки основите на едно позитивно и динамично младо общество.Събитието обединява българска народна музика с екстремни спортове, графити майсторство и баскебол, диджеи и артисти от цяла България и чужбина. Фестивала дава сцена и насърчава младите таланти да творят и живеят пълноценно.Тази година събитието зарадва с богата музикална програма, рок концерти и модерен фолклор, диджеи, работилници, състезания по скейт, кънки, бмх планинско колоездене и баскетбол. Лекции и Отворени уроци по скейт, баскетбол, народни танци и бойни изкуства, графити и още много други. В таз годишното издание традиционно се включиха гости от Румъния, Холандия, Испания, Македония, Германия, както и от цяла България.", "date": "2017.09.12", "title": "Extreme Connection: международният фестивал за екстремни спортове и култура приключи (галерия)"}
{"url": "https://offnews.bg/koloezdene/otide-si-glasat-na-obikolkata-na-balgaria-664990.html", "text": "Тежък удар понесе колоезденето в България. Завинаги от този свят си отиде популярният говорител на Обиколката на България и неизменна част от всичко свързано с колоезденето у нас в последните години Васил Дянков.Новината за внезапната му кончина беше разпространена от негови близки и приятели във Фейсбук. Всички изразяват съболезнования и изказват съжалението си, че си е отишъл такъв светъл човек със специфично чувство за хумор.Като габровски патриот, Дянков не пропускаше да отбележи при всяко вземане на микрофона, че градът е географския център на България, а девизът му беше \"Коментира, информира, прогнозира и анализира\".Редакцията изказва съболезнования на близките и роднините му.", "date": "2017.09.12", "title": "Отиде си гласът на Обиколката на България"}
{"url": "https://offnews.bg/politika/pismo-do-deputatite-posochva-4-kandidati-za-vss-koito-shte-tcimentira-664988.html", "text": "БЗНС, \"Движение Да България\", ДСБ, ДЕОС и Зелените изпратиха писмо да всички парламентарни групи в Народното събрание, в което посочват имената на четирима кандидати за членове на Висшия съдебен съвет.Избирането на някой от четиримата: съдия Стефан Грозев, съдия Боян Магдалинчев, адвокат Боян Новански и прокурор Йордан Стоев, би представлявало крещяща демонстрация за циментиране и задълбочаване на модела „Кой“ в съдебната власт, твърдят петте извънпарламентарни формации, подписали писмото.\"Без съмнение, сред останалите кандидати има твърде малко, които изобщо дават причини да бъдат подозирани, че ще се борят за реална съдебна реформа. Как иначе да си обясним фактическото преотстъпване на квотата на ОП в полза на кандидатите на ДПС и предложените шестима кандидати от страна на БСП. Със сигурност има и други неразкрити зависимости\" - пише още в писмото.", "date": "2017.09.12", "title": "Писмо до депутатите посочва 4 кандидати за ВСС, които ще циментират модела 'Кой'"}
{"url": "https://offnews.bg/futbol/levski-privleche-14-o-novo-popalnenie-664992.html", "text": "Левски се подсили с 14-о ново попълнение. \"Сините\" уредиха привличането на холандското крило Жерсон Кабрал, информира Спортал. Той идва като свободен агент, а днес е преминал и медицинските тестове.Кабрал е на 26 години, висок е 177 см. Той е роден в Ротердам и е продукт на школата на Фейенорд, където играе като професионалист между 2009 и 2012 година.Кариерата му продължава в Твенте, където се засича с българския вратар Николай Михайлов, а след това е отдаван под наем в различни отбори, като за последно това е Спарта Ротердам. Има и 11 мача за младежите на Ниската земя.Футболистът е със смесени корени. Майка му е холандка, а бащата е от Кабо Верде. Кабрал преговаря със \"сините\" от месец, но в крайна сметка стигна до договорка със столичани, след като първоначално страните не се разбраха за парите.Именно той ще бъде лявото крило, което треньорът Делио Роси иска, тъй като там сега играе Роман Прохазка, който не се чувства комфортно на тази позиция, но за пореден сезон запълва дупки. ", "date": "2017.09.12", "title": "Левски привлече 14-о ново попълнение"}
{"url": "https://offnews.bg/evropa/novi-migratcionni-marshruti-minavat-prez-rumania-i-ispania-664991.html", "text": "Нови миграционни маршрути се разкриват през Румъния и Испания заради опита на мигрантите да заобиколят мерките на ЕС за спиране на миграцията, съобщи представител на Международната организация по миграцията, цитиран от БТА. Според директора на регионалния клон на организацията за ЕС Еудженио Амбрози броят на мигрантите, пристигащи по тези нови маршрути, е относително малък, но те са сигнал, че каналджиите търсят алтернативи за достигане до страните от ЕС.По данни на организацията близо 10 300 души са пристигнали в Испания по море само през 2017 г.Това не е огромен брой, но все пак е четири пъти над този от 2016 г., коментира Амбрози.Той отбеляза, че неколкостотин мигранти са пристигнали в Румъния, прекосявайки Черно море.\"Това е ясен знак, че трафикантите и каналджиите търсят алтернативи (...), за да продължат бизнеса си\", посочи Амбрози. По думите му това е знак още, че политиката на ЕС за спиране на миграцията е неефективна. Досега през 2017 г. до бреговете на Европа през Средизмено море са достигнали общо 130 000 мигарнти. Броят на пристигащите по море намалява от 2015 г., когато беше отчетен рекордът от един милион души, пристигнали през Средиземноморието.", "date": "2017.09.12", "title": "Нови миграционни маршрути минават през Румъния и Испания"}
{"url": "https://offnews.bg/futbol/dibala-trudno-mi-e-v-edin-otbor-s-mesi-664985.html", "text": "Изгряващата звезда на световния футбол Пауло Дибала заяви, че му е трудно да играе с Лионел Меси в националния отбор на Аржентина.23-годишният аржентинец и седем години по-възрастният от него Меси ще се изправят тази вечер на \"Камп Ноу\" в битка от груповата фаза на Шампионската лига съответно за клубовете си Ювентус и Барселона.През пролетта Ювентус отстрани Барса в 1/4-финалите, като Дибала беше главен \"виновник\" за това. Двамата играят рамо до рамо в националния на Аржентина, но \"албиселесте\" не се представя добре в световните квалификации.Финалистът от световното през 2014 година може и да не се класира на Мондиал 2018 в Русия, а до края на квалификациите остават два кръга.\"Трудно ми е да играя с него, защото и двамата сме на една позиция. Трябва аз да се съобразявам и адаптирам с него, за да се чувства добре на терена\", каза Дибала, след което дипломатично заяви, че за него е чест да има такъв добър учител редом до себе си.\"Научавам постоянно нови и нови неща от него, като например как да \"чета\" играта, да предвиждам движението на съотборниците по терена и .т.н. Този опит ще ми е полезен в бъдеще\", завърши Дибала.", "date": "2017.09.12", "title": "Дибала: Трудно ми е в един отбор с Меси"}
{"url": "https://offnews.bg/futbol/tozi-futbolist-tvardi-che-e-na-12-godini-664994.html", "text": "Светът на футбола е изумен от външния вид на футболиста на Борусия Дортмунд Юсуфа Моукоко.В свидетелството му за раждане е записано, че той се е появил на бял свят през 2004 година, но външността му е на поне 22-годишен. Хлапето дори е полово съзряло. Има си гадже, която е на 18 години и вече пълнолетна.Любопитно е как властите и родителите гледат на това, че тя развращава малолетно дете като Юсуфа. В Борусия вярват, че той е на 12 години, но останалите клубове в Бундеслигата при децата не са убедени и настояват той да бъде тестван.От Борусия категорично отказват това. Бащата на футболиста Джоузеф се чувства засегнат от недоверието.\"Как да не е на 12 години, след като майка му е на 28. Не е могла да го роди по-рано\", заявява таткото на излеждащия по-зрял за възрастта си талант.През миналия сезон Юсуфа прави фурор за отбора до 15 години, като вкарва 33 гола. За тима под 17 нанизва 13. Ако имаше как, вероятно щяха да го пуснат и при мъжете.", "date": "2017.09.12", "title": "Този футболист твърди, че е на 12 години"}
{"url": "https://offnews.bg/obshtestvo/mvr-i-sindikatite-ne-se-razbraha-politcaite-izlizat-na-protest-v-chet-664993.html", "text": "Полицейските синдикати и МВР не постигнаха съгласие за увеличаването на заплатите на служителите на МВР, затова полицаите готвят нови национални протести. Протест е организиран в четвъртък. Той ще се проведе едновременно в София и Варна. Синдикалистите настояват за увеличение на заплатите на служителите на МВР с 15% със задна дата от 1 февруари 2017 г. От МВР изчисляват, че такова увеличение би струвало на ведомството 140 млн. лева. Според зам.-министъра на вътрешните работи държавният бюджет не позволява отделяне на такава сума. От ведомството допълват, че увеличение на заплатите със задна дата не е възможно при действащото в момента законодателство.Двете страни не се разбраха и по въпроса за заплащането на нощния труд на полицаите. В момента то е 25 стотинки на час. Така при поемане на максимален брой нощни смени един полицай получава 16 лева на месец. Синдикатите заплашиха с ежедневни протести по време на председателството на Съвета на ЕС. ", "date": "2017.09.12", "title": "МВР и синдикатите не се разбраха, полицаите излизат на протест в четвъртък"}
{"url": "https://offnews.bg/sviat/11-godishno-momche-i-roditelite-mu-padnaha-vav-vulkan-v-italia-i-zagin-664987.html", "text": "11-годишно момче и родителите му паднаха в кратера на вулкан до Неапол и загинаха. Семейството се е разхождало в района на Солфатара, един от основните кратери на Флегрейските полета, в северозападната част на Неаполския залив, съобщи Франс прес, цитирана от БТА.Те са прескочили огражденията и са паднали в кратера. \"Още се опитваме да разберем какво е станало\", заяви пред АФП служителят, отговарящ за посещенията на обекта.Според италианската преса детето първо е преминало през загражденията и е паднало. Бащата и майката са опитали да го извадят. Дупката е плитка, така че е възможно тримата да са се задушили от газовите изпарения.На посещението на вулкана е присъствало и по-малкото дете в семейството -  7-годишно момче. То е останало зад загражденията. Детето е невредимо, но е в шок.Флегрейските полета са обширна вулканична зона с около 30 кратера, посещавана от туристи от цял свят.", "date": "2017.09.12", "title": "11-годишно момче и родителите му паднаха във вулкан в Италия и загинаха"}
{"url": "https://offnews.bg/sviat/tramp-stana-diado-za-deveti-pat-664995.html", "text": "Американският президент Доналд Тръмп стана дядо за девети път.Синът на Тръмп Ерик стана баща за първи път. За раждането на момченцето съобщи в Туитър 33-годишният син на президента.\"С Лара сме радостни да съобщим за раждането на Ерик Люк Тръмп в 8.50 ч. сутринта\".Това е първото дете в семейството на Ерик и Лара Тръмп.Новороденият Ерик Люк Тръмп е деветото внуче на президента. Дъщеря му Иванка има три деца, а Доналд Тръмп-младши - пет, припомнят агенциите, цитирани от БТА.", "date": "2017.09.12", "title": "Тръмп стана дядо за девети път"}
{"url": "https://offnews.bg/zimni/izmamnik-se-predstavia-za-bashta-na-naj-mladata-olimpijska-shampionka-664989.html", "text": "Олимпийската шампионка по фигурно пързаляне от Сочи 2014 Юлия Липницкая от Русия, която прекрати кариерата си едва на 19 годишна възраст, се оплака, че измамник се представя за нейн баща и трупа дивиденти, като гостува в различни тв предавания и говори за нея.Тя заплаши да даде под съд мошеника и призова продуцентите да бъдат по-внимателни в избора си на гости, които се представят за нейни роднини.\"Прекрасно знам кой е моят баща и този човек няма нищо общо с мен. Дори и да носи моята фамилия, това не го прави мой роднина.Беше ужасно да слушам как непознат обсъжда детството ми, без да е бил част от него. Предупреждавам, че няма да допусна това да се повтаря занапред и ще се боря за правата си в съда\", заплаши Липницкая.Тя остава в историята като най-младата шампионка на Зимни олимпийски игри, след като печели титла на 15 години и 249 дни.", "date": "2017.09.12", "title": "Измамник се представя за баща на най-младата олимпийска шампионка"}
{"url": "https://offnews.bg/politika/pravitelstvoto-obiavi-rusia-za-edna-ot-osnovnite-zaplahi-za-balgaria-664996.html", "text": "Правителството постави Русия като една от основните външнополитически заплахи за България. Това сочи доклад за състоянието на националната сигурност през 2016 г., цитиран от \"Сега\". Докладът е приет от кабинета и е изпратен за гласуване в парламента. Той е подписан от министрите и от премиера Бойко Борисов. \"Действията на Русия са източник на регионална нестабилност и заплашват нашата основна цел за единна, свободна и мирна Европа\", се посочва в доклада.В документа се допълва, че се увеличават предизвикателствата пред сигурността в региона на Балтийско море, Черно море и източната част на Средиземно море, където Русия засилва своите военни способности и увеличава военните си дейности.\"Към това се добавят и продължаващите конфликти в периферията на Европейския континент и съседните региони, които се превръщат в източници на трайна нестабилност и сигурност\", посочва документът.Според доклада усилването на руските военни сили на територията на Крим и разширения излаз на Черно море, включително до енергийните залежи в него, трайно нарушават геостратегическия и военния баланс в Черноморския регион. Като проблем е отбелязано и влошаването на отношенията на Русия с НАТО и ЕС. \"Неизпълнението и избирателното прилагане от Русия на фундаментални международни договори в областта на контрола и конвенционалните оръжия, незачитането на териториалната цялост на независими държави, информационната война и масовото използване на хибридни стратегии подкопават доверието и значително затрудняват връщането към диалога и намирането на трайни политически решения, свързани със сигурността в Европа\", се посочва в доклада. За задълбочаване на кризата спомагат и интензивните опити за възстановяване и разширяване на сферите на влияние, които са представяни в някои случаи като равноправно и взаимноизгодно сътрудничество.Докладът обръща внимание и на заплаха от претенции на съседни държави за  наличие на несъществуващи в България малцинства, докато в същото време се засилват асимилацията и изолацията на български общности в региона.Като опасност за сигурността на страната се посочват още войната в Сирия и бежанският поток, както и Брекзит, който според доклада създава несигурност в краткосрочен и средносрочен план.Опасност представлява и хибридната война, посочва докладът. \"Безпокойство предизвикват опитите на чужди държави за формиране на обществено мнение чрез дезинформация, пропагандни кампании, медийна манипулация, използване на социалните мрежи за лансиране на подвеждаща информация, финансиране на партии и популистки организации, инициативи на популистки партийни лидери за манипулиране на групи избиратели и за предизвикване на объркване сред населението и др.\".", "date": "2017.09.12", "title": "Правителството обяви Русия за една от основните заплахи за България"}
{"url": "https://offnews.bg/sviat/falshiv-signal-za-bomba-vdigna-na-krak-politciata-v-barselona-evakuir-664997.html", "text": "Полицията в Барселона евакуира катедралата \"Саграда Фамилия\" и околните магазини в рамките на антитерористична операция. Районът около катедралата беше отцепен. Екип от сапьори беше изпратен да провери ван, паркиран близо до катедралата, съобщиха Ройтерс и БТА. По-късно органите на реда обявиха, че заплахата за бомба се е оказала фалшива.Не са извършени арести, а районът около катедралата отново е достъпен. При нападения в Барселона и Камбрилс в средата на август загинаха 14 души, а над 120 бяха ранени.", "date": "2017.09.12", "title": "Фалшив сигнал за бомба вдигна на крак полицията в Барселона, евакуираха 'Саграда Фамилия' (обновена)"}
{"url": "https://offnews.bg/tenis/dzhokovich-se-sravni-s-bolt-664975.html", "text": "Бившият номер 1 в световната ранглиста по тенис Новак Джокович отново събра погледите, след като се сравни с легендата на леката атлетика Юсейн Болт. Сърбинът публикува своя снимка в официалания си профил в социалната мрежа Инстаграм, на която се вижда как тича на атлетическа писта с парашут.Джокович не пропусна да демонстрира за пореден път отличното си чувство за хумор: \"Толкова съм бърз на тресето, че се нуждая от парашут\", написа Ноле и добави в коментара си ямайската икона Болт. Припомняме, че за последно сърбинът игра на Уимбълдън, където беше принуден да се откаже по време на четвъртфиналния си двубой срещу Томаш Бердих.В последствие Джокович обяви, че няма да се върне в Тура до края на годината, за да може да се възстанови напълно от физическите си проблеми, които го тормозеха през последните месеци.", "date": "2017.09.12", "title": "Джокович се сравни с Болт"}
{"url": "https://offnews.bg/sviat/upravliavashtata-koalitcia-pecheli-na-izborite-v-norvegia-664980.html", "text": "Дясноцентристката коалиция, оглавявана от премиера Ерна Сулберг, печели изборите в Норвегия. Според неокончателните данни коалицията получава 89 места в 169-местния парламент. Окончателните резултати все още не са ясни, но Сулберг вече обяви победата си и подчерта, че успехът се дължи на работата им като сплотен екип. \"Получихме подкрепа за още четири години, защото свършихме това, което обещахме\", каза Сулберг в Осло.Тя благодари на съпартийците си и гласоподавателите, на по-малкия си коалиционен партньор в управлението - дясната популистка Партия на прогреса, както и на двете малки центристки партии, които подкрепят дясноцентристкото правителството, съобщиха ДПА и БТА. Според резултатите на базата на 95% обработени бюлетини четирите партии в коалицията печелят 89 места в парламента - със 7 по-малко от тези, които коалицията имаше до момента. Преизбирането на Сулберг ще е първото на премиер от Консервативната партия от 1985 г. и говори за популярността на министър-председателката. Лидерът на опозиционната Работническа партия Йонас Гар Стьоре призна поражението си и поздрави Сулберг.Стьоре заяви, че остава на поста си като лидер на партията, която ще бъде \"конструктивна и трудна опозиция\". Сулберг каза, че ще обсъди с партньорите си политиката на бъдещето правителство, но добави, че за това \"има много време\".", "date": "2017.09.12", "title": "Управляващата коалиция печели на изборите в Норвегия"}
{"url": "https://offnews.bg/obshtestvo/zhena-iztochi-vauchera-na-telefonni-izmamnitci-usetila-che-ia-lazhat-664982.html", "text": "Телефонни измамници удариха на камък при опит да измамят жена от Пазарджик - хитрата дама усетила, че се опитват да я лъжат по телефона и така ги държала на линия 2 часа, докато крадците си изхабят ваучера.Василка А. се оказва на правилното място в правилното време, тъй като била на гости при 79-годишната си баба, когато стационарният телефон на възрастната жена звъннал, пише \"Марица\".Жената признава, че първоначално се е изплашила, но след това решила да действа различно.\"Можех да се обадя в полицията и да съдействам за залавянето на измамниците, но досега не съм чула някой от тези нагли мародери да е осъден ефективно и реших, че не си струва, разказва Василка. Затова и не исках да знаят нищо повече за мен и близките ми - след 24 или 72 часа ще са на свобода и не е ясно какво ще измислят безскрупулните им мозъци\", разказва тя. След кратък размисъл избрала най-безопасния начин и решила да ги бави и държи на телефона, правейки се на разсеяна и \"ударена\" за това къде, какво и колко пари да им оставя. Така ги държала на линия два часа, а след това връзката прекъснала и те не звъннали повече. Стационарният телефон в дома на бабата бил принудително изтръгнат от буксата още на същия ден, а възрастната жена сега взема уроци как се ползва джиесем.", "date": "2017.09.12", "title": "Жена източи ваучера на телефонни измамници, усетила, че я лъжат"}
{"url": "https://offnews.bg/turizam/angelkova-se-sreshtna-s-arabski-printc-664960.html", "text": "Министърът на туризма Николина Ангелкова се срещна с Негово Кралско Височество Султан бин Салман бин Абдулазиз Ал Сауд, принц на Кралство Саудитска Арабия. Двамата са разговаряли по време на 22-рата Генерална асамблея на Световната организация по туризъм (СОТ) към ООН, която се провежда в китайския град Чънду, съобщиха от Министерството на туризма.Ангелкова и принцът на Саудитска Арабия са разговаряли за това как двете държави могат да си сътрудничат по-добре в сферата на туризма.При посещението си в България в края на миналата година принцът на Саудитска Арабия беше запознат с основните предимства на България като инвестиционна дестинация – ниските данъци, финансовата стабилност, привлечени милиарди евро преки чуждестранни инвестиции у нас.Още тогава принц Султан бин Салман бин Абдулазиз Ал Сауд подчерта, че туризмът е приоритетен икономически сектор през последните години в Саудитска Арабия.\"България става все по-разпознаваема дестинация за по-висок клас туристи\", каза Ангелкова.Общите приходи от международен туризъм от началото на годината до юни 2017 г. са 2,4 млрд. лв., което е с над 12 % повече спрямо същия период на 2016 г., която бе рекордна за туризма.", "date": "2017.09.12", "title": "Ангелкова се срещна с арабски принц"}
{"url": "https://offnews.bg/politika/stanishev-noviat-obrazovatelen-zakon-v-ukrajna-ogranichava-pravata-na-664983.html", "text": "Днес повдигнах темата за новоприетия образователен закон в Украйна пред българските евродепутати. Текстът е нова стъпка от тревожната тенденция за ограничаване на правата на малцинствата и изкуствено нагнетяване на етническо напрежение в страната, съобщи в социалните мрежи президентът на ПЕС Сергей Станишев.Асоциацията на българите в Украйна потвърди, че новите мерки премахват правото за свободен избор на език на обучение и ограничават възможността за преподаването на майчин език само до начално училище. Инициативата очевидно е насочена срещу руското малцинство, но наред с това са засегнати и правата на други граждани, включително от български, румънски и унгарски произход. Румъния, Унгария, Полша и Молдова вече реагираха, посочва Станишев.Българските евродепутати се обединихме зад идеята да установим връзка с колеги от засегнатите страни за оформяне на обща позиция, с която да призовем президента Порошенко да наложи вето на приетия закон. Трябва да бъде ясно, че той е в разрез с разбиранията за европейски ценности и подобни действия могат да се отразят на отношенията между ЕС и Украйна, коментира президентът на ПЕС.Очаквам и позиция на българското Министерство на външните работи по подобие на колегите им от Унгария и Румъния. Надявам се на навременна и адекватна реакция, за да избегнем ситуация, в която се опитваме да спрем влака, който вече е набрал скорост, каза още Станишев.", "date": "2017.09.12", "title": "Станишев: Новият образователен закон в Украйна ограничава правата на българите"}
{"url": "https://offnews.bg/kultura/voenen-lager-i-bojni-demonstratcii-na-sofijskia-srednovekoven-festival-664961.html", "text": "Кога за последно бяхте на средновековен турнир, стреляхте с лък или слушахте средновековна гайда? Всичко това може да видите на Втория Софийски средновековен фестивал „Балканите през Средновековието” на 16 и 17 септември в парк „Военна академия“.Всички любители ще могат да се потопят в средновековна атмосфера, забавлявайки се и научавайки нови и любопитни подробности за живота на Балканите през периода 10 - 15 век.Автентичен военен лагер, бойни демонстрации, средновековни занаяти и исторически достоверни реконструкции на костюми и въоръжение са сред атракциите, които участници от страната и чужбина ще предложат на посетителите през двата дни на фестивала.В събота очаквайте концерт на софийските средновековни формации Ambient Folklore и Eriney и обширна презентация за средновековната европейска фехтовка, а в неделя – турнир на бойци в истински средновековни брони и въоръжение.Посетителите ще могат да стрелят със средновековен лък, както и да се включат в част от демонстрираните занаяти.Участници: MODVS VIVENDI - Средновековно Общество в България, Сдружение Чигот, „18-ти Пехотен Етърски Полк\" – гр. Велико Търново, Наемна дружина „Барадж\", Група „Верени\", Витешка дружина „Св. Теодор Стратилат\" - Сърбия, Витешка дружина „Златно Буренце\" - Сърбия, Ogary Pogoni - Чехия; Клуб Традиция - гр. Панагюрище; и свободни реенактори.Програма:Събота, 16 септември 2017 г.10:00 - НачалоЦелодневна програма(10:00 - 20:00ч.): Средновековен лагер; музей на открито; стрелба с лък; средновековни занаяти - грънчарство, ковачество, кожарство, плетене на ризници, сечене на монети, тъкане и бродиране, изработка на средновековни бижута, иконопис, изработване на средновековни книги, средновековна диететика (храната през Средновековието), интерактивна игра със загадки „Тайните на манастира\", средновековни игри за деца, средновековна музика на живо.11:00 - Бойна демонстрация (езерото)15:00 - Средновековна фехтовка - Школа „Мотус\" 18:00 - Бойна демонстрация (езерото)19:00 - Концерт на група Ambient Folklore20:30 - Концерт на група ErineyНеделя, 17 септември 201710:00 НачалоЦелодневна програма (10:00-17:00ч.): Средновековен лагер; музей на открито; стрелба с лък; средновековни занаяти - грънчарство, ковачество, кожарство, плетене на ризници, сечене на монети, тъкане и бродиране, изработка на средновековни бижута, иконопис, изработване на средновековни книги, средновековна диететика (храната през Средновековието), средновековни игри за деца; средновековна музика на живо.11:00 - Турнир със средновековно въоръжение (езерото)14:00 - Турнир по стрелба със средновековен лък15:00 - Бойна демонстрация (езерото)17:00 - Закриване на фестивалаБилетът за вход е 5 лв. на ден, а деца до 10 годишна възраст (включително) влизат безплатно с придружител.Информация относно пропускателния режим в парк „Военна академия“:Внасянето на храни и напитки (освен вода) в парка е забранено.Забранено е и разхождането на домашни любимци (с изключение на кучета - водачи).За допълнителна информация вижте .", "date": "2017.09.12", "title": "Военен лагер и бойни демонстрации на Софийския средновековен фестивал този уикенд"}
{"url": "https://offnews.bg/futbol/bosat-na-pszh-goliam-problem-flanelkite-na-nejmar-ne-stigat-664965.html", "text": "Нов проблем пред ПСЖ! Фланелките на Неймар свършиха! Парижани успяха да продадат близо 210 000 реплики.Припомняме, цената на една от тях е 85 евро. Още 15 евро струва принтирането на името на Неймар или това на фена. Срещу още 5,64 евро фенът получава върху екипа с номер 10 и бадж на френската лига.Новината разкри лично босът на ПСЖ - Насер Ал-Келаифи, който е под страхотен натиск за нарушаване на финансовия феърплей. Катарецът извади близо 422 милиона евро за Неймар и Килиан Мбапе.Богаташът сподели пред Daily Telegraph: “Днес имаме голям проблем - нямаме достатъчно фланелки, Бях в САЩ миналата седмица и видях навсякъде екипите на ПСЖ. Същото е в Азия, Латинска Америка, Близкия Изток\".Катарецът добави: \"Говорих със собственика на Globo TV в Бразилия и то ми каза: \"Познай колко души гледаха представянето на Неймар в ПСЖ. Представянето, не първия мач!\". Предположих 5 милиона. Отговори ми отрицателно. Тогава покачих на 10 милиона. Тогава той ми отвърна: \"Не! 85 милиона\". Невероятно\".Босът на ПСЖ очевидно говори, засегнат от обвиненията на друга клубове и разследването на УЕФА за финансов феърплей. Той посъветва всеки да си гледа бизнеса.\"Работихме здраво през последните 6 години и приходите на клуба нараснаха значително - от 81 милиона паунда на година до близо 450 милиона годишно. Последните два сезона сме на печалба. Планираме преходите да скочат с още от 20 до 40 процента\", каза още човекът с парите.\"Имаме година да покрием критериите на френската професионална лига - до 30 юни, 2018 година. Нека всеки се успокои и да гледа как да построи собствения си проект. За хиляден път повтарям - ПСЖ ще се справи. Ние инвестираме, за да сме конкурентни в Шампионската лига, но уважаваме правилата\", завърши катарският милиардер.", "date": "2017.09.12", "title": "Босът на ПСЖ: Голям проблем! Фланелките на Неймар не стигат"}
{"url": "https://offnews.bg/futbol/gradev-prognozira-sirakov-shte-buta-bobi-mihajlov-664959.html", "text": "Георги Градев, който прогнозира безгрешно развоя около евро драмата на ЦСКА-София, този път даде интересно предположение. Той коментира по следния начин информация, че Наско Сираков няма да се връща в Левски: \"Сираков се готви за друга длъжност. Да трепери Перуката\", написа Градев, използвайки прякора, с който Боби Михайлов е известен сред запалянковците.Както е известно, след броени месеци предстои конгрес на БФС,  а липсата на ограничения в броя мандати позволи на Михайлов да се кандидатира отново.Дни по-рано Георги Градев разкри, че Боби вече работи усилено да бъде преизбран: \"Предизборната кампания на Перуката започна. Водили са всички шефове на зонални съвети в Холандия за сметка на Бсф и са им дали командировъчни.Кой каза, че комунизмът си е отишъл? Толкова ли са прости и страхливи клубовете да излъчат някой достоен и трезвен кандидат? Още 4 год ли ще трябва да търпим беззаконието и алкохола в Бсф? Къде е скапаната държава да се намеси? То пък една държава в лицето на Кралев...\", написа Градев.Под Бсф (български смешен футбол) спецът по спортно право визира БФС. Подигравателното съкращение пък е патент на синдик Дора Милева.", "date": "2017.09.12", "title": "Градев прогнозира: Сираков ще бута Боби Михайлов"}
{"url": "https://offnews.bg/112/kornelia-ninova-katastrofira-v-sofia-664969.html", "text": "Председателят на БСП Корнелия Нинова е пострадала леко при катастрофа на кръстовище в София, съобщи bTV.По първоначална информация автомобилът на Нинова е спрял на светофар, а зад него е имало такси. В този момент друг автомобил се ударил в таксито, а то – в служебната кола на лидера на БСП.Нинова е прегледана в болница. От камшичния удар е пострадал вратът й, но не е сериозно.Няма информация за състоянието на останалите пътници.", "date": "2017.09.12", "title": "Корнелия Нинова катастрофира в София"}
{"url": "https://offnews.bg/obshtestvo/uchenitci-shte-uchat-bezplatno-prirodni-nauki-v-nov-tcentar-v-kazanlak-664967.html", "text": "Ученици от цялата страна могат да учат безплатно математика, химия, физика, биология и информатика в Националния център по природни науки към Природо-математическата гимназия „Никола Обрешков“ в Казанлък. Сградата към училището беше открита днес от министъра на образованието и науката Красимир Вълчев, директора Красимир Дамянов, кмета на града Галина Стоянова, областния управител Гергана Микова и началника на Регионалното управление по образованието в Стара Загора Татяна Димитрова.За изграждането ѝ бяха отпуснати 500 000 лв. с постановление на Министерския съвет и още толкова от бюджета на Министерство на образованието и науката.В новия център учениците ще могат да изучават природни науки в модерни кабинети, компютърни зали и лаборатории. Новата материална база ще провокира интереса на повече деца и това ще спомогне за по-доброто им обхващане и обучение, посочи министър Красимир Вълчев.Той посочи, че предстои изпълнението на още проекти за обновяване на материалната база на МОН на обща стойност 300 млн. лева по Оперативна програма \"Региони в растеж\".\"Желанието ни е да имаме повече училища като математическата гимназия в Казанлък. Най-добрият начин да привлечем повече ученици към образованието и в частност към математика, информатиката и инженерните науки е да прилагаме този модел\", каза министърът и апелира родителите да насърчават децата си да учат природни науки.Осигуряването на извънкласни форми, спорт, изкуства могат да направят образованието по интересно, смята министърът.За да може училището да е интересно за децата, учителите трябва да работят с радост, да не са обременени например заради недостатъчното си заплащане.За целта МОН планира двойно увеличение на заплатите - цел, напълно изпълнима в срок от 3-4 години. Със стъпката в тази посока от 1 септември средната учителска заплата стана по-висока от средната за страната.Увеличението се прави и с още една цел - привличането на младите педагози към учителската професия, в която сега средната възраст е притеснително висока.„Може да предлагате помощи в натура, ако семействата нямат достатъчно пари за дрехи, обувки, учебници и помагала. Може да плащате таксите за детска градина като помощ на родителите. Осигурили сме тези възможности, обсъждаме и други. За правителството да не пращаш децата на детска градина или училище е равно на престъпление и ние ще работим в посока криминализирането му. Предстоят разговори какви са вариантите това да се случи“, каза още Красимир Вълчев.Той увери, че и на другите места в страната механизмът работи добре и екипите подхождат професионално.", "date": "2017.09.12", "title": "Ученици ще учат безплатно природни науки в нов център в Казанлък"}
{"url": "https://offnews.bg/kultura/kak-se-snima-ekshan-stcena-vzriv-na-kola-i-zombita-vs-vojnitci-na-sp-664972.html", "text": "Тази неделя, 17-ти септември, от 10 до 16 часа, любителите на екшън киното ще имат възможност да влязат на снимачната площадка в Киноцентъра в Бояна, за да видят на живо как се подготвя и снима сцена от екшън филм.Тренирани каскадьори ще потопят зрителите във вълнуващи сценарии - гладиатори ще се изправят срещу спец. части, морски пехотинци ще премерят сили срещу зомбита, а като за финал – ще има взрив на истинска кола.Специален гост на събитието е Кийт Страндбърг - реномиран сценарист, работил в Холивуд, с над 30 години стаж в киното и екшън жанра.Човек с множество интереси, с богат опит в каскадите и източните бойни изкуства, той притежава ценни и интересни знания, които с радост ще сподели с публиката си. Един от най-известните му филми е “Няма място за отстъпление” (No Retreat, No Surrender) - първият филм, с който изгрява звездата на Жан Клод ван Дам. В репертоара му фигурират още много заглавия, които са добре познати на феновете на класическите екшъни от 80-те.Кийт Страндбърг ще бъде заобиколен от българските студенти от своя майсторски клас по писане на сценарий, с които ще работи ден по-рано., обръща се директно към българските фенове Кийт.Побързайте, защото местата са ограничен брой. Билети в мрежата на .", "date": "2017.09.12", "title": "Как се снима екшън сцена: Взрив на кола и зомбита vs. войници на специално събитие в Киноцентъра"}
{"url": "https://offnews.bg/obshtestvo/darzhavata-shte-plashta-bavachka-za-detca-neprieti-na-detska-gradina-664946.html", "text": "Социалното министерство стартира в края на месеца програмата \"Родители в заетост\", според която държавата ще осигурява бавачка на семейства, чиито деца не са приети на детска градина. По програмата могат да кандидатстват родители на деца от 0 до 5 години, а максималният период, за който могат да си наемат детегледач, а държавата да поема разходите за заплатата му е 18 месеца.Възнагражденията са в размер на минималната работна заплата, установена за страната, заедно с дължимите осигуровки, полагащо грижи за едно дете за 8-часов работен ден. Осигурява се и допълнително възнаграждение в размер на ½ минималната работна заплата, установена за страната за лицето в случай, че полага грижи за второ или повече деца от семейството.За осигуряването на бавачки са предвидени 20 милиона лева, а програмата ще е до 2020 г. За включване в програмата търсещите работа, безработни и неактивни лица следва да подадат заявление в дирекции „Бюра по труда“ към Агенция по заетостта, както и да покриват изискванията за заемане на длъжността с оглед на физическото и психическото им здравословно състояние и да не са осъждани за престъпления от общ характер.Подборът ще се осъществява само след изричното одобрение от страна на родителя на лицето, което ще бъде ангажирано с отглеждане на детето му. Най-често това са близки или роднини на родителя или лица с подходящо медицинско или педагогическо образование, регистрирани в Бюрата по труда чрез подаване на заявление по процедурата. За тези, които нямат подходящото образование, в рамките на проекта ще бъде подсигурена методическа подкрепа на безработните и неактивните лица в посока усвояване на знания и умения за полагане на грижи за деца.След като родителите одобрят лицето за детегледач и бъде направен подборът, Агенция по заетостта ще наеме лицето на трудов договор за полагане на грижи за детето/децата.Приоритетно ще бъдат включени самотни родители, многодетни семейства, лица на социално подпомагане и други уязвими групи. Чрез оказаната подкрепа се цели да се намали рискът от изпадане в бедност на тези семейства, да се осигури повишено равнище на тяхната икономическа активност, заетост и доходи. Програмата включва и безработни родители, които са изпаднали в това положение, че не могат да си намерят работа поради необходимостта да отглеждат децата си, не могат да си намерят работа.За да бъдат включени в програмата, родителите трябва да подадат заявления в Агенция по заетостта, същото трябва да направят и търсещите работи за детегледачки.Социалното министерство ще организира и срещи между кандидатите и семействата, които търсят бавачка. Очакванията са най-малко 1500 семейства с малки деца да бъдат подкрепени чрез осигуряване на детегледач за връщане на работа. Най-малко 2000 безработни и неактивни лица ще бъдат обект на мерките, като в тази цифра са поне 1500 детегледачи и най-малко 500 безработни членове на семейства с малки деца, които ще бъдат подкрепени да си намерят работа чрез трудово посредничество и детегледач.Очаква се в края на септември бюрата по труда да започнат да приемат заявки от родителите, които искат да наемат детегледачка, заявиха още за OFFNews от Министерство на труда и социалната политика.", "date": "2017.09.12", "title": "Държавата ще плаща бавачка за деца, неприети на детска градина"}
{"url": "https://offnews.bg/drugi/dokumentite-dokazvat-ds-navodniava-borbata-pri-sazdavaneto-na-mutrite-664966.html", "text": "Комисията за досиетата разкри хората на Държавна сигурност в ръководството на борбата. Изненадващи имена няма, но прави впечатление друго.Всички изнесени щатни и нещастни сътрудници на комунистическите служби у нас са управлявали борците през 90-те години. Без изключение! Времената, в които бяха създадени ВИС, СИК и останалите по-малки мутренски групировки. Явна е връзката между създаването на борческите отряди и пипалата на Държавна сигурност.8 от 8 разкрити хора на ДС са били в управите на федерацията между 1993 и 1999 г. Времена на рекет, стрелби, създаване на нови герои от борческите среди, прочистването на ъндърграунд легенди като като Мирослав Стефанов - Крушата и Васил Илиев, също шампиони в иначе традиционния за нашите ширини спорт.Иранският гражданин Абол Гасем Малекпур е бил агент на три управления. Влиза в УС на борбата в периода 1997-99 г.Георги Ангелов Петков - щатен разузнавач, също член на УС през 95-97 г..Йордан Георгиев Григоров е агент на две управления, изкарва един мандат от 1997 до 1999 г.Любомир Панайотов Коларов - секретен сътрудник, който влиза в УС на този спорт през периода 1995-97-а.Розимир Тодоров Розев е разкрит като агент, сред ръководещите борбата от 1993 до 1995-а.Стефан Георгиев Кръстев е щатен служител на ДС с богата кариера. Влиза в управата на борците в периода 1997-99 г.Стоян Вълчинов Гаров също е агент и щатен сътрудник. Член на УС от 1995до 1997 г.И на последно място е Цено Ценов (н), чието име вече беше разкрито. Той е член на УС от 1993 до 1995 г. Един от най-важните хора в световната борба. Този май беше преизбран за пореден път като шеф на европейската борба. Записан е с псевдонимите Учителя и Цветанов.От комисията уточняват, че са проверени 50 лица. Шестима  не подлежат на проверка. За трима от управниците не са предоставени достатъчно данни. Вероятно случайно, но става въпрос също за хора от Управителния съвет в периода 1993-1995 г.", "date": "2017.09.12", "title": "Документите доказват: ДС наводнява борбата при създаването на мутрите"}
{"url": "https://offnews.bg/bojni/ludnitca-predi-dzhoshua-kobrata-razgrabiha-50-000-bileta-za-chasove-664977.html", "text": "Истинска истерия за билети разтресе Острова покрай мача за световната боксова титла между Антъни Джошуа и Кубрат Пулев. Местата бяха пуснати днес онлайн в StubHub. Еди Хърн, мениджър на шампиона, обяви в своя Туитър, че за часове за купени 50 000 бройки!Припомняме, стадионът в Кардиф ще бъде с капацитет 74 000 зрители за боксовото шоу на 28 октомври. Съоръжението е от то класа, има подвижен покрив, така че дъжд и вятър не касае боксьорите. Стадионът прие финала за Шампионската лига през май между Реал и Ювентус.Цената на билетите за боксовата вечер варират от 40 до 1500 паунда. И познайте кои свършиха първи!Еди Хърн го написа: \"Последна информация. 50 000 продадени. Местата от 80, 100, 500 и 1500 паунда свършиха! Все още има такива от 40, 60 и 300 паунда\".Антъни и Кобрата излизат за титлата във версия IBF. Британската машина обаче залага и другите два шампионски пояса. Той е категорично най-популярният спортист за момента на Острова, така че истерията с билетите не е учудваща.", "date": "2017.09.12", "title": "Лудница преди Джошуа - Кобрата! Разграбиха 50 000 билета за часове"}
{"url": "https://offnews.bg/evropa/ep-otpusna-120-mln-evro-za-6000-zoni-za-bezplaten-bezzhichen-internet-664973.html", "text": "Европейският парламент одобри отпускането на 120 млн. евро за създаване на над 6000 зони с безплатен безжичен интернет в целия Европейски съюз.Системата за идентифициране за всички ще бъде единна и е част от опитите за създаване на цифров съюз. Европейското финансиране ще бъде разпределено на балансиран географски принцип на първите кандидати до изчерпването на средствата.Парите по схемата WiFi4EU ще бъдат разпределени между 2017 и 2019 г., като идеята е до 2020 г. участващите селища да се увеличат до 8000. Схемата WiFi4EU ще бъде достъпна за общини, библиотеки, болници и др. С отпуснатите средства ще се финансира оборудването, а бенефициерът ще плаща за свързването и поддържането на оборудването в добро състояние за период от поне 3 години.В допълнение към това финансирането от ЕС може да се ползва, само ако се изключи търговската реклама и събирането на лични данни за търговски цели. Проекти, които дублират подобни частни или обществени схеми в същия район, няма да могат да получат финансова подкрепа.Подборът на проектите ще става по реда на тяхното постъпване. Резолюцията беше приета с 582 гласа „за\", 98 „против\" и 9 „въздържал се\".\"Преди една година председателят на ЕК Жан-Клод Юнкер заяви в речта си за състоянието на Съюза, че всеки трябва да се възползва от интернет връзката в обществените пространства в цяла Европа. Днес инициативата Wifi4EU е конкретна стъпка и може би решаващ елемент в тази посока\", заяви българският еврокомисар Мария Габриел.\"Тази инициатива ще даде възможност на всички европейски граждани да се възползват от предимствата на свързаността от следващо поколение\", подчерта тя.", "date": "2017.09.12", "title": "ЕП отпусна 120 млн. евро за 6000 зони за безплатен безжичен интернет в ЕС"}
{"url": "https://offnews.bg/temida/poiskaha-otvod-na-sadiata-po-kolektivnia-isk-za-mrasnia-vazduh-v-sofia-664979.html", "text": "Завелите през пролетта колективни искове срещу Столичната община заради бездействието ѝ при отчетените високи нива на замърсяване на въздуха в София, днес внесоха и молба за отвод на съдия Богдана Желявска, на която е разпределено делото.„От името на представителите на колектива, внесли за разглеждане обективно съединените колективни искове по гр.д. № 6614/17 на I-3 с-в СГС, отправям до Вас искане за отвод на основание чл.22, ал.1, т.6 ГПК, тъй като имаме сериозни съмнения във Вашата безпристрастност. Необоснованото забавяне на допускането на процесното дело говори за това, че вероятно умишлено забавяте разглеждането му, което е във вреда на интереса на колектива. А ние сме длъжни да го защитим.“, се посочва в молбата за отвод.На 29 май 2017 г. няколко неправителствени организации и адвокати, обединени в , заведоха колективни искове срещу Столичната община. Колективните искове са подписани от \"Спаси София\", \"За Земята - Достъп до правосъдие\", Асоциация \"Диабет тип 2\" и Център за независим живот и от адвокатите Димо Господинов, Христо Христев и Иван Велов.Това са първите колективни искове, защитаващи интереса на живеещите в София, които целят да потърсят отговорност от Столична община за неправомерното й бездействие по отношение на чистотата на въздуха в най-големия град на България. Колективните искове са нова реалност за българското право, те стават факт с влизането в сила на новия Граждански процесуален кодекс през 2008 година. Това, което е специфично за тях е, че те се водят от името на колектив – група граждани, които целят да се защити техния общ, колективен интерес, стоящ над и отвъд индивидуалните им права. Такъв общ интерес е правото на всички живеещи и работещи в София на здравословна и безопасна околна среда, ключова част от която е въздухът, който се диша.Опитът на българския съд с колективни искове е много беден. Основната част от успешните колективни искове са тези, които са заведени от Комисията за защита на потребителите срещу търговци за нарушения на Закона за защита на потребителите. Частни лица и организации много рядко успяват да формулират колективни претенции, които са годни да се допуснат за разглеждане пред съд, защото все още не се разбира какво точно представляват тези искове и защо се водят.Подобен колективен иск за мръсния въздух в Пловдив бе отхвърлен като неоснователен от Апелативния съд във Велико Търново през февруари тази година.", "date": "2017.09.12", "title": "Поискаха отвод на съдията по колективния иск за мръсния въздух в София"}
{"url": "https://offnews.bg/razsledvane/nakazaha-politcai-koito-ukrili-sluchkata-s-peshko-ot-aetc-a-664976.html", "text": "Двама служители на полицията в Козлодуй са наказани, защото са укрили , който нахлу в Районното управление в града и заплашваше полицай с уволнение, научи OFFNews. Наказаните са Кръстьо Кръстев, началник на управлението в Козлодуй и Аспарух Максимов, който по време на инцидента е оглавявал управлението в АЕЦ Козлодуй.Проверката е направена след заповед на министъра на вътрешните работи Валентин Радев, който разпореди цялостна ревизия за това как се е управлявала полицията във Враца. Проверката установила, че двамата полицейски началници не са оповестили случая в информационния бюлетин. Кръстев има писмено предупреждение, а Максимов е с порицание за 6 месеца.Към момента не е ясно каква е причината случаят да не бъде отразен в бюлетина. , а и както самият , случката е докладвана в прокуратурата. Малко по-късно обаче държавното обвинение прекрати проверката със заключение, че не е констатирано престъпно поведение от страна Пешко Караджов. След като наяве излезе записът, постановлението за прекратяване беше отменено и прокуратурата подхвана случая отново. От Районната прокуратура в Козлодуй съобщиха за OFFNews, че органите на ОДМВР извършват проверка, като резултатите от нея все още не са докладвани.В същото време към прокуратурата е препратена и жалба на полицай , който беше уволнен от бившия директор на полицията във Враца Димитър Газибарски, след като служителят разпространи видеото с изпълненията на Пешко Караджов. Уволненият обжалва пред вътрешния министър решението на Газибарски, с което е отстранен от поста си.В понеделник  заяви, че полицията в областния град е управлявана зле под ръководството на Газибарски. След като наяве излязоха поредица от нарушения в работата на полицията, Газибарски беше отстранен от поста. Към момента той е преназначен като началник на група в Транспортна полиция.Както вече стана ясно, от записа с Пешко Караджов недвусмислено става ясно, че той е в добри отношения с тогавашния шеф на полицията Димитър Газибарски. След като вдига скандал на полицай за това, че е съставил акт за шофиране в нетрезво състояние на негов приятел, Караджов го заплашва с уволнение и заявява, че ще се обади на шефа на полицията. Малко по-късно Караджов разговаря с някого по телефона и се оплаква от полицая.Косвено потвърждение за \"добрите практики\" на сътрудничество на различни нива между АЕЦ-а и ОДМВР говори и фактът, че малко след този случай съпругата и синът на Димитър Газибарски са назначени на работа в АЕЦ-а, като за едно от назначенията се твърди, че е станало с личния принос на Караджов.", "date": "2017.09.12", "title": "Наказаха полицаи, които укрили случката с Пешко от АЕЦ-а"}
{"url": "https://offnews.bg/ikonomika/shef-v-bulgargaz-se-okaza-shtaten-agent-na-ds-664974.html", "text": "Членът на Съвета на директорите на Булгаргаз Ботьо Велинов е бил сътрудник на заплата на комунистическите тайни служби. Това разкри Комисията по досиетата днес.Според разкритата информация за него Велинов е бил назначен за разузнавач III степен със заповед № 367/ 08.06.1976 г. По-късно се е издигнал в йерархията на Първо главно управление. Със заповед № 762/ 01.12.1976 г. е преназначен за разузнавач II степен, а през 1979 г. е изпратен за 10 месеца и 10 дни в РШ на КГБ-СССР.През 1981 г. Велинов е преназначен за инспектор. Пет години по-късно става заместник началник на отделение, а през 1990 г. е преназначен за началник на отделение.Велинов е назначен в ръководството на Булгаргаз по време на правителството на Пламен Орешарски. След това вече втори кабинет на Бойко Борисов не го е пипнал от шефската позиция. ", "date": "2017.09.12", "title": "Шеф в Булгаргаз се оказа щатен агент на ДС"}
{"url": "https://offnews.bg/zvezdi/andzhelina-dzholi-dovede-detcata-si-na-festivala-v-toronto-664970.html", "text": "Децата на Анджелина Джоли придружиха актрисата по червения килим на филмовия фестивал в Торонто..Пакс, Захара, Шило и близнаците Нокс и Вивиан се появиха с майка си на премиерата на The Breadwinner - анимационен филм за афганистанско момиче.Адаптиран от най-продаваната детска книга на Дебора Елис, The Breadwinner разказва историята на момиче на име Парвана, което се преоблича като момче, за да може да работи и подкрепя семейството си, когато баща й е заловен от талибаните.Говорейки на панела на филмовия фестивал, Анджелина разкри, че се е захванала с режисирането \"случайно\".\"Никога не съм мислила, че мога да направя филм или да напиша сценарий, никога не е било част от плана ми\", добави тя, разкривайки, че нейната режисьорска работа й позволява да проучи и разбере по-добре други култури.\"Това е най-великият начин да се научите и познавате дълбоко другите и да създавате заедно. Хората, на които помагам, са моите герои. Те ме научиха да съм по-добър човек, по-добра майка, как да живея, какво да ценя\", сподели актрисата.", "date": "2017.09.12", "title": "Анджелина Джоли доведе децата си на фестивала в Торонто"}
{"url": "https://offnews.bg/sviat/belgia-v-uzhas-kmet-nameren-zaklan-na-grobishte-664939.html", "text": "Кметът на белгийския град Мускрон е бил жестоко убит и открит с прерязано гърло край града в понеделник, съобщиха местни медии.Трагедията шокира страната, а министър-председателят нарече инцидента \"ужасяващ\".Жертвата е 71-годишният Алфред Гаден, който е бивш депутат. Тялото му е намерено в близост до дома му, край гробището, където той помагал доброволно и заключвал вратите всяка вечер.Мускрон е индустриален град с население от 57 000 души. Намира се близо до границата с Франция, близо до град Лил. Кметът бил харесван от съгражданите си.По непотвърдена информация извършителят се е предал сам в полицията, а мотивът не е известен. Според държавната телевизия RTBF заподозрян за престъплението е 18-годишен младеж, който имал лични подбуди.", "date": "2017.09.12", "title": "Белгия в ужас: Кмет намерен заклан на гробище"}
{"url": "https://offnews.bg/ikonomika/bivsh-shef-na-kfn-stana-prezident-na-vissheto-uchilishte-po-zastrahova-664956.html", "text": "Финансистът с дългогодишен опит и постижения в сферата и в мениджмънта Апостол Апостолов е новият президент на Висшето училище по застраховане и финанси (ВУЗФ). Той има и повече от 10 години опит като преподавател във ВУЗФ в дисциплината “Kапиталови пазари“. Между 2003 и 2009 година Апостолов бе председател на Комисията за финансов надзор, а от 2011 година е начело на Надзорния съвет на Тексим банк.От 2012 година Апостол Апостолов е председател на Съвета на директорите на „Централен депозитар“ и член на Надзорния съвет на “ЧЕЗ Разпределение“. Завършил е „Банки и банково дело“ в УНСС, а преди това Техническия университет в Пловдив. Ректорът на университета доц. д-р Григорий Вазов и Детелина Смилкова – вицепрезидент на учебното заведение, ще продължат да се грижат за академичната програма. Преди старта на новата учебна година във ВУЗФ бяха разкрити нови бакалавърски и магистърски програми, които са отворени за прием.На 11 септември се финализира се и сделката, с която ВУЗФ стана част от медийната група Investor Media Group.", "date": "2017.09.12", "title": "Бивш шеф на КФН стана президент на Висшето училище по застраховане и финанси"}
{"url": "https://offnews.bg/ikonomika/generalniat-direktor-na-rosatom-poseti-ploshtadkata-na-eksperimentalni-664945.html", "text": "Генералният директор на „Росатом“ Алексей Лихачов направи работно посещение на площадката на строящия се международен термоядрен експериментален реактор ИТЕР в Кадараш (Франция). Визитата е по покана на генералния директор на Международната организация ИТЕР Бернар Биго. Посещението на Лихачов е свързано с прехода на проекта ИТЕР в етап на пълномащабна практическа реализация. Прогресът е виден не само на площадката, но и при доставката на компонентите, в това число и руско производство.Русия създава за ИТЕР ключови компоненти за реакторния комплекс и друго високотехнологично оборудване.Свръхпроводници, жиротрони (които приличат на гигантски микровълнови печки), елементи за защита и диагностика – руските предприятия отговарят за повече от 25 уникални системи. При това „Росатом“ не само споделя уникални технологии, но и получава достъп до най-добрите разработки на чуждестранните си партньори.Участието на Русия в ИТЕР е възможност за поглед отвъд технологичния хоризонт и за сформиране на научно-производствена база за собствени бъдещи проекти в областта на термоядрения синтез.В проекта за изграждане на международния термоядрен експериментален реактор ИТЕР участват общо 35 страни – включително 29 държави от ЕС, както и САЩ, Индия, Китай, Япония, Южна Корея и Русия. Пускането на реактора и получаването на първата плазма е предвидено за 2025 г.По време на посещението си във Франция Алексей Лихачов се срещна и с президента на Комисариата по ядрени и алтернативни енергийни източници на Франция (CEA) Даниел Верверд и заедно с него посети площадката на строящия се изследователски реактор „Жул Хоровиц“.", "date": "2017.09.12", "title": "Генералният директор на Росатом посети площадката на експерименталния реактор ИТЕР във Франция"}
{"url": "https://offnews.bg/analizi/putin-si-e-vkaral-naj-grandioznia-avtogol-ako-e-pomognal-na-tramp-664938.html", "text": "В последния си брой \"Файненшъл таймс\" развива интересна теза за развоя на руско-американските отношения във връзка с избирането на Доналд Тръмп за президент на САЩ и разследванията дали това е станало с руска помощ.Ако Путин наистина е помогнал за влизането на Тръмп в Белия дом, това би било върховният успех на руското разузнаване, пише авторът Гидиън Рахмън. То обаче може да се окаже и най-нещастният му автогол. Една операция, замислена с цел да се облекчи натиска върху управлението на Путин чрез настаняване на приятелско лице в Белия дом, вместо това доведе до затягане на санкциите срещу Русия и до опасно засилване на вътрешния политически натиск върху руския президент, отбелязва вестникът.Що се отнася до Тръмп, предполагаемата задкулисна колаборация с Русия може да е помогнала за изборната му победа, но с риск за проваляне на неговото президентство. Би била много странна ирония на съдбата, ако близостта между лагерите на Путин и Тръмп в крайна сметка срине президентските политически кариери и на двамата.Разбира се, заклетите защитници на двамата продължават да отричат, че такава колаборация е имало. Американските разузнавателни служби обаче са категорични, че Русия стои зад хакването на имейлите на Демократическата партия.По време на цялата си предизборна кампания Тръмп се отнасяше с изявена симпатия към Кремъл. Дали той бе мотивиран от идеология, инвестиции или някаква компрометираща тайна, все още не е ясно. Но така или иначе руската връзка отприщи верига от събития, които могат в крайна сметка да провалят президентството му, пише авторът на \"Файненшъл таймс\".Що се отнася до Путин, моментът, когато стана ясно, че неговият скрит замисъл може да се превърне в бумеранг, бе, когато Тръмп се оказа принуден да уволни първия си съветник по националната сигурност - генерал Майкъл Флин, поради това, че е прикрил контактите си с руското правителство. От този момент нататък стана политически невъзможно за Тръмп да помогне за Кремъл за облекчаване на санкциите.Напротив, надигналата се вълна от гняв срещу руската намеса в изборите в САЩ доведе до засилване на санкциите и дори до решението на възмутения Конгрес да отнеме на Тръмп пълномощията да отменя сам тези санкции. Това, че доминираният от републиканците Конгрес става все по-твърд спрямо Русия, като че ли се превръща в заместваща проява на твърдост спрямо Тръмп.И така, вместо подобряване на отношенията с Русия при Тръмп, сега те са на най-ниското си равнище от края на Студената война, отбелязва всекидневникът. Разбирайки, че администрацията на Тръмп няма да бъде способна да вдигне санкциите, Кремъл прибягва до масово изгонване на американски дипломати в отговор на предишно изгонване на руснаци от администрацията на Обама. Перспективата САЩ да доставят оръжия на Украйна става все по-реална. Русия пък започва поредица от големи военни учения в Източна Европа, което още повече ще засили американските страхове.Очакваното публикуване на доклада за разследването на \"руската връзка\" от комисията, оглавявана от ексшефа на ФБР Робърт Мълър, вероятно ще доведе до нов изблик на гняв срещу Русия. Най-пряката заплаха от това ще бъде за Тръмп, но непряка заплаха има и за Путин. Той (както се очаква), ще се бори за преизбиране на вота през март догодина и се изправя срещу една засилваща се опозиция, водена от популярния и настъпателен опозиционер Алексей Навални. Влошава се и състоянието на руската икономика, което все по-сериозно се отразява на руските потребители. Макар че малцина очакват Путин да загуби изборите, про-Путинската еуфория от преди две години очевидно се топи. В руските медии вече се появяват статии за епохата след Путин.Особено съществено е, че хора с мощни икономически интереси в Русия разбират, че вече няма светлина в тунела на санкциите. Нещата, всъщност, най-вероятно ще се влошават. Само нещо радикално може да доведе до отмяната на санкциите. И тази промяна може да бъде отстраняването на Путин от Кремъл.Така че само когато и Тръмп, и Путин напуснат сцената, може наистина да стане възможно \"презареждане\" на руско-американските отношения, заключава авторът във \"Файненшъл таймс\".", "date": "2017.09.12", "title": "Путин си е вкарал най-грандиозния автогол, ако е помогнал на Тръмп"}
{"url": "https://offnews.bg/futbol/barselona-i-mesi-nakazaha-greshkite-na-iuventus-664998.html", "text": "Барселона стартира с победа участието си в новото издание на Шампионската лига, след като на старта победи Ювентус с 2:0 в двубой от предварителна група D.В герой за \"каталунците\" за пореден път се превърна аржентинецът Лионел Меси, който отбеляза първия и изработи втория гол на Иван Ракитич, а след това вкара и третото попадение в мача.Началото на срещата не предвещаваше такъв разгром за Ювентус. През първото полувреме атаките на гостите от Апенините бяха по-опасни, но така и не стигаха до чиста голова ситуация. Най-интересното положение пред вратата на Джанлуиджи Буфон беше в 18-ата минута, когато след нарушение срещу Андрес Иниеста се стигна до пряк свободен удар.Той беше изпълнен от Меси, топката се отби в стената, а при добавката Буфон отрази удара на Луис Суарес. Така се стигна до последната минута, когато след взаимодействие със Суарес Меси откри с удар от около 19 метра, като прати топката в далечния ъгъл и най-сетне успя да запише гол във вратата на Буфон.С гол в 56-ата минута Барселона сякаш пречупи надеждите на италианците. Меси нахлу в пеналта, потърси Суарес, но защитник на Ювентус върна топката, вместо да я изчисти, тя попадна у Иван Ракитич, който удвои аванса на каталунците.В 69-ата Меси направи любимия си рейд пред вратата, като тръгна от десния фланг към дъгата, освободи си пространство за шут и от 18 метра не остави никакви шансове на Буфон с нисък и отсечен удар, като италианският ветеран остана неподвижен.Малко по-късно Суарес прати топката в мрежата, но попадението беше отменено поради засада. Ювентус се опита да върне поне едно попадение, като понатисна, и създаде две положения, но Тер Стеген си беше на мястото. Така Барселона взе частичен реванш за отстраняването си от италианците в 1/4-финала на миналото издание на Шампионската лига.", "date": "2017.09.12", "title": "Барселона и Меси наказаха грешките на Ювентус"}
{"url": "https://offnews.bg/knigi/i-tazi-godina-vitoshka-stava-aleia-na-knigata-664963.html", "text": "Днес от 17.00 часа ще се състои официалното откриване на Алеята на книгата, която ще приюти щандовете на множество издателства от днес до 17 септември. В частта на столичния булевард от бул. \"Патриарх Евтимий\" до ул. \"Гладстон\" близо 50 издателства ще изложат най-добрите си книги, а интересът към събитието вече е сериозен, десетки души вече се впуснаха в търсене на подходяща книга. В началото на Алеята- до бул. \"Патриарх Евтимий\" пък е обособена специална зона, в която ще се проведат част от съпътстващите събития. В дните до 17 септември там ще се проведат множество срещи с писатели, а за любителите на Хари Потър ще има специален бал с тематични костюми.", "date": "2017.09.12", "title": "И тази година Витошка става Алея на книгата"}
{"url": "https://offnews.bg/sviat/rusia-dava-da-remontirame-vertoleti-v-otnet-ot-tcvetan-vasilev-zavod-664933.html", "text": "Одържавеният наскоро завод \"Авионамс\" е получил лиценз от Русия за ремонт на хеликоптери. Ангажирани с военнопромишления комплекс в България коментираха пред OFFNews, че лицензът е даден през лятото. В същото време досега в страната само един завод имаше лиценз за ремонт на руски бойни хеликотпери - това е завод \"Летец\" от групата на \"Терем\", който се намира край София. Предприятието е специализирано за ремонт на вертолети, докато в \"Авионамс\" се ремонтираха предимно изтребители МиГ-29 и СУ.На този фон от Русия дойде новината, че има сключено споразумение с България за ремонт на хеликоптери, използвани в Афганистан. Това е заявил Владимир Кожин, помощник на руския президент Владимир Путин по въпросите на военнотехническото сътрудничество, съобщава БТА като цитира ТАСС.\"На изложения у нас присъстваха и страни, които с оглед политическата обстановка по идея би трябвало да отсъстват, тъй като са членки на НАТО. С делегация от България например бе подписано споразумение за ремонт на хеликоптерна техника, използвана в Афганистан\", заявил Кожин.  На 19 юни директорът на Федералната служба по военнотехническо сътрудничество (ФСВТС) Дмитрий Шугаев съобщи, че българско предприятие ще получи сертификат от Русия за ремонт на вертолети от \"Ми\". \"Ние ще сертифицираме завод в Европа за поддържане на машини от семейството \"Ми\", за целта сертифицираме завод в България\", каза Шугаев по време на международното авиационно изложение Paris Air Show 2017, което се провежда в Бурже край Париж.Той уточни, че това европейско предприятие ще се занимава с ремонт на вертолети \"Ми-17\", които по-рано са били доставяни на армията на Афганистан.Одържавеният наскоро \"Авионамс\" беше с отнет лиценз, а през юни премиерът Борисов изрази надежда той да бъде върнат, така че българска летателна техника да се ремонтира там.В началото на август държавата откупи \"Авионамс\" за 29 млн. лв. През 2008 година заводът бе приватизиран на 65%, а през 2012 година изцяло от банкера Цветан Василев. Заводът беше част от пакетната сделка заедно с БТК, , НУРТС, с която миналата година Василев се опита да прехвърли ценните активи на белгиеца Пиер Луврие. Сделката обаче пропадна.", "date": "2017.09.12", "title": "Русия дава да ремонтираме вертолети в отнет от Цветан Василев завод"}
{"url": "https://offnews.bg/turizam/bansko-na-7-mo-miasto-v-britanska-klasatcia-na-evropejskite-ski-kurort-664958.html", "text": "Британският вестник \"Мирър\" постави Банско на седмо място в Топ 15 на европейските ски курорти.Най-добрият ски курорт в България има всичко, което е необходимо за пълна със забавления почивка на разумни цени. Ще намерите перфектни места за спане на ниски цени, а освен това храната и нощният живот са на поносими цени, допълва авторът.Колкото до ските, очаквайте завладяваща гледка, достатъчно писти, от такива за начинаещи до най-тежките. Придвижването до планината е бързо, за да имате да прекарате повече време там, пише \"Мирър\".Вестникът подчертава, че ски в курорта обикновено могат да се карат от декември до април без проблеми. Препоръчва се да се използват летищата в София и Солун и се посочва, че седмичната карта струва 238 лева.Ето и пълната класация на „Мирър“:1. Мерибел (Франция)2. Червиня (Италия)3. Ревълсток (Канада)4. Куршевел (Франция)5. Вербие (Швейцария)6. Лех (Австрия)7. Банско (България)8. Вейл (САЩ)9. Цермат (Швейцария)10. Кортина (Италия)11. Тин (Франция)12. Аспен (САЩ)13. Парк Сити (САЩ)14. Риксгрансен (Швеция)15. Бормио (Италия)", "date": "2017.09.12", "title": "Банско на 7-мо място в британска класация на европейските ски курорти"}
{"url": "https://offnews.bg/obshtestvo/shefkata-na-fonda-za-lechenie-na-detca-uvolnena-zashtoto-pratila-dete-664947.html", "text": "Д-р Мариета Райкова е новият директор на Фонда за лечение на деца.Тя е била назначена днес от Министерството на здравеопазването на мястото на досегашния ръководител на фонда д-р Тинка Троева.Д-р Троева бе изненадващо сменена вчера, като до днес на обяд мотивите за това не бяха обявени.Самата д-р Троева е останала изненадана от решението. По информация на OFFNews тя все още очаква среща със здравния министър проф. Николай Петров, за да обсъдят какво налага рокадата. Д-р Троева заемаше поста от пролетта насам, като наследи на него проф. Владимир Пилософ.Д-р Мариета Райкова е била в управата на болница \"Св. Иван Рилски\" и е оглавявала Столичната здравноосигурителна каса. По образование е акушер-гинеколог.Едва днес по обяд МЗ съобщи, че д-р Тинка Троева е сменена заради системно нарушаване на правилника на фонда и е дадена на прокурор. От съобщението става ясно, че тя е изпратила дете за чернодробна трансплантация в Хамбург, а български специалисти смятат, че малкият пациент можел да бъде лекуван и у нас.Фондът изискал становища от двама външни експерти – детски гастроентеролози. Според едното становище трансплантацията можела да се извърши в УБ „Лозенец“ (Правителствена болница), а според второто – трансплантацията трябва да се извърши в чужбина. В крайна сметка детето заминало за Германия. Д-р Троева и Общественият съвет, най-вероятно по молба на семейството на детето, предпочели лечението в Германия.Това е често срещан казус. Родителите настояват за лечение или трансплантация в чужбина, а български болници казват, че имат капацитет да ги лекуват. Родителите обаче често не са съгласни, защото според тях лечението у нас е с много по-ниска успеваемост.В становището на МЗ има и друга любопитна констатация:Оттам обаче не коментират защо тогава министърът е разписал формуляра.В крайна сметка от съобщението се разбира, че срещу трансплантацията в Хамбург, за която са били отпуснати 120 000 евро, се е обявил шефът на Правителствена болница и национален консултант по трансплантология проф. Любомир Спасов. Той смята, че детето е можело да бъде трансплантирано и у нас.Редакцията потърси и д-р Тинка Троева за коментар, но тя не отговаря на телефона си.", "date": "2017.09.12", "title": "Шефката на Фонда за лечение на деца уволнена, защото пратила дете в Германия"}
{"url": "https://offnews.bg/ikonomika/sredniat-osiguritelen-dohod-za-iuli-e-811-lv-664940.html", "text": "Средният осигурителен доход за страната за юли е 811,75 лева, съобщи Националният осигурителен институт.Средномесечният осигурителен доход за страната за периода от 1 август 2016 г. до 31 юли 2017 г. е 797,70 лв.Определеният средномесечен осигурителен доход за страната за посочения период служи при изчисляване на размерите на новоотпуснатите пенсии през август 2017 година, съгласно чл. 70, ал. 2 от Кодекса за социално осигуряване, напомнят от НОИ.", "date": "2017.09.12", "title": "Средният осигурителен доход за юли е 811 лв."}
{"url": "https://offnews.bg/kultura/galeria-20-hil-dushi-posetiha-naj-goliamoto-mladezhko-sabitie-prave-664935.html", "text": "За два дни София беше домакин на най-голямото младежко събитие, правено някога в България. През изминалия уикенд над 20 000 души се забавляваха в залите на Интер Експо Център, заедно със световноизвестни имена от сериалите, анимето, комиксите, косплея, гейминга и графитите.Изключителното гостоприемство от страна на българската публика трогна не само Том Влашиха, Кийша Касъл-Хюз (Игра на тронове) и Майкъл Маларки (Дневниците на вампира), но и всички косплей звезди, уебкомикс художници и графити артисти, прелетели хиляди километри, за да присъстват на първия за България Aniventure Comic Con.Много панели, срещи с фенове, турнири, стотици награди и хиляди усмивки белязаха началото. Зала Anime & Movies предложи на посетителите изключително разнообразие от комикси, артикули и кътове за забавление.Съседната гейминг зала срещна най-добрите геймъри в България в битка за големи парични награди, но и предложи на всеки присъстващ възможност да се включи в редица по-малки състезания с награди.Алеята за улично изкуство пък беше преобразена от най-добрите графити артисти от България, Германия, Испания, Италия и Швейцария. Главната сцена на Aniventure Comic Con беше запазена зона за най-големите атракции в тазгодишното издание – грандиозен Cosplay конкурс, невероятно K-pop състезание и, разбира се, панелите на Том Влашиха, Кейша Касъл-Хюз (Игра на тронове) и Майкъл Маларки (Дневниците на вампира), които бяха наблюдавани на живо от над 2500 души.Aniventure Comic Con ще се завърне и през 2018.", "date": "2017.09.12", "title": "Галерия: 20 хил. души посетиха най-голямото младежко събитие, правено в България"}
{"url": "https://offnews.bg/kultura/i-tazi-godina-one-dance-week-vpechatliava-s-naj-dobroto-ot-sveta-na-ta-664932.html", "text": "Юбилейното издание на Оne Dance Week започва на 23 септември от 19:30 часа в Дом на културата „Борис Христов“ в Пловдив с новаторския спектакъл от Тайван \"Дует за човек и робот\". Главни действащи лица са хореографът Хуанг Юи и германският индустриален робот KUKA – един от най-напредналите, прецизни и разпознаваеми достижения на роботиката. Двамата сътворяват изящна картина на бъдещето, която не просто комбинира красотата на механиката с прецизното движение на тялото, но е и актуален прочит на стаените чувства в технологичното съвремие и предизвикателна покана за размисъл.KUKA, който тежи 795 кг и чието програмиране изисква около десет часа фини настройки за една минута танц, има многобройни приложения в промишлеността, особено в автомобилостроенето и електрониката. Следват спектаклите от програмата Check the Chezhs, курирана от моторa зад почти всички изпълнителски феномени в Чехия Ивона Кройцманова. Модулът ще представи общо три представления – \"Гайд\" на 24 септември от 19:30 часа, \"Разказвачката\" на 8 октомври от 16:30 часа и \"Стъпка преди края\" на 8 октомври от 20:00 часа.Неповторимият Мохамед Али оживява в шампионския спектакъл \"Стъпка преди края\", който пресъздава историята на най-известния боксьор в историята от възхода на ринга до угасването на легендата, покосена от болестта на Паркинсон.В \"Гайд\" двама танцьори въплъщават един и същи герой в различни отрязъци от време. Аудиовизуалният спектакъл е светлинна панорама на живота, в която “преди“ и „сега“ се сливат, за да поканят на сцената другия аз.\"Разказвачката\" навлиза в най-тъмните пластове на интимния женски свят. Спектакълът е вдъхновен от романа на Атик Рахими „Камъкът на търпението“, в който афганистанска жена се осмелява да говори за насилие, сексуални посегателства, потисничество и още преживени страдания пред нейния изпаднал в кома съпруг. Българската следа в юбилейното издание на Оne Dance Week е спектакълът на Иво Димчев \"Скулптури\" на 30 септември от 19:30 часа, който вече успешно дебютира във „Фолкстеатер“ във Виена миналия месец. Музикалният групов пърформанс, който ще бъде представен за първи път в България, е и името на новия албум на хореографа, художник, вокалист и автор на песни Димчев, а песните от него са гръбнакът на този уникален спектакъл, стоящ на границата между поп концерт и съвременен танцов пърформанс.Спектакълът \"Хрома\" на съоснователя на световноизвестния японски артистичен колектив Dumb Type, Широ Такатани, е сред безспорните гвоздеи на фестивала тази есен. Любителите на танца ще могат да се потопят в експеримента на тема образ и звук в два поредни дни – 6 и 7 октомври – от 19:30 часа.\"Хрома\" е танц на светлина и сенки, в който визуалните ефекти и мащабната графика следват всяка стъпка на изпълнителите, а хореографът подчинява законите на физиката и съвременните оптически технологии, за да предизвика зрителите да потърсят смисъл в стотиците изображения, които виждат на екрана всеки деДруг акцент в юбилейната програма на ONE DANCE WEEK е спектакълът на белгийците \"Peeping Tom\" – \"Майка\", който ще се състои на 14 октомври от 19:30.Представлението събира различните етапи и състояния в живота на майката, за да ни изненада, изваждайки на показ нейния сложен вътрешен свят на крайности, страхове и мечти. От уплашено малко момиче до 40-годишна жена в затвора на собствената й несигурност, спектакълът достига отвъд очевидното, отвъд това, което си мислим, че знаем за майката.Революционно-музикалният спектакъл от Буркина Фасо - \"Република Калакута\", ще закрие тазгодишното издание на фестивала на 15 октомври от 19:30.Спектакълът е вдъхновен и озвучен от композициите на легендарния Фела Кути – „баща“ на афробийта и непреклонен бунтар срещу хунтата в Нигерия. Кути е смятан за прототип на африканските опозиционери, защото острата сатира срещу режима, репресиите и колониализма в неговите албуми му „струват“ над 200 ареста. И нещо повече – армейски погром над Република Калакута – личното имение на Кути, което той провъзгласява за независима държава през 1977-ма година.Програмата ще представи и Вечер на младите хореографи от Япония и Корея с три спектакъла на 1 октомври от 19:30, които ще се играят един след друг. Спектаклите \"Кожа\", \"Опит\" и \"Между нас\" гостуват в Пловдив с подкрепата на Международния фестивал за хореография в Сеул.В продажба е фестивалният билет на стойност 55 лв, както и билетите за отделните спектакли на цени от 10, 15 и 20 лв, като всички те могат да бъдат закупени онлайн в платформата на epaygo.bg, на касите на EasyPay, в офиса на One Dance Weel\" в Капана в Пловдив на адрес ул. Христо Дюкменджиев 10, както и в специалната Visa будка на Копчетата в Пловдив.Купете с вашата карта Visa и ще получите подарък от Visa – фестивална чанта.Ученици и пенсионери могат да закупят билети на стойност от 5 лв. на касата на Дома на културата „Борис Христов“ в Пловдив при наличие на свободни места в залата непосредствено преди избраното от тях представление.", "date": "2017.09.12", "title": "И тази година Оne Dance Week впечатлява с най-доброто от света на танца (програма)"}
{"url": "https://offnews.bg/futbol/vitosha-bistritca-sabira-pari-za-operiran-ot-tumor-talant-664948.html", "text": "Витоша Бистрица няма резултати на терена, но извън него е за истински пример! \"Тигрите\" подеха нова инициатива.От следващия домакински двубой – този с Пирин Благоевград на 17 септември, неделя, от 17:30 часа, цената на билетите ще се увеличи от 5 на 6 лева. Този лев ще отива за благотворителни каузи. След края на всеки един официален мач пък публично ще бъде оповестявана и сумата, събрана за благотворителност.Първата такава ще бъде да се подпомогне финансово един от най-големите таланти в школата на бистричани – вратарят на набор 2003 Божидар Върбанов, който преди две седмици се подложи на тежка операция, след като му бе открит тумор в главата.Футболисти, треньори и всички останали, част от семейството на Витоша, имат желание да помогнат на Божката максимално бързо и успешно да се възстанови, за да продължи да бъде неразделна част от тима на Ники Христозов.Само преди две седмици клубът разигра на благотворителен търг фланелка на първия отбор, подписана от всички играчи и спортно-техническия щаб, която бе продадена за 250 лева. Парите ще отидат за лечението на 3-годишния Младен Алексиев от Варна, който страда от детска церебрална парализа.Бистричани нееднократно са заявявали и доказвали желанието си да бъдат полезни, като се включват и сами инициират най-различни каузи.", "date": "2017.09.12", "title": "Витоша Бистрица събира пари за опериран от тумор талант"}
{"url": "https://offnews.bg/obshtestvo/polovinata-shestoklasnitci-istoriata-i-matematikata-sa-skuchni-uchim-664934.html", "text": "Много шестокласници не разбират защо трябва да учат основни предмети, като математика, история, география, английски. 46% ги смятат за напълно безинтересни. Но продължават да учат, защото ги е страх от провал.Най-много 12-годишни мразят историята (43%) и математиката (40%). 35% недоумяват защо трябва да учат география, 31% - английски. За сметка на това обичат физическото възпитание (76%), изобразителното изкуство (58%) и информационните технологии (57%).Данните са от национално представително проучване на Центъра за приобщаващо образование с подкрепата на фондации Велукс.В България всяка година приблизително 57 000 деца са в шести клас, момичетата са малко повече - 52%. Момичетата най-често мечтаят да са адвокати (19%) или лекари (18%), момчетата - футболисти (23%) или полицаи (17%). Обичат да слушат музика, да прекарват време навън (момичетата) или да играят на компютърни игри или на футбол.95% от 12-годишните смятат, че е по принцип важно да се ходи на училище. За 21% причината е, че получаваш нови знания, а това помага да си намериш хубава работа. За 10% - защото срещаш приятелите си там. 79% харесват учителите си. И въпреки това 45% са готови да избягат от час при първа възможност, показват отговорите им от изследването. Защо, питат авторите му и отговарят - защото училището не е адекватно спрямо децата.За разлика от възрастните, те не смятат, че най-големият проблем. От агресия се страхуват 18%, но за 56% проблем №1 е страхът от провал в ученето.Проучването изважда на показ и други фактори, които могат да откажат децата от училище - 23% са крайно бедни, 18% трудно говорят български. На 14% се налага да работят, 12% пътуват от друго населено място до училище, 10% не живеят с родителите си. При 30% има риск да загубят мотивацията си да продължават и дори да напуснат преждевременно училище.От Центъра обясняват и защо са решили да проверят какво е положението точно с шестокласниците, защото \"те са най-малко изследваната група, която обаче се намира в най-критичната възраст\", по думите на програмния му директор Димитър Лазаров.\"Обикновено се вълнуваме силно от 5-ти клас, когато децата започват да учат с много учители, и от 7-ми, когато има матури и кандидатстване. Но шести клас е критичен за самите деца – защото тогава те формират основни възгледи за живота и рискът да загубят интерес към ученето и дори да отпаднат, е най-голям. Затова битката за интереса им и любовта към ученето се води именно в шести клас – и е от съществено значение за всички нас да спечелим тази битка\", казва още той.Защо това, което учите е важно и как може да го приложите - това са въпроси, на които е задължително да дадем отговори пред децата, съветнат от Центъра. А съветът им към училището е да направят уроците по практически, да се преподава извън класната стая.", "date": "2017.09.12", "title": "Половината шестокласници: Историята и математиката са скучни, учим от страх"}
{"url": "https://offnews.bg/izvan-terena/sharapova-grigor-pravi-strahotni-neshta-s-tialoto-si-tova-e-dar-no-664941.html", "text": "Бившата №1 в женския тенис Мария Шарапова не пропусна да напише няколко думи Григор Димитров в автобиографията си. Звездната двойка беше заедно няколко години, но връзката им се разпадна, като и двамата запазиха дискретност относно причините.Чаканата с голям интерес книга е озаглавена \"Неудържима. Моят живот досега\". Рускинята показа корицата на изданието в социалната мрежа, а вече се появиха и някои извадки.\"Григор има толкова много потенциал, може да прави страхотни неща с тялото си. Това е дар, но и проклятие. Защото той не просто иска да спечели, иска да го направи по красив начин. Ако прави нещо, иска да е перефктно, или въобще не го иска.При него е: \"Или ще е незабравимо, или въобще не трябва да го има.\" Може би точно затова все още не може да разкрие напълно огромния си потенциал\", пише Шарапова за българина.Рускинята разкрива и защо любовта е трудно постижима за големите тенисисти и защо може да съществува само между двама души, които са на корта.\"Никога не си вкъщи и затова можеш да имаш връзка или само с друг тенисист, или с някого, който отдава целия си живот на теб. Но го отдава по такъв начин, че пътува навсякъде с теб и изведнъж става част от антуража ти.А кой прави това? Само някой, който няма собствен живот. Това е човек, когото може би на първо място въобще не искаш до теб. Виждат се такива хора в ложите на играчите, често те им носят багажа. Затова всяка връзка, която имаш, винаги е от разстояние. И ставате нещо като телефонни приятели или само си пишете\", разкрива Шарапова.", "date": "2017.09.12", "title": "Шарапова: Григор прави страхотни неща с тялото си, това е дар, но и проклятие"}
{"url": "https://offnews.bg/turizam/angelkova-dovolna-ot-mnogoto-ruski-turisti-tova-liato-664949.html", "text": "Българо-руските отношения в туризма се развиват много успешно, а постигнатите през тази година резултати се очертава да надхвърлят рекордните от миналата година. Това заяви министърът на туризма Николина Ангелкова на среща с Олег Сафонов - ръководител на Федералната агенция по туризъм на Руската федерация. Разговорът между Ангелкова и Сафонов се е състоял в китайския град Чънду в рамките на 22-рата Генерална асамблея на Световната организация по туризъм към ООН.Министър Ангелкова подчерта, че Русия е един от стратегическите туристически пазари за България и съобщи, че за периода януари-юли 2017 г. туристите от Руската федерация у нас са близо 365 хил. и това е близо 2% ръст в сравнение със същия период на миналата година. Само през юли Русия заема второ място в класацията за входящ туризъм в страната ни с общо 155 хил. посещения.През 2016 г. България получи наградата на National Geographic travel-Русия за най-добро направление за семейна почивка на руските туристи. Ангелкова посочи, че министерството работи много успешно с туристическите администрации не само на Москва, но и на редица руски региони, особено Уралския край.Олег Сафонов благодари на българското правителство, лично на премиера Бойко Борисов и на министър Ангелкова за бързата им реакция при настъпилите форсмажорни обстоятелства с руски деца в някои лагери по Черноморието. Става дума за случай от месец юли, когато след внезапна смърт на собственик на лагер \"Чавдар\" в Обзор се оказа, че банковите му сметки са изпразнени. Тогава със съдействието на премиера Борисов и спешната визита и намесата на министър Ангелкова на място, почивката на децата продължи по план, дори бяха приети други, вече планирани групи. Министър Ангелкова подчерта, че освен масовите форми на почивка двете страни имат голям потенциал да развиват успешно и балнео- и СПА и религиозния туризъм.", "date": "2017.09.12", "title": "Ангелкова доволна от многото руски туристи това лято"}
{"url": "https://offnews.bg/na-tozi-den/dnes-rozhden-den-imat-663972.html", "text": "Аня Пенчева, актрисаИво Хаджимишев, художник-фотографСветослав Спасов, представител на България в ОССЕВълчо Камарашев, актьорКирил Желев, бивш депутат и зам.-министър на финанситеПроф. Борислав Борисов, бивш депутат и почетен ректор на УНССЛюбомир Денев, музикант, композитор и диригентПетър Лесов, олимпийски шампион по боксРени Врангова, актрисаАндрей Върбанов, гл. секретар на КТ “Подкрепа”Николай Малинов, председател на сдружение \"Русофили\", бивш депутат и издател на \"Дума\"Павел Христов, депутат", "date": "2017.09.12", "title": "Днес рожден ден имат"}
{"url": "https://offnews.bg/futbol/ronaldo-izmesti-mesi-ot-varha-na-fifa-2018-664936.html", "text": "Суперзвездата на Реал Мадрид Кристиано Роналдо за първи път изпревари легендата на Барселона Лионел Меси в най-популярната футболна игра FIFA. Това стана ясно, след като създателите на конзолата - ЕА Sports официално обявиха рейтингите на играчите.Португалецът е оценен с 94 точки от възможни 99. На една зад него е Лео. Челната тройка допълва новият голмайстор на ПСЖ Неймар с 92, колкото има и Луис Суарес.Припомняме, че в продължение на пет години лице на играта бе аржентинецът, който бе на обложката в периода 2012-2016. По всяка вероятност това е и причината за обрата в коефициентите на двете суперзвезди. Иначе Мануел Нойер от Байерн Мюнхен е най-добрият вратар. Той е оценен с 92 точки. Интересното е, че Гонсало Игуиан от Ювентус намира място в Топ 10, въпреки че головата немощ на аржентинския стрелец в най-големите мачове е всеизвестна.От защитниците най-напред е Серхио Рамос (90), а от халфовете №1 е съотборникът му на \"Бернабеу\" Тони Кроос, също 90. Най-много представители в челната десетка има Реал – трима, докато Барселона и Байерн Мюнхен са с по-двама.", "date": "2017.09.12", "title": "Роналдо измести Меси от върха на FIFA 2018"}
{"url": "https://offnews.bg/drugi/naj-bliaskaviat-turnir-sa-zavrashta-v-efir-664916.html", "text": "15:00 Светът на голфа Mtel sport 221:20 Баскетбол, ЕП (м), Словения – Латвия БНТ HD21:45 Шампионска лига, Барселона – Ювентус bTV action21:45 Шампионска лига, Манчестър Юнайтед – Базел Ринг", "date": "2017.09.12", "title": "Най-бляскавият турнир са завръща в ефир"}
{"url": "https://offnews.bg/zdrave/otnovo-uvolniavat-shefa-na-fonda-za-lechenie-na-detca-tia-obache-otka-664918.html", "text": "Директорът на Фонда за лечение на деца д-р Тинка Троева е била привикана вчера, за да бъде уволнена, съобщава Дарик радио. В късния следобед вчера д-р Троева е била повикана в здравното министерство да подпише заповедта за уволнение, тя обаче отказала.Шефката на Фонда го оглавява само от няколко месеца, след като предишния шеф проф. Владимир Пилософ го напусна по искане на служебния здравен министър Илко Семерджиев. Д-р Троева е пожелала среща с ресорния министър проф. Николай Петров, на която да й бъдат разяснени мотивите за уволнението й.Според клауза в договора за назначение, директорът на Фонда за лечение на деца може да бъде уволнен без предупреждение.Родители често подават оплаквания срещу Фонда за лечение заради бавене на документация, спънки при одобрение за лечение на децата им и голяма бюрокрация в процедурите по лечение на най-малките. ", "date": "2017.09.12", "title": "Отново уволняват шефа на Фонда за лечение на деца, тя обаче отказала да подпише"}
{"url": "https://offnews.bg/ikonomika/nova-ulovka-potrebiteli-zatavat-v-dalgove-s-prevalutirane-na-kre-664892.html", "text": "Поредна уловка за потребителите на жилищни кредити – банка уж предлага „превалутиране“ на старите им заеми в швейцарски франкове, а резултатът е нов кредит за сума, далеч по-висока от предишната.За меко казано некоректната практика алармира адвокат Веска Волева, която е завела няколко дела по идентични казуси на потърпевши.Схемата накратко – преди десетина години потребителите са теглили „жилищни кредити в швейцарски франкове“ от Пощенска банка. () Тъй като вноските нараснали чувствително, клиентите се обърнали към банката за предоговаряне (т.нар. превалутиране в лева). В резултат получили чисто нов договор за кредит, при това за много по-висока сума от първоначалната главница, която са изплащали заедно с лихвите години наред. Мотивът за това е поскъпването на валутата.Адвокатът обаче не приема този аргумент, тъй като в договора за първоначалния кредит е записано, че заемът е отпуснат в левовата равностойност на съответната сума във франкове. Т.е. те никога не са получавали франкове, това е агресивна и заблуждаваща практика, коментира адв. Волева.Клиентите смятат, че са били подведени. Не им е дадена възможност да обсъдят договора с юрист, а е трябвало да го подпишат на място. Едва по-късно, след среща с адвокат, разбрали, че са взели нов заем за рефинансиране на стария кредит.Ето два от случаите на потърпевши:Семейство А взема през 2008 г. кредит на стойност 136 000 лева. Макар че в договора е записано, че кредитът се предоставя срещу тази левова равностойност, те дължат месечните си вноски в швейцарски франкове. Франкът поскъпва и вноските растат.През 2014 сключват договор за рефинансиране, вследствие на което получават нов кредит в лева - с главница 175 000 лева и с нулево усвояване! Клиентът изчислява, че към онзи момент главницата е трябвало да е 123 000 лева, предвид внасяните вноски.Семейство Б тегли през 2008 г. заем от същата банка за 145 000 лева. Отново дължи вноски в швейцарски франкове, които се увеличават. През 2012 г. клиентът подписва документ, който дори не разбира, че представлява нов договор кредит, като вече дължи вноски в български левове. Но главницата по новия кредит е... 203 000 лева.Копие от документите за превалутиране не им е представено предварително с обяснението, че не могат да го изнасят извън банката. Затова и не могат да се консултират с експерт. Трябвало да го подпишат на място без възможност да обсъдят клаузите.Така, за семейство А внасяните 6 години вноски сякаш потъват, а от новия, по-голям кредит на практика не усвояват и лев – той отива изцяло за рефинансиране на стария.Семейство Б губи вноските си за 4 години, но за сметка на това получава на хартия нов кредит и задължение да изплати и него. Както се казва, на печелившите – честито!Според адв. Волева случилото се е фрапиращо. Тя посочва, че клаузите са във вреда на потребителя, тъй като при усвоен кредит от 136 000 лева през 2008 г. и стриктно погасяване, през 2014 г. той се рефинансира със 175 000 лева, което надвишава многократно реално усвоената главница. В същото време клиентът не е усвоил и лев от новия кредит. Напротив – на практика той заплаща повече от три пъти дължимото от него.Пропускът на клиентите е бил, че не са се консултирали с външен специалист, но както те твърдят, такава възможност не им е била предоставена. Вместо това от банката ги уверили, че им предоставят нови, по-добри условия, без да ги уведомят, че става въпрос за нов кредит.Тези казуси разкриват пореден смущаващ етап от неволите на многото длъжници със заеми в швейцарски франкове, които от години се борят срещу нарастването на вноските по кредитите си. Затова – ако имате такъв кредит и обмисляте превалутиране – внимавайте. То може да е изгодно, но прочетете внимателно договора и условията в него и ако имате съмнения, се консултирайте със специалист.Делата, цитирани по-горе, все още очакват решенията на съда.От Пощенска банка обясниха проблема с поскъпването на франка. „От 2008 г. в резултат на световната финансова криза се наблюдава увеличение на валутния курс на швейцарския франк на международните валутни пазари, като тази тенденция продължи през следващите години и остава налице и в момента. Това увеличение на валутния курс на швейцарския франк доведе до споменатия ефект върху левовата равностойност на главниците по жилищните кредити, отпуснати в швейцарски франкове.“Банката посочва, че е разработила програми за превалутиране в помощ на клиентите, за да се облекчат месечните им вноски.Адвокат Веска Волева смята, че подобни ситуации са ежедневие, защото в България липсва конкуренция между банките. Причината е, че те са изключени от съдебната система и техните действия не подлежат на съдебен контрол. Каквото и да твърди банката, член 417 от ГПК го превръща в съдебен акт. Този текст в закона позволява длъжникът да бъде осъден по бърза процедура, респ. жилището му да бъде взето, без възможност да се противопостави. По дефиниция възражения на клиента се изключват. Съществуват отделни съдебни решения, които също противоречат на становището на банката. Като например решение от 2016 г. в полза на потребител на ипотечен кредит, за който съдът заключава, че  С други думи – не е отпуснала франкове и не може да претендира за промяна в размера на вноските поради поскъпването на валутата.Какво съветва КЗПКомисията е анализирала общите условия на трите банки, отпуснали на български граждани ипотечни кредити в швейцарски франкове. Срещу трите дружества са заведени колективни искове в съда, съобщиха от комисията във връзка с наше запитване дали са сигнали от потребители с кредити във франкове.- През месец ноември 2016г. КЗП постигна споразумение с една от банките („Юробанк България” АД/Пощенска банка). Съгласно условията му потребителите могат да превалутират кредитите си, като банката поема 80% от валутния риск от момента на тегленето на кредита. По такъв начин се постига възстановяване на справедливостта, тъй като на практика цялото увеличение, което се дължи на вдигането на курса на швейцарския франк още от първия момент, се поема от банката. Това означава, че споразумението поставя кредитополучателите по кредити в швейцарски франкове в аналогично положение на тези, изтеглили кредити в друг вид валута, например евро или лева. - Факт е, че договорената в споразумението формула 80%-20% е залегнала във влезлия в сила в България през месец октомври миналата година Закон за кредитите за недвижими имоти на потребители.- Освен това, по силата на споразумението, при превалутиране на кредита кредитополучателите получават преференциални лихвени условия – усреднената лихва за периода е значително по-ниска от лихвата по кредита в швейцарски франкове и по-ниска от средната за другите видове кредити.- Споразумението с банката обхваща обслужвалите коректно кредита си, както и тези длъжници, които не са били редовни платци, но срещу тях няма издадени изпълнителни листове.- Данните сочат, че съществена част са кредитополучателите са превалутирали кредитите си при условията на постигнатото споразумение и значителна част са в процес на предоговаряне.- Тези кедитополучатели, срещу които е образувано изпълнително производство, могат да търсят правата си по съдебен ред. - Гражданите, които решат да водят дела, за да претендират обезщетение, биха могли да представят споразумението между КЗП и банката пред съда и тези клаузи да се считат за нищожни.- Извън постигнатото споразумение по предложение на граждани КЗП отправи препоръка към банката да публикува на интернет страницата си калкулатор, който да даде възможност на кредитополучателите на базата на получената сума в евро или лева да изчисляват индивидуално остатъчната главница по кредита си.- Колективните искове с другите две банки продължават.- Последващи проверки на КЗП, при които са изискани сключените допълнителни споразумения за превалутиране на кредити в швейцарски франкове, не установиха случаи на неспазване на постигнатото споразумение.", "date": "2017.09.12", "title": "Нова уловка – потребители затъват в дългове с 'превалутиране' на кредити в швейцарски франкове"}
{"url": "https://offnews.bg/izvan-terena/mesi-vi-sabuzhda-s-velikolepno-izpalnenie-na-piano-video-664919.html", "text": "Всеки от вас вероятно си има любимо парче за разбуждане. Предлагаме ви да го смените с тематично за деня изпълнение на Лео Меси. Неподозиран талант разкри звездата на Барселона в навечерието на старта на Шампионската лига. Лео пусна в профилите си видео, на което изпълнява на пиано композицията на немския композитор Георг Фридрих Хендел.Става въпрос за брилянтната музика, която служи за химн на най-престижната клубна надпревара. Нещо повече - Меси майсторски спира, когато в химна звучат думите \"The Champions\".Реално, новият сезон в Шампионската лига започва тази вечер, а съперник на Барса е Ювентус. Маестро Лео Меси ще твори музика там, където е най-добър - на терена. Макар че способностите му на пианист трябва да бъдат оценени високо. Благодарим ти, Лео!", "date": "2017.09.12", "title": "Меси ви събужда с великолепно изпълнение на пиано (видео)"}
{"url": "https://offnews.bg/obshtestvo/leko-zaoblachavane-no-pak-30-gradusa-664917.html", "text": "Днес времето отново ще е слънчево и сравнително топло за септември. Максималните температури ще са предимно между 28° и 33°, за София – около 28°.Ще има и по-значителни временни увеличения на облачността, но само на отделни места в Западна България за кратко ще превали и прегърми.Рано сутринта в Източна България ще се образува краткотрайна мъгла. Ще духа слаб до умерен югозападен вятър, който до вечерта ще се ориентира от запад-северозапад и малко ще се усили.Атмосферното налягане ще се повиши, но ще остане по-ниско от средното за месец септември.По Черноморието времето ще е слънчево. Там максималните температури ще са 29 – 32°. Температурата на морската вода е 22–24°°. Вълнението на морето ще е 1–2 бала.В планините преди обяд ще има по-значителни временни увеличения на облачността и на места за кратко ще превали. След обяд облачността ще се разкъса, в повечето райони ще е слънчево. Ще духа силен, по най-високите части временно и бурен югозападен вятър, който след обяд ще се ориентира от запад и малко ще отслабне. Максималната температура на височина 1200 метра ще е около 22°, на 2000 метра – около 14°.Pрогнозата e на Националния институт по метеорология и хидрология (НИМХ) към БАН.", "date": "2017.09.12", "title": "Леко заоблачаване, но пак 30 градуса"}
{"url": "https://offnews.bg/112/slozhiha-ohrana-pred-doma-na-otvlechenia-vse-oshte-ne-kazvat-koi-sa-p-664923.html", "text": "Пред дома на семейство Златкови, чийто син беше отвлечен, от днес има охрана, съобщава БНТ.Адриан Златков беше освободен късно в неделя, след като бащата платил солидна сума откуп на похитителите. Бащата е собственик на известна автокъща в София. Все още няма информация кои са похитителите. Бившият вътрешен министър Цветан Цветанов и зам.-председател на ГЕРБ обяви, че вероятно има нова група за отвличания в страната. Една от версиите е, че хора, участвали в \"Наглите\", вероятно са замесени, но това е неофициална информация.За момента и МВР, и прокуратурата пазят пълно мълчание по случая. Продължава и издирването на автомобила. Сумата, дадена за откуп, варира от 1-3 млн. лв. ", "date": "2017.09.12", "title": "Сложиха охрана пред дома на отвлечения, все още не казват кои са похитителите"}
{"url": "https://offnews.bg/futbol/shefat-na-uefa-se-zakani-da-izhvarli-pszh-664921.html", "text": "Александър Чеферин, шефът на УЕФА, заяви, че ще накаже ПСЖ, ако клубът е нарушил правилото за финансов феърплей. Това съобщи самият словенец в интервю за Екип.\"Ако вината на ПСЖ бъде доказана, аз съм длъжен да изключа този клуб от евротурнирите. Няма да се поколебаем да накажем ПСЖ. никой не е над закона\", каза Чеферин.На 1 септември УЕФА откри процедура срещу френския клуб. Подозренията са свързани с трансферите това лято. Неймар премина от Барселона за 222 милиона евро.По-късно ПСЖ нае Килиан Мбапе от Монако, за да заобиколи правилото за финансов феърплей. То беше въведено точно от французина Мишел Платини преди 5 години.Най-общо казано всеки клуб може да харчи толкова, колкото изкарва. През 2016 година ПСЖ е декларирал приходи от 480 милиона евро.", "date": "2017.09.12", "title": "Шефът на УЕФА се закани да изхвърли ПСЖ"}
{"url": "https://offnews.bg/112/shofior-pregazi-i-ubi-dotc-hristo-ginevski-na-patia-664926.html", "text": "Известният доцент по история Христо Гиневски е бил прегазен, докато e пресичал да пие вода в кърджалийското село Бенковски от шофьор, който е карал с превишена скорост.74-годишният доцент Христо Гиневски е бил блъснат жестоко от „Рено\", управлявано от 76-годишен водач. Той е бил откаран в болницата в Кърджали, но е починал.  Инцидентът е станал около 9,50 часа в понеделник. Доц. Христо Гиневски е преподавател във филиала на Варненския свободен университет в Смолян, известен историк. Завършва специалността „История\" в Софийския университет „Св. Климент Охридски\".Работи като журналист в окръжния вестник „Родопски устрем\", в обществени и държавни институции. Защитава докторска дисертация на тема „Българското възраждане в Средните Родопи\".Избран е за доцент на Варненския свободен университет „Черноризец Храбър\" и е преподавател във филиала в Смолян по стопанска история, езикова култура, краезнание. От възстановяването на списание „Родопи\" досега е негов заместник главен редактор.", "date": "2017.09.12", "title": "Шофьор прегази и уби доц. Христо Гиневски на пътя"}
{"url": "https://offnews.bg/obshtestvo/otpadat-zadalzhitelnite-pregledi-pri-psihiatar-za-uchitelite-664957.html", "text": "Шумно обсъждана и критикувана наредба на бившия здравен министър Петър Москов да претърпи промени, решиха наследникът му в МЗ проф. д-р Николай Петров и министърът на образованието Красимир Вълчев.Отпадат задължителните ежегодни медицински прегледи за учителите с цел проверка дали не са шизофреници, педофили, епилептици или туберкулозно болни. По действащата от 24 октомври 2016 г. наредба 4 на ексминистър Москов всички учители трябва да докажат противното с медицинска бележка от лекар до 30 септември.Според предложените промени директорът ще има право да прати учител на лекар, ако само има съмнения, че страда от заболяване, което би могло да застраши учениците.Промените са внесени от здравния министър на 11 септември. Периодът за обществено обсъждане е едномесечен, до 11 октомври. За да спести безсмисленото обикаляне по лекари на учителите, през юли министърът на образованието изпрати писмо до регионалните управления на образованието през юли, че предстоят промени и прегледи не са необходими.", "date": "2017.09.12", "title": "Отпадат задължителните прегледи при психиатър за учителите"}
{"url": "https://offnews.bg/futbol/shampionskata-liga-ni-predlaga-megasblasaka-barselona-iuventus-664869.html", "text": "Най-престижната клубна надпревара - Шампионска лига, се завръща след четиримесечна пауза. Днес от 21:45 часа ще се изиграят осем мача от първите четири групи в турнира.В група \"А\" сили ще премерят завърналият се в голямата игра след едногодишна пауза Манчестър Юнайтед и швейцарския шампион Базел. Футболистите на мениджъра Жозе Моуриньо жадуват за нови успехи, след като миналата година \"червените дяволи\" триумфираха в Лига Европа. В другия мач от групата първенецът на Португалия Бенфика ще стартира надпреварата срещу ЦСКА Москва, в който играе българинът Георги Миланов.Байерн Мюнхен пък ще започне нова атака към титла в турнира на богатите срещу белгийския шампион Андерлехт на \"Алианц Арена\" в мач от група \"В\". В другия двубой напомпаният с многомилионни покупки през това лято Пари Сен Жермен ще преследва задължителна победа срещу Селтик в Шотландия.В група \"С\" Челси ще посрещне на стадион \"Стамфорд Бридж\" дебютантът Карабах, който е първият азербайджански тим, класирал се в Шампионската лига. В другия мач от групата Рома ще премери сили с Атлетико Мадрид. Испанският клуб се превърна в майстор на старта в турнира, като има две поредни победи в първите си мачове от груповата фаза. Рома пък ще започне надпреварата без легендата на тима Франческо Тоти, който окачи бутонките в края на миналия сезон.Черешката на тортата в днешните сблъсъци безспорно е двубоят от група \"D\" между Барселона и Ювентус. Каталунците са жадни за частично отмъщение, след като бяха изхвърлени от торинци в четвъртфиналите на миналогодишното издание на Шампионска лига. Най-големият проблем на Барселона определено е раздялата с Неймар, който премина в ПСЖ за 222 милиона евро, а новото попълнение Усман Дембеле трудно ще го замести поне на този етап. Ювентус пък се раздели с Леонардо Бонучи, продавайки го Милан, с което \"Старата госпожа\" се лиши от един много ценен актив в защита. Тези два отбора се очаква да печелят винаги, което означава, че шоуто тази вечер на \"Камп Ноу\" е гарантирано. В другия мач от групата Олимпиакос ще приеме Спортинг Лисабон.", "date": "2017.09.12", "title": "Шампионската лига ни предлага мегасблъсъка Барселона - Ювентус"}
{"url": "https://offnews.bg/sviat/ogranichavat-dostavkite-na-petrol-za-severna-koreia-zaradi-iadrenite-j-664920.html", "text": "Съветът за сигурност на ООН се събра заради ядрените опити на Северна и гласува единодушно за налагане на нови санкции на страната.Новите санкции включват ограничаване на петролните доставки за Пхенян, както и забрана за износа на севернокорейски текстил и морски продукти.Новите мерки забраняват на всички страни-членки да издават нови разрешителни за работа на севернокорейски работници. Резолюцията дава право на страните членки да извършват в открито море проверки на плавателни съдове, заподозрени в нарушаване на ембаргото срещу Северна Корея. Това е деветата резолюция със санкции, която Съветът за сигурност приема единодушно от 2006 година заради ракетната и ядрената програма на Пхенян. Миналата седмица страната извърши шестия си и най-голям ядрен тест. Заради това ООН свика спешно заседание. Все пак санкциите са смекчени заради натиска на Китай и Русия, твърдят източници в световната преса.САЩ направиха поправки в първоначалната резолюция, която предвиждаше по-строги санкции, включително пълно петролно ембарго и замразяване на авоарите на севернокорейския лидер Ким Чен-ун.Китай от своя страна се обърна към лидера на севернокорейския народ да \"взема насериозно\" новата резолюция и призова всички страни да проявят разум в опитите за решаване на севернокорейската криза.", "date": "2017.09.12", "title": "Ограничават доставките на петрол за Северна Корея заради ядрените й опити"}
{"url": "https://offnews.bg/razsledvane/vojnata-v-smg-prodalzhava-novata-direktorka-otstraniava-toku-shto-naz-664883.html", "text": "Войната в Софийската математическа гимназия продължава. Уволнението на директора Антони Стоянов и  и назначение на наследничката му * не потуши напрежението, напротив. Новата директорка отстранява току-що назначени след конкурси по времето на Стоянов учители.Става дума за педагози с договори в сила от 1 септември. В петък от тях поискали да се съгласят договорите им да бъдат прекратени по взаимно съгласие. . С други думи, да си отидат тихомълком, без дори да претендират за обезщетение.Това се случва седмица преди първия учебен ден, когато конкурсите в повечето училища са минали, късно е педагозите да намерят работа при сравними условия с тези в СМГ и при положение, че заради математическата гимназия са отклонили други предложения за работа.Основанието за прекратяването на договорите е неясно - училището има достатъчно часове по български, провело е законни конкурси, а договорите са подписани и регистрирани в НАП. Колеги на потърпевшите смятат, че ги принуждават да си отидат, защото ръководството иска да върне на работа трима учители с неподновени от Стоянов срочни договори - Божидар Георгиев, Надя Владева и Ана Илиева.Но какво общо имат тези действия със законността?Договорите им не бяха подновени през август, но въпреки това продължават да идват на работа и да се вписват в протоколите за проведените педагогически съвети, разказват пред OFFNews учители, които не желаят имената им да бъдат цитирани.Сред потърпевшите новоназначени от 1 септември са Методи Кирилов и Гергана Търнева - учители по български език и литература. След връчените в петък писма им е даден 7-дневен срок да решат дали да подпишат предложението за раздяла по взаимно съгласие. Търнева не е съгласна. Пред OFFNews вчера тя заяви, че не е налице взаимно съгласие и ако бъде уволнена, ѝ се дължи обезщетение. Методи Кирилов пък коментира следното пред OFFNews: \"Искам да ми се отговори на въпроса по каква причина не трябва да съм на работа, след като имам трудов договор, след като е внесен в НАП. Имам всички законови основания да съм учител тук\".Двамата получили странни обяснения - били назначени повече хора. В същото време, именно от СМГ търсят учители (обявите са публикувани на сайта на РУО) и провеждат събеседванията през август. Защо, ако не са им трябвали, питат се учителите.Методи идва от друго училище. Споделя, че за 15-те си години стаж е видял много, но такова чудо - никога. За Гергана това е началото на учителската ѝ кариера. И двамата са отказали други предложения за работа, също добри, защото са били избрани в СМГ.Репортер на OFFNews отиде до СМГ вчера, за да зададе тези въпроси на директорката Зоя Рачева.Най-спешният конкурс в историятаИскахме да я попитаме още нещо - как успя да спечели вероятно най-бързо проведения конкурс в историята, побрал се само в 117 минути (от пускането на обявата за свободното място през подаването на документите до избора на печеливш).Обявата на началничката на Регионалното управление на образованието Ваня Кастрева бе публикувана в 15.03 ч. на 4 септември - денят на уволнението на директора Стоянов. Крайният срок за подаването на документите бе 17 ч. същия ден.От договора на Рачева, с копие от който OFFNews разполага, е видно и друго: в тези час и 57 минути са побрани не само публикуването на обявата, подаването на документи (това не можеше да става по имейл) от кандидатите и подборът на печелившия, но и назначаването му. Според договора тя е постъпила на работа на 4 септември, въпреки че конкурсната процедура приключва с края на работния ден - 17 ч.Документи подават трима кандидати, но Кастрева избира да назначи пенсионираната учителка. Заради дълъгия ѝ стаж само месечната ѝ добавка за прослужените години е над 500 лева. Сумата също е вписана в договора.От OFFNews попитахме МОН - началниците на Кастрева - дали ще предприемат нещо срещу тази имитация на конкурсна процедура. Отговора им вижте .А вчера искахме да попитаме и Рачева как е успяла да се справи физически със задачата по навременното подаване на документите, кога наистина е разбрала за търсения и.д. директор и какво я е мотивирало да се яви. Искахме да попитаме и защо не желае да работи с току-що назначените учители. Както и възстановила ли е на работа тримата с изтекли и неподновени срочни договори, а ако да, защо. И още - върнала ли е учителката по математика Петя Тодорова, дисциплинарно уволнена от Антони Стоянов заради проблемите с математическото състезание \"\" - решение, което предизвика .На входа на училището ни обясниха, че тече съвещание и Рачева не може да ни приеме. Изчакахме, тъй като от опит знаем, че когато става въпрос за СМГ, напоследък е трудно да се свържем с директора по телефона. След края на сбирката видяхме от нея да си тръгва уволнената Петя Тодорова. На въпрос възстановена ли е на работа не получихме утвърдителен отговор. Но \"все още ме пускат горе\", каза тя. Видяхме и Търнева да си тръгва разстроена, казвайки, че се е почувствала унизена заради реакция на ръководството след поисканото обезщетение.Въпросите ни към Рачева останаха без отговор. Служител в училището ни предаде отговора ѝ - можело да разговаряме с директорката, само ако Ваня Кастрева разпореди. От училището коментираха с неудобство, че такова нещо се случва за първи път.Курсове за милиониЧакайки в училището, видяхме стотиците купи на наградени ученици от гимназията от математически състезания. Те изпълват две стъклени витрини от край до край на две стени на първия етаж. Натъкнахме се и на още нещо - разписанието на курсовете по математика за предстоящата 2017/2018 г. В списъците видяхме, че и Тодорова, и пенсионираната и.д. директорка ще водят такива, както и учителката със срочен неподновен договор Ана Илиева.Неясно е позволява ли се на пенсиониран и/или отстранен учител по математика да води курсове в СМГ и ако не, защо те фигурират в списъците. Именно платените съботно-неделни курсове са в основата на скандала между математиците Стоянов и Тодорова, която доскоро прави разписанието им, твърдят учители. От тях годишно се изкарват по 1.2 милиона лева, по нефициална информация от училището, която не можем да потвърдим. Ясно е обаче, че родителите на дете плащат за модул от 30 учебни часа по 180 лева. Някои взимат по 3 модула на година, други - по 4. Според учители от СМГ на платените занимания ходят годишно между 2000 и 2500 деца.По-голямата част от парите отиват за хонорари на преподавателите. Остатъкът трябва да се управлява от настоятелството в полза на училището.Разпределянето на групите между преподаватели и начинът на управление на парите са основата на скандала, твърдят педагози.Европейско кенгуруНеотговорени въпроси има и към МОН и те касаят тазгодишното провеждане у нас на престижното международно математическо състезание \"Европейско кенгуру\".Част от учениците се явяват при организатора Съюз на математиците в България, а друга - при организатора сдружение \"Европейско кенгуру\" с ръководител Сава Гроздев, който е и председател на назначената от МОН национална комисия. Член на тази комисия е и учителката от СМГ Петя Тодорова.След скандал между двамата организатори заради искани от единия пари (родителите плащат такса от 7 лв. на дете), се оказва, че явилите се при СМБ не са допуснати до националния кръг, включително учениците от СМГ, независимо от резултатите си. В същото време се публикува списък на допуснатите - само деца, явили се при сдружението. Списъкът съдържа имена, но не и получените точки от децата на областния кръг. А без точките не може да се извърши класиране за националния, ако се работи по регламент. Класираните без точки са 392, а квотата за националния кръг е 400.Скандалът се разраства и МОН, в лицето на ресорния зам.-министър Таня Михайлова, се заема да посредничи. Но вместо да изиска резултатите на всички участници в състезанието и да се направи ново класиране на база точките, към списъка от 392 имена просто се прибавят 196-те имена на деца, всяко със съответния брой точки, подадени от Съюза на математиците в България.Прозрачност няма, на националния кръг може да се явили деца, които не отговарят на регламента, но не става ясно кой от явилите се при сдружението колко точки е получил. Част от допуснатите до националния кръг бойкотират състезанието и не се явяват, възмутени от ставащото.Таня Михайлова не поема отговорност за странното и несправедливо решение, тя и до днес е зам.-министър, а към децата не е отправено дори извинение.", "date": "2017.09.12", "title": "Войната в СМГ продължава: новата директорка отстранява току-що назначени учители"}
{"url": "https://offnews.bg/obshtestvo/kontrolior-svali-iaponetc-ot-tramvaj-zaradi-neperforiran-bilet-664929.html", "text": "Японски турист, пътувал с неперфориран билет, е бил свален от трамвай №5. Контрольорът не го е глобил, но и не е информирал чужденеца за правилата у нас. За случая съобщи Нова тв, като се позовава на публикации на очевидци във фейсбук. \"Пред мен беше седнал японец, държеше билетче в ръка\", разказва Дочка Андреева. По думите й той подал билета си на качилия се контрольор, който обаче показал на чужденеца със знаци, че трябва да слезе. На въпрос на жената какъв е проблемът, отговорът на проверяващия бил, че не е перфориран.Ръководителят на „Контрол по редовността на пътниците” в ЦГМ Алексей Фикинчев уточни, че туристът не е бил глобен, а контрольорът го е пуснал да си върви. На въпрос дали в подобна ситуация съответният контрольор може просто да продупчи билета на чужденеца, който не знае за правилата у нас, Фикинчев отговори утвърдително. \"По принцип да и такъв е съветът към всички контрольори\", каза той.", "date": "2017.09.12", "title": "Контрольор свали японец от трамвай заради неперфориран билет"}
{"url": "https://offnews.bg/bojni/dzhoshua-iska-da-bade-pele-na-boksa-664931.html", "text": "Световният шампион Антъни Джошуа иска да бъде толкова велик в бокса, колкото Пеле във футбола. Това заяви британецът по време на британските награди \"Мъж на годината\".\"Определено искам да бъда като Пеле, той е невероятен. Не само във футбола, той е и добър човек - свързва се с хората. Всички са възхитени след среща с него.Не съм сигурен дали е фен на бокса, но е фен на човещината и дори си спомни за мен при първия път, когато се срещнахме. Това беше в един хотел в Лондон. Тогава един от приятелите ми ме повика и каза, че не трябва да пропускам тази възможност\", сподели Джошуа.Британецът ще защитава световната титла във версия IBF в тежката категория на професионалния бокс срещу българския претендент Кубрат Пулев.Галавечерта в Кардиф е на 28 октомври и Кобрата ще направи втори опит в кариерата си да спечели отличието. Вчера двамата дадоха брифинг на същия стадион, на който ще бъде битката за титлата. ", "date": "2017.09.12", "title": "Джошуа иска да бъде Пеле на бокса"}
{"url": "https://offnews.bg/obshtestvo/valchev-iska-nakazatelno-presledvane-za-spirane-na-dete-ot-gradina-ili-664893.html", "text": "\"Намаляването на демографската криза и нискообразованото население е пряко свързано с увеличаването на учителските заплати\", заяви министърът на образованието Красимир Вълчев на дискусията „Демография и образование“.В развитите държави преподаватели стават учениците с най-висок коефициент на интелигентност, а в България студентите по педагогика са показвали среден успех в училище, констатира той и подчерта, че планираното увеличение на учителските възнаграждения (те трябва да станат средно с 20% над средната заплата за страната) е стъпка тази посока.За да прекъснем спиралата на неграмотността, трябва да има задължително образование и мотивирани учители, посочи министърът. С други думи, държавата трябва да обхваща децата в задължителни групи в детските градини от възможно най-ранна възраст, за да може невладеещите български да го усвоят и да могат да продължат в училище наравно с останалите.Там, където семейството отсъства или е слабо, държавата трябва да е силна, смята министърът.Според него спирането на децата от задължителните предучилищни групи или от училище трябва да е престъпление, а родителите да носят наказателна отговорност за това.Според него помощите за бедните семейства трябва да се дават под формата на обучителни дейности и учебници, а не като пари и храна. Според Вълчев учителите могат много по-искрено да преценят от какво имат нужда децата от родители, които си купуват алкохол с парите от помощите.Доц. Антоанета Христова от Института за изследване на населението и човека при БАН напомни тревожната статистика за раждаемостта у нас: образованите жени между 19 и 49 г. раждат средно по 1.2 деца, тези с основно и по-ниско образование - средно по 2.6. Щом интелитентните хора не могат да си позволят да имат деца у нас, значи държавата не прави нужното. У нас ромите висшисти са 0.5%, при българите процентът е 25.6. Ромите без образование са 21.8%.По темата за интеграцията на ромите се включи вицепремиерът Валери Симеонов, който също участва в дискусията.\"Има семейства, които учат и работят и след едно-две поколения не се различават от нас. Но за да можем да интегрираме повече роми, трябва да премахнем затворените гета. Те са извор на престъпност. Именно там детето на роми, което иска да учи, ще бъде спряно и ще бъде научено как да проси и краде\", каза Симеонов.", "date": "2017.09.12", "title": "Вълчев иска наказателно преследване за спиране на дете от градина или училище"}
{"url": "https://offnews.bg/kultura/festivalat-na-komediata-se-zavrashta-s-nad-40-sabitia-i-garantiran-smi-664953.html", "text": "За 4-та поредна година в София ще се проведе Фестивалът на комедията, организиран от Комеди Клуб София. Той ще стартира на 6-ти октомври и в рамките на по-малко от месец феновете на стендъпа у нас ще могат да гледат над 40 шоута.Освен българско присъствие, Фестивалът ще си има и традиционно гости от чужбина. У нас ще пристигнат комедиантите Даниел Слос (Великобритания), Марсел Люконт (Франция/Великобритания), Никола Силич (Сърбия - Comedy Central), Александър Перишич (Сърбия - Comedy Central) и други.Родните фенове на стендъпа ще могат да гледат най-доброто от комедиантите на Комеди Клуб София, ще има и шоута посветени на офиса и работата, секса, любовта, България и света, както и на черния хумор.Билети за фестивала може да откриете в мрежата на , а информация за събитието може да следите във .", "date": "2017.09.12", "title": "Фестивалът на комедията се завръща с над 40 събития и гарантиран смях"}
{"url": "https://offnews.bg/evropa/velikobritania-glasuva-otmiana-na-zakonodatelstvoto-na-es-664930.html", "text": "Британската Камара на общините подкрепи тази нощ Законопроекта за отмяна на европейското законодателство (Repeal Bill) с 326 гласа \"за\" срещу 290 против, предаде БТА. Така законопроектът преодоля първото си голямо препятствие в парламента, но много депутати обещаха да внесат промени в него, преди той да стане закон.Това е първата голяма законодателна крачка към излизането от ЕС.Целта на законопроекта е хиляди закони и регулации на ЕС да се трансформират в закони на Обединеното кралство, когато то напусне ЕС през 2019 г. Това е необходимо, според консерваторите, за да се избегне хаос след Брекзита. В същото време опозиционните депутати, подкрепени и от някои консерватори, заявиха, че ще се опитат да внесат промени в законопроекта на следващия етап, когато текстът му бъде обсъждан подробно преди окончателното гласуване, тъй като според тях той дава прекалено големи права на правителството да променя закони.Лейбъристите се опитаха да блокират процеса на обсъждането на законопроекта, призовавайки правителството да направи някои отстъпки, но след продължили повече от осем часа дебати, депутатите отхвърлиха с 318 гласа срещу 296 поправките на лейбъристите. На второ четене законопроектът бе одобрен с 326 гласа \"за\" при 290 против.Сега законопроектът, който ще стане един от най-важните конституционно значими законодателни актове в британската история, отива за обсъждане в комисиите на Камарата на общините. Очаква се този процес да продължи не по-малко от седмица и е възможно да започне едва през октомври. После следва трето, заключително четене в долната камара и след като бъде приет, ще отиде за разглеждане от горната камара Камарата на лордовете. Там предстои аналогична процедура с три четения. Проектът ще получи статут на закон, след като двете камари съгласуват окончателно текста и той бъде одобрен от кралица Елизабет Втора.Британският премиер Тереза Мей приветства гласуването в парламента, като заяви, че решението на депутатите означава, че сега Лондон може да продължи с преговорите, стъпил \"на здрави основи\", предаде Ройтерс.", "date": "2017.09.12", "title": "Великобритания гласува отмяна на законодателството на ЕС"}
{"url": "https://offnews.bg/ikonomika/za-parvi-pat-tehnologichna-kompania-vleze-v-indeksa-sofix-664954.html", "text": "Българската софтуерна компания Сирма Груп е първата технологична фирма, включена в борсовия индекс SOFIX.Това стана ясно след като на заседание от 7 септември Съветът на директорите на Българската фондова борса – София е взел решение за включване на емисията на холдинга в най-стария борсов индекс у нас.Основание за това решение са следните показатели: пазарната капитализация на фрий флоут (free-float) на дружеството е BGN 40 420 452, медианата на седмичния оборот е BGN 36 651, броят на сделките е 1384 и средно-аритметичната стойност на спреда е 0,06416086.Решението за промяна в базата на SOFIX влиза в сила от 18 септември 2017 година. В индекса Сирма Груп Холдинг е класирано сред водещите 15 дружества на фондовата борса съгласно критериите за изчисляване на индекса.Компанията отчита редовна търговия на своите акции и следва последователно и устойчиво приетата стратегия за растеж.SOFIX е най-старият индекс на Българска Фондова Борса – София, който съществува от 20 октомври 2000 година, когато базовата стойност на индекса е определена на 100. На 11 септември 2017 година стойността на индекса бе малко над 700.„Сирма Груп Холдинг“ АД е холдингова компания с 25 годишна история и е една от най-големите софтуерни групи в Югоизточна Европа.През 2015 година дружеството направи успешно IPO и се листна на Българската фондова борса, като привлече 11.4 млн. лева нов капитал. В групата работят над 400 професионалисти. Продукти и решения на Сирма работят в над 100 държави по света, на пет континента.Клиенти на групата са международни компании като BBC, FT, Press Association, Bloomberg, Astra Zenneca, IBM, Energous, QVI, Британския музей, Heidelberg, Canon, Bank of America и др. Компании на Сирма са разработвали многобройни проекти за правителствени организации в САЩ, Канада и Великобритания.", "date": "2017.09.12", "title": "За първи път: Технологична компания влезе в индекса SOFIX"}
{"url": "https://offnews.bg/obshtestvo/vnimanie-na-trakia-smeniat-kabel-na-34-ti-km-664922.html", "text": "Движението при 34-тия километър на магистрала Тракия днес ще е затруднено заради смяна на електрически кабел, минаващ над пътя, съобщава Агенция Пътна инфраструктура.Призовават се шофьорите да карат внимателно и със съобразена скорост, спазвайки пътната сигнализация и указанията на \"Пътна полиция\". Ремонтът ще продължи до 16.30 часа днес.", "date": "2017.09.12", "title": "Внимание на Тракия: Сменят кабел на 34-ти км"}
{"url": "https://offnews.bg/sviat/harvatia-obiavi-izvanredno-polozhenie-sled-potopa-vdigna-vojskata-da-664955.html", "text": "Големите наводнения, които заляха Хърватия вчера, са предизвикали тотален хаос в различни части на страната. Най-тежко пострадал е град Задар, който за часове беше буквално потопен от дъждовете. От подлезите му се виждаха само покривите, а улиците приличаха на реки. Последствията след наводненията са огромни - срутени мостове, къщи и разрушени пътища. Правителството на Хърватия днес обяви извънредно положение. Да помагат са мобилизирани пожарникари и полицаи. Властта е вдигнала и войската в засегнатите места.Силни бури обхванаха част от Балканския полуостров в понеделник, предизвиквайки хаос в Хърватия, Сърбия и Босна и Херцеговина.Вчера в Хърватия бе издаден предупредителен червен код за опасност от наводнения, след като Адриатическото крайбрежие бе залято от проливни дъждове. Под вода са Задар, остров Хвар и части от Адриатическата магистрала.", "date": "2017.09.12", "title": "Хърватия обяви извънредно положение след потопа, вдигна войската да помага (снимки)"}
{"url": "https://offnews.bg/volejbol/shefat-na-volejbola-otseche-gibona-ostava-664924.html", "text": "Пламен Константинов остава селекционер на националния отбор по волейбол за мъже. Новината съобщи в ефира на BG ON AIR шефът на федерацията инж. Данчо Лазаров.Така изпеченият апаратчик тушира напрежението около Гибона. В пресата се появиха доста основателни съмнения за разделение и скандали в отбора по време на Европейското първенство в Полша. Нашите отпаднаха на четвъртфинал от Сърбия.Според Данчо Лазаров няма никаква причина за смяна на Константинов. Пламен ще има пълната власт да реши с кои играчи да продължи.  Категорично обаче няма да има чистка сред националите. Задача пред тях е ясна - подобрено класиране на предстоящото Световно първенство.Данчо Лазаров похвали развитието на женския национален тим. И изчетка треньора му Иван Сеферинов.Селекционерът спечели квота за Мондиал 2018 на световната квалификация в Ротердам. И гони място в осмицата на Европейското първенство, което започва след близо месец.", "date": "2017.09.12", "title": "Шефът на волейбола отсече: Гибона остава"}
{"url": "https://offnews.bg/obshtestvo/bez-voda-na-pet-mesta-v-stolitcata-dnes-664881.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Заради направа на връзки на улични водопроводи на ул. „Цар Асенов път“ в Бистрица се налага спиране на водоподаването от 9:00 до 21:00 часа на вилна зона „Беликата“, вилна зона „Батийница“, вилна зона „Бяла нива“, вилна зона „Дебело Гуно“, вилна зона“ Косанин дол“, вилна зона „Градище“, вилна зона „Ловджийска чешма“ и с.Кокаляне.Във връзка с направа на връзки на улични водопроводи на бул. „Президент Линкълн“ в „Овча купел“ се налага спиране на водоподаването от 9:00 до 21:00 часа на бл.601, бл. 602, бл. 604, бл. 605; ул. „Първенец“, по ул. „Лиляче“ от бул. „Президент Линкълн“ до бл. 602.Изграждане на сградно водопроводно отклонение на ул. „Люлин планина“ в Център налага спиране на водоподаването от 9:00 до 18:00 часа по ул. „Люлин планина“ от ул. „Доспат“ до ул. „Шандор Петьофи“, по ул. „Доспат“ от ул. „Дукатска планина“ до ул. „Св. Иван Рилски“.Поради изграждане на сградно водопроводно отклонение на ул. „Асенова крепост“ в „Подуене“ се налага спиране на водоподаването от 10:00 до 19:00 часа на ул. „Погледец“, ул. „Царичина“, ул. „Асенова крепост“.Подмяна на сградно водопроводно отклонение на ул. „Криволак“ в Бистрица налага спиране на водоподаването от 9:00 до 17:00 часа на ул. „Криволак“, по ул. „Ивайло“ от ул. „Криволак“ до ул. „Младен Ангелов“.", "date": "2017.09.12", "title": "Без вода на пет места в столицата днес"}
{"url": "https://offnews.bg/sviat/pizza-hut-nakazva-sluzhiteli-v-sasht-ako-se-evakuirat-zaradi-uraganit-664951.html", "text": "Ураганите в САЩ предизвикаха щети за милиони, хиляди останаха без домове, но това не интересува силно популярната верига ресторанти Pizza Hut - с бележка в своите ресторанти мениджъри предупреждават служителите, че могат да бъдат наказани дисциплинарно, ако \"прекалят\" с евакуирането.Темата стана популярна след пост на служител от Pizza Hut в Туитър, който показва бележката в ресторанта, сложена от мениджъра.Тя е адресирана до всички работещи в ресторанта, ето някои акценти: Постът в Туитър бързо събра хейт към Pizza Hut, като веригата е обвинена, че мисли повече за печалбата си, отколкото за служителите си. Други потребители пък сметнаха за абсурден факта, че Pizza Hut затваря за Коледа, но не и за смъртоносен ураган.", "date": "2017.09.12", "title": "Pizza Hut наказва служители в САЩ, ако се евакуират заради ураганите"}
{"url": "https://offnews.bg/izvan-terena/pricheskata-na-makedonski-veteran-stana-hit-664952.html", "text": "Македонецът Горан Пандев е познато име в световния футбол, играл е няколко пъти и срещу България на всякакви нива. Бившият ас на Интер блесна и тази седмица, но по различен начин.Ветеранът на Дженоа беше заменен в мача срещу Удинезе. И фото от този момент се превърна в тотален хит.Фенове не спряха да осмиват прическата на Горан, която наподобява фалос. Това се дължи на оплешивяващото теме на левичаря, роден и израснал в прочутата школа на Струмица.Пандев трябваше да излезе рано, тъй като неговият съотборник Бертолачи получи червен картон и треньорът прекрои тактиката. По-късно в игра за Дженоа се появи и нашият Андрей Гълъбинов.Това не помогна на тима, който падна 0:1 като гост в Удине. Но загубата беше най-малкият проблем на Горан. Неизвестен фен фиксира като орел чудната прическа на Пандев и я увековечи.", "date": "2017.09.12", "title": "Прическата на македонски ветеран стана хит"}
{"url": "https://offnews.bg/futbol/ukraintci-kopirat-levskarite-sabliakoha-igrachite-video-664927.html", "text": "Феновете на Карпати Лвов принудиха играчите на клуба да свалят тениските си, след голямото поражение от Верес Рoвно с 1:6 в мач от шампионата на Украйна.\"Това са нашите цветове, сваляй я\", казва един от привържениците, след което играчите на тима започнаха да свалят тениските си един по един. В същото време от трибуните се чуват възгласи: \"Ние сме Карпати, вие сте ла**а\".Това е най-голямото и болезнено поражение на клуба от град Лвов на собствен терен в историята си в украинската Висша лига.Както добре знаем това не е единственият случай на събличане на фланелки след тежка загуба. Най-пресен пример за това е загубата на Левски от ЦСКА-София в края на месец май.\"Сините\" от \"Герена\" бяха безобразно слаби и разгневиха феновете си, част от които нахлуха на терена след мача и се опитаха да потърсят саморазправа с футболистите и да им свалят фланелките.", "date": "2017.09.12", "title": "Украинци копират левскарите, съблякоха играчите (видео)"}
