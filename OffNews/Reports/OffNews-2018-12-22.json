{"url": "https://offnews.bg/sviat/salzotvoren-gaz-i-vodni-oradia-sreshtu-zhaltite-zhiletki-i-tazi-sabota-694371.html", "text": "Сълзотворен газ и водни оръдия бяха използвани и тази събота срещу протеста на жълтите жилетки в Париж.Стигна се и до сблъсъци със силите на реда, съобщава кореспондентът на bTV.В шестият съботен протест се включиха около 2000 души във френската столица, а в цялата страна те са наброявали около 24 хил.80 души са арестувани.Около 50 демонстранти за кратко блокираха преминаването на камиони на границата между Франция и Испания преди да бъдат разпръснати от жандармерията. Блокади имаше и в Северна Франция близо до границата с Белгия.Миналата нощ 36-годишен мъж загина в катастрофа на блокиран пътен участък от жълти жилетки. Това е 10-тата жертва от началото на протестите.Протестите не стихват въпреки отстъпките, направени от властта. Те вече не са заради първоначално планираното, но осуетено поскъпване на горивата, а срещу цялостната политика на президента Еманюел Макрон.", "date": "2018.12.22", "title": "Сълзотворен газ и водни оръдия срещу жълтите жилетки и тази събота"}
{"url": "https://offnews.bg/politika/tcvetan-tcvetanov-az-sam-naj-golemiat-lobist-za-spravedlivost-prozra-694357.html", "text": "\"Аз съм най-големият лобист за справедливостта, най-големият лобист за прозрачността и най-големият лобист да може държавата да се справи с организираната престъпност и с корупцията.\" Така лидерът на парламентарната група на ГЕРБ Цветан Цветанов отговори задочно, пред Дарик радио, на .\"Това беше триумф на лобизма. Не искам да защитавам един или друг тип самолет – за мен и трите типа са прекрасни, летял съм на тях и срещу тях. Но за разлика от други хора, аз защитавам процесът да бъде прозрачен, открит и обективен. Има два вида избор – първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Но за това се изисква политическа смелост и най-вече отговорност, която не е присъща за нашите управници, посочи президентът.Те решиха да се правят на демократи в този процес и катастрофираха. Те решиха да тръгнат по другата процедура, както се прави навсякъде в развитите демокрации. Какво стана обаче? Преди да е приключила работата на тази комисия, един наш политик, и то от Вашингтон – Цветан Цветанов, вече предопредели избора. Министър-председателят също каза точната си дума. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят\", коментира Радев по-рано днес по повод проведената процедура.В отговор Цветанов заяви: \"Беше по-правилно да дебатираме тази тема с президента. Мисля, че щеше да се чувства доста неудобно и доста неловко. А иначе отстрани можеш да бъдеш ментор и да даваш каквито и да било квалификации за когото и да било\". Той на свой ред отправи обвинения. А именно, че президентът е дал приоритет на шведските \"Грипен\".Защо, господин Радев, от вашия служебен кабинет направиха така, че елиминираха всички и оставиха само \"Грипен\"? Защо се взе решение в последния момент, което даде посоката на следващото правителство и парламент, при положение, че се знае, че парламентарните избори са приключили и ще има правителство, попита Цветанов.\"Тогава ние направихме анкетна комисия, прозрачна процедура и се установи, че е имало действия, игнорирали един или двама от участниците и са дали приоритет, без никакви аргументи, само на един участник. Има ли някакви зависимости в този подход в това решение, взето еднолично от една институция? Ние направихме това да дадем възможност на правителството да продължи процедурата, но с всички участници, да има прозрачност, действителна конкурентност\", увери той.Според него при избора на F-16 е правителството заложило на експертизата, а не е взело политическо решение. Той подкрепи твърдението си и с идентични решения в Румъния, Турция и Гърция. \"Държавите членки на ЕС и на НАТО на въоръжение са с F-16, с изключение на Чехия и Унгария. В Чехия и Унгария ще видим, че процедурите завършиха със скандали и корупция. Само преди месеци в Словакия имаше подобен избор за \"Грипен\" и отново имаше съмнения за непрозрачност. След като имаше протести, Словакия финализира процедурата си за F-16.Българското правителство заложи на експертизата, на работната група, която докладва и вчера беше оповестен резултатът. F-16 е позициониран на първо място.\"Той отклони въпроса за цената с думите, че предстоят още процедури, първата от които е съгласувателна между министрите. След това \"българският парламент ще възложи на правителството да влезе в преговори с американската страна и когато е ясно, че има класиране, някои детайли, които към настоящия момент не могат да бъдат споделени от американската страна, ще бъдат споделени и тогава ще говорим за цената\".", "date": "2018.12.22", "title": "Цветан Цветанов: Аз съм най-големият лобист за справедливост, прозрачност и справяне с организираната престъпност"}
{"url": "https://offnews.bg/obshtestvo/pop-ot-troianskia-manastir-izgoni-dete-s-autizam-igumenat-se-izvini-694352.html", "text": "Йеромонах на име Георги от Троянския манастир се отнесе впечатляващо грубо към дете с аутизъм и се опита да го изгони заедно с майка му от храма в навечерието на светите дни на Рождество.Скандалното поведение на отеца е заснето на видео от присъстващи в манастира. То бе споделено от майката Кристина Борисова, която е журналист от русенската телевизия ТВН. В същата медия работеше жестоко убитата Виктория Маринова.Ето историята разказана от нея:Днес журналистката от Русе сподели, че е получила официално извинение за случилото се от Величкия епископ Сионий, който е игумен на Троянската света обител. ", "date": "2018.12.22", "title": "Поп от Троянския манастир изгони дете с аутизъм, игуменът се извини"}
{"url": "https://offnews.bg/ikonomika/forbes-naredi-balgaria-sred-50-te-naj-dobri-darzhavi-za-biznes-694351.html", "text": "Списание Forbes нареди България сред 50-те най-гостоприемни държави към бизнеса в 13-ия си годишен преглед. Страната ни е №46 в общата класация за 2019 г. със 161 страни по света. По отделните показатели, формиращи крайния резултат, варираме от 21-во до 86-о място.Рейтингът се съставя по 15 основни показателя: свободна търговия, финансова свобода, защита правото на собственост, равнище на корупцията, иновации, технологично развитие, бюрокрация, инвестиции, данъчна тежест, защита на инвестициите, лична свобода, качество на живота, развитие на инфраструктурата, размер и развитие на вътрешния пазар, политически рискове.По-показателя финансова свобода сме най-напред - 21-во място. Вторият ни резултат са технологиите - 30-и, две места по-надолу сме в класацията за защита на инвестициите - №32. По лична свобода сме №41, а по финансова - №44. Критерият иновации ни отрежда 48-то място, по защита на собствеността сме 63-и, а по корупция - №64. Въпреки, че всяко правителство се хвали колко ниска е данъчната ни тежест класацията тук ни праща на 81-во място. Трудната ни раздяла с бюрокрацията се вижда и тук - 86-и сме.Защитата правото на собственост е единственият показател, по който имаме подобрение спрямо миналата класация.Доходът на глава от населението в България остава най-ниският сред членовете на ЕС и нейната зависимост от вноса на енергия прави растежа ѝ чувствителен към външните пазарни условия, пишат от списанието. Авторите отчитат разумното ни управление на публичните финанси, довело до бюджетни излишъци през 2016 г. и 2017 г., но подчертават енергийната ни зависимост от Русия.Кои са в Топ 10Въпреки трусовете заради Брекзит във Великобритания, тя е №1 за втора поредна година с $39,700 БВП на глава от населението и 1.7% растеж на брутния вътрешен продукт. Въпреки демонстрациите на американския президент Доналд Тръмп, че политиките му са насочени към благото на бизнеса, САЩ слизат с пет места, до №17.Ето и списъка:1. Великобритания2. Швеция 3. Хонконг4. Холандия5. Нова Зеландия6. Канада7. Дания8. Сингапур9. Австралия10. ШвейцарияСледващата десетка включва: Ирландия, Тайван, Финландия, Германия, Норвегия, Южна Корея, САЩ, Испания, Япония и Белгия. №21 е Франция, следвана от Австрия, Люксембург, Израел, Португалия, Исландия, Литва, Естония, Чехия и Италия. №31 е Словения, след нея - ОАЕ, Чили, Полша, Малайзия, Латвия, Кипър, Словакия, Мавритания и Унгария, която завършва Топ 40.41-ва е северната ни съседка Румъния, където на глава от населението се падат по $10,800 БВП, но годишният ръст е 6,9%. Следват я Гърция, Малта, Грузия, Катар, България (с 8 000 долара на глава от населението). След нас са Тайланд и Коста Рика. В Топ 50 влизат още Китай и Оман.На дъното виждаме Централноафриканската република (№161), Конго (№160), Гвинея-Бисау (№159), Екваториална Гвинея (№158) и Чад (№157).За оценка са използвани публикувани доклади на неправителствената организация \"Фрийдъм хаус\", фондацията \"Херитидж\", ООН, \"Трансперънси интернешънъл\", Световната банка и др.", "date": "2018.12.22", "title": "Forbes нареди България сред 50-те най-добри държави за бизнес"}
{"url": "https://offnews.bg/drugi/izvedoha-bobi-mihajlov-ot-brifing-v-belgrad-prilosha-mu-po-vreme-na-i-694353.html", "text": "Президентът на Българския футболен съюз Борислав Михайлов бе изведен от пресконференцията на четиристранната среща между лидерите на България, Румъния, Сърбия и Гърция, тъй като му прилоша по време на изказването на Бойко Борисов.Малко по-късно босът на БФС се почувства добре и се върна на брифинга. Михайлов е в Белград заедно с премиера и спортния министър Красен Кралев за участие в четиристранна среща между лидерите на балканските страни.Те ще обсъдят реализирането на конкретни проекти в секторите транспорт и енергетика, които са от жизнено значение не само за целия регион, но и за Европа, съобщиха от пресцентъра на кабинета.Освен срещата на високо ниво в Белград има и събиране на спортните министри и председателите на футболните федерации на четирите държави. Те се разбраха за следното:- Гърция се включва в домакинството на Сърбия, България и Румъния за европейското първенство по волейбол през 2021 г.- Четирите страни ще участват заедно в кандидатурата за домакинство на Европейското първенство по футбол през 2028 г., Световното първенство по футбол през 2030 година и отново, ако предишните са неуспешни, за Европейското първенство по футбол през 2032 година;- Ще се създаде Комисия за подготовка на кандидатурите за домакинство, в която ще има общо 16 души (по четири представители от всяка страна);- Следващата среща на спортните министри ще е в София през февруари 2019 година, а след това - през април 2019 година в Гърция.", "date": "2018.12.22", "title": "Изведоха Боби Михайлов от брифинг в Белград, прилоша му по време на изказването на премиера Борисов (видео)"}
{"url": "https://offnews.bg/politika/maltretiraha-ni-unizhavaha-ni-tova-e-perverzia-kazva-desislava-iva-694350.html", "text": "\"Това е перверзия, прокуратурата да държи толкова да сме затворени. Никога няма да си позволя да наруша домашния арест и да се върна там, където ни малтретираха и унижаваха.\" Това заяви Десислава Иванчева в първия си коментар извън ареста.Отстранената кметица на столичния район \"Младост\", заместничката ѝ Биляна Петрова и бившият кмет на района Петко Дюлгеров бяха задържани в центъра на столицата на 17 април с белязани пари. Днес Иванчева и Петрова напуснаха ареста на ул. \"Майор Векилски\" с патрулка на столичното 7-о районно управление на полицията, която ги откара до домовете им. Тримата остават под домашен арест.Иванчева бе посрещната с букет цветя от съседи. Призна, че я е страх да не се върне в ареста, защото прокуратурата не е оттеглила искането си за това. Решението на Апелативния специализиран съд се очаква след празниците.\"Това е един лош и лъжовен свят. Много неща разбутахме, например откраднатите 14 апартамента от времето на Борисов като кмет, пуснахме ги на прокуратурата, разследване няма\", каза отстранената кметица, цитирана от bTV, но подчерта: \"Не обвинявам никого\".Тя допълни, че няма угризения за свършената от нея работа и ще съди експертите, изготвили докладите по делото.„Прокуратурата излъга, Гешев каза, че сме броили парите, а г-жа Петрова си ги била сложила в чантата, оказа се, че няма такова нещо. Смаза ме, че може такива хора да не направят правилните експертизи”, допълни Иванчева.", "date": "2018.12.22", "title": "Малтретираха ни, унижаваха ни - това е перверзия, казва Десислава Иванчева в първия си коментар извън ареста"}
{"url": "https://offnews.bg/sviat/politcaite-v-rusia-s-novi-prava-v-borbata-s-pianitcite-694358.html", "text": "Под заглавието „Пиянството – норма за взлом“ руският „Комерсант“ съобщава за проекта за новите правомощия на полицията в борбата ѝ с пияните шофьори.Министерството на вътрешните работи в Москва е подготвило поправки в закона за полицията. Служителите на реда ще получат право да доставят пияните граждани в изтрезвители, които бяха опразнени в цяла Русия през 2011 г., но в редица региони продължават да действат. Документът вменява правомощия на охранителите да отварят или разрязват автомобили с цел спасяване на човешки животи или предотвратяване на престъпления, а също и при необходимост от освидетелстване на шофьори в състояние на опиянение. Новите права се узаконяват за отстраняване на проблемите, препятстващи полицаите при изпълнението на задълженията им по защита на гражданите и обществото от престъпни посегателства, подчертават от министерството.В частност, става дума за взаимодействието между полицаите и пияниците. Сега служителите имат право да доставят граждани, намиращи се на обществени места „в състояние на алкохолно, наркотично или друго токсично опиянение и изгубили способността си самостоятелно да се придвижват или ориентират в обстановката, в медицинските организации“.В новата редакция се уточнява: пияните могат да бъдат доставени и в „специализирани учреждения, оказващи помощ по извеждането от състоянието на алкохолна /наркотична/ интоксикация“, т.е. в изтрезвителите. Въпреки ликвидираните през 2011 г. изтрезвители, в редица региони на федерацията вече са създадени и функционират подобни институции на регионално и общинско ниво. В Татарстан, например, вече няколко години работи мрежа от т.нар. центрове за детоксикация. Въвеждането на новите норми ще позволи на полицаите да доставят в такива учреждения граждани „с цел своевременно отстраняване на негативните за здравето им фактори“, поясняват от МВР. „Комерсант“ припомня, че в началото на 2018 г. Съветът на федерацията предложи закон за изтрезвителите, но това не се случи. Възраждане на системата на изтрезвителите предлагаха и в Градската дума на Москва.В закона за полицията се въвежда нов член за отваряне на транспортното средство. Позволява се разбиването на ключалки в името на спасяването на живота на гражданите, за пресичане на престъпления, за задържане на лица, заподозрени в извършване на престъпление, за проверки след съобщения за заплаха от терористичен акт, за установяване на нещастен случай. С аналогични пълномощия вече разполагат войските на националната гвардия на Русия.Отварянето на автомобила става възможно, ако водачът с признаци на опиянение се е заклещил в машината и е необходимо да бъде освидетелстван. Преди това обаче полицаят е длъжен да съобщи своите длъжност, звание, фамилия, да представи удостоверение, да предупреди за намерението си да разбие колата, да разясни причините и основанията за това. Собственикът на автомобила задължително трябва да бъде информиран в рамките на денонощие, ако колата е била разбита и отворена в негово отсъствие. При това полицаят е длъжен да се погрижи за возилото така, че в него да не проникне някой страничен човек, докато то е отворено. По какъв начин да се погрижи – няма яснота.Адвокатът на движението „Свобода на избора“ Сергей Радко определя предложените от МВР поправки като „прекалено общо“. Нормална е ситуацията, когато полицаят трябва да отвори колата, за да спаси човек или да премахне от задната седалка куфарче с проводници и часовников механизъм, казва президентът на колегията за правна защита на собствениците на автомобили Виктор Травин. Към момента е в сила постановление за насочване на шофьорите за освидетелстване на нивото на опиянение, като сред основанията са: миризмата на алкохола от устата, нестабилна поза, нарушение на речта, почервеняло лице. Но ако човекът се е заклещил в машината, това е невъзможно да се определи, подчертава Травин.Вярно, че има универсален постулат: „Поведение, несъответстващо на обстановката“. Но използването му от полицаите вероятно ще предизвика злоупотреби, коментира експертът.", "date": "2018.12.22", "title": "Полицаите в Русия с нови права в борбата с пияниците"}
{"url": "https://offnews.bg/sviat/pochina-polubrat-na-kralia-na-sauditska-arabia-694356.html", "text": "Почина полубратът на краля на Саудитска Арабия Салман.Принц Талал бин Абдел Азиз е издъхнал днес на 87-годишна възраст.За кончината му съобщи синът му, милиардерът принц Ал Уалид бин Талал.", "date": "2018.12.22", "title": "Почина полубрат на краля на Саудитска Арабия"}
{"url": "https://offnews.bg/sviat/amerikanskoto-pravitelstvo-spria-chastichno-rabota-694348.html", "text": "Американското правителство частично спря работа в полунощ местно време заради блокиралото приемане на бюджета му от законодателите. Ябълката на раздора е искането на президента Доналд Тръмп за предвиждането на 5 милиарда долара за изграждането на стена по границата с Мексико, което среща отпор.Сенатът и Камарата на представителите се разпуснаха късно снощи след часове на безплодни преговори за постигане на някакъв компромис.Заради липсата на споразумение финансирането за около една четвърт от правителствените служби спря в полунощ в петък срещу събота. Затварят врати девет агенции със стотици хиляди федерални служители. Много от тях ще работят без заплащане, ако не напуснат, а други ще бъдат пратени в неплатен отпуск точно преди Рождество. Сред тях са службите по вътрешна сигурност, транспорт, земеделие, правосъдие.Очаква се и двете камари да се съберат отново тази вечер с надеждата да се намери бърз изход и да се предотврати прерастването на затварянето в многодневна криза.", "date": "2018.12.22", "title": "Американското правителство спря частично работа"}
{"url": "https://offnews.bg/sviat/blizo-300-000-bezhantci-v-turtcia-se-zavarnaha-v-siria-694354.html", "text": "Турският министър на вътрешните работи Сюлейман Сойлу заяви, че след военните операции на Анкара в Сирия „Щит на Ефрат“ и „Маслинова клонка“ броят на завърналите се обратно бежанци е 291 790 души, предаде Анадолската агенция.Сойлу каза това по време на координационната среща по въпросите на нередовната миграция в Одрин и подчерта значението на усилията на всички власти в провинциите по западните граници на страната. „Светът никога не е бил мирно и тихо място, където всеки може да изживее живота си на собствена земя, хората винаги бягат от нещо, мигрират или са прокудени и често са в опасност. Те бягат от окупация и войни, от глад и суша, това са причините за феномена на миграцията“, посочи министърът.В имиграционната картина на 21-и век фигурират 244 млн. души, от които 71, 4 души са регистрирани като бежанци или принудително разселени лица, допълни той. През 1990 г.броят на мигрантите е бил 153 млн., а на бежанците – 21, 1 млн.души. Но тази картина показва, че въпреки развитието на цивилизацията, няма особени промени по пътя на човечеството, коментира Сойлу. Според него Одрин е свързан с онази част от бежанците, която иска да се установи в Европа. Но повечето от приютените в Турция живеят с надеждата да се завърнат обратно в Сирия и като цяло в Близкия Изток, смята той. Бежанците влизат в Турция от източните й предели, но западните й граници с дължина 481 километра, както и зоната на отговорност в Егейско море, са цел за големи групи и предизвикателство за охраната на границите с България и Гърция, подчерта вътрешният министър.„Тази година са заловени 251 794 нелегални мигранти, опитали да се прехвърлят незаконно в съседните на Турция страни. Това е с 56% повече от 11-те месеца на миналата година, което се дължи на работата на полицията и жандармерията. В страната ни се намират около 4, 5 млн. чужденци, в това число са 3, 6 млн. души със статут на международна закрила, но ние се намираме под сериозен миграционен натиск и от Афганистан, и Пакистан“, посочи Сойлу. Той акцентира на подобряването на интеграционните системи на границите и укрепването на сътрудничеството със засегнатите страни, като подчерта, че мерките по охраната са строго увеличени. Министърът уточни, че големите групи нелегални мигранти, заловени през месец май по границите с България и Гърция, не са пуснати на свобода.Арестуваните в западните турски провинции сирийци са настанявани във временните центрове за убежище в Каркамъш и Суруч, и след проверка на самоличността се изпращат на изток в Хатай, откъдето ги връщат в Сирия. Сюлейман Сойлу посочи още, че майският пик на тръгналите незаконно да пресичат границите с България и Гърция е спаднал със 70, 3% през ноември.Според официалните данни на вътрешното министерство на Турция от началото на декември, точният брой на сирийските бежанци в страната е 3 611 834 души. От тях 612 846 са деца, 303 228 са пълнолетни, а общо 916 074 се учат в местните училища. В турските болници са се родили 385 000 сирийски бебета. Заради силния мигрантски натиск Анкара е засилила контрола по сухопътните си граници с дължина 2 327 км и по морските в зона от 8 484 км.", "date": "2018.12.22", "title": "Близо 300 000 бежанци в Турция се завърнаха в Сирия"}
{"url": "https://offnews.bg/politika/shvetcia-razocharovana-i-raztrevozhena-sled-balgarskia-izbor-na-f-16-694370.html", "text": "Шведската държава изрази \"голямо разочарование и тревога\" от решението на българското Министерство на отбраната да прекрати едностранно преговорите с Швеция за закупуване на изтребители.\"С голямо разочарование и тревога научихме за намерението на българското Министерство на отбраната едностранно да прекрати преговорния процес с Швеция за закупуване на изтребители.В рамките на ясно дефинирана тръжна процедура, съдържаща набор от прецизни критерии, българското Министерство на отбраната е стигнало до заключение, че Gripen е най-способната платформа по отношение на оперативната ефективност. В допълнение, шведската оферта е значително под зададения бюджет, одобрен от българския парламент, като по този начин оставя съществен резерв за покупката на оръжия и оборудване, включително и такива, за които се искат лицензи от САЩ. Придобиването на такива лицензи никога не е представлявало пречка за другите страни членки на НАТО, които летят на Gripen”, се казва в съобщение на шведската страна, цитирано от bTV.\"Швеция предложи на България 10 нови изтребителя Gripen, напълно съвместими с НАТО и напълно в съответствие с техническите и оперативните изисквания, както и със зададените от страната бюджет и срокове за доставка. С Gripen България може да има най-добрата в света ПВО защита с ракетата Meteor и българските ВВС ще могат да гарантират сигурността на българското въздушно пространство след само 24 месеца\", се казва още в него.Реакцията дойде, след официалното съобщение от българската страна, че правителството е избрало американските F-16.В същото време, американската \"Локхийд Мартин\" излезе с позиция, в която се казва, че компанията \"приветства внасянето за разглеждане от Министерски съвет от министъра на отбраната Красимир Каракачанов и министъра на икономиката Емил Караниколов на доклад за избор на нов боен самолет за българската армия, който предлага България да започне преговори за закупуване на изтребители F-16 Блок 70 от САЩ\".\"Това е голяма новина за националната отбрана, индустрията и икономиката на България. Българските военновъздушни сили ще разполагат с един от най-усъвършенстваните бойни изтребители на въоръжение в НАТО. За икономиката и индустрията на България това ново дългосрочно партньорство със световен технологичен лидер като Локхийд Мартин ще донесе много ползи. Ние сме готови да продължим да подкрепяме американското правителство и нашите български партньори по време на преговорите за сключване на договор.\"Локхийд Мартин\" се ангажира пред България да работи съвместно с американското правителство по проучването на възможностите за намаляване на разходите в следващия етап от процеса по придобиване на изтребители. Съгласно принципите на програмата за чуждестранни военни продажби (FMS), цената, посочена в писмото за предложение и приемане (LOA), се определя от американското правителство след консултация с компаниите и правителството, което придобива техниката\", пише още в текста.", "date": "2018.12.22", "title": "Швеция разочарована и разтревожена след българския избор на F-16"}
{"url": "https://offnews.bg/sviat/izkliuchiha-avarijno-reaktor-na-aetc-v-ukrajna-tvardiat-che-niama-ra-694363.html", "text": "Автоматичната защита на активната зона от реактора на първи енергоблок от Ровенската АЕЦ в град Вараш, Западна Украйна, изключи днес аварийно съоръжението поради \"грешно зададен сигнал\". Това съобщи украинският държавен ядрен регулатор, цитиран от ТАСС.По данни на ведомството радиационният фон на производствената площадка на централата остава непроменен.Създадена е комисия за разследване на инцидента.На 13 декември при подобна ситуация защитата на втори енергоблок от Хмелницката АЕЦ в Западна Украйна го изключи от енергийната система на страната заради повреда в генератора.", "date": "2018.12.22", "title": "Изключиха аварийно реактор на АЕЦ в Украйна. Твърдят, че няма радиация"}
{"url": "https://offnews.bg/zimni/johanes-tinges-bio-specheli-presledvaneto-krasi-anev-zavarshi-26-i-694366.html", "text": "Йоханес Тингес Бьо стигна до пета победа от началото на сезона в Световната купа по биатлон, след като спечели преследването в чешкия град Нове место.Норвежецът стартира от първа позиция, след като вчера триумфира в спринта, успя да запази лидерското си място, въпреки че направи общо четири грешки при четирите си стрелби.Руснакът Александър Логинов, който потегли втори, запази позицията си. Той също направи четири пропуска и финишира на 6.2 секунди след Бьо.Трети на 23.9 секунди се нареди Тарей Бьо от Норвегия, който свали 19 от 20 мишени и прогресира с пет места, за да се качи на подиума.В преследването участваха българите Красимир Анев и Владимир Илиев. Анев завърши 26-и, като направи скок с 11 позиции. Той направи четири грешки в стрелбата.Владимир Илиев, който стартира 27-и, имаше проблеми при стрелбата, като направи общо 9 пропуска, 6 от които от положения прав и финишира 36-и на 4:02.1 минути.", "date": "2018.12.22", "title": "Йоханес Тингес Бьо спечели преследването, Краси Анев завърши 26-и"}
{"url": "https://offnews.bg/politika/rumen-radev-predlozhenieto-za-iztrebitel-f-16-beshe-triumf-na-lobizma-694345.html", "text": " Процесът по избор на нов тип изтребител се води на тъмно. Предложението за изтребител F-16 беше триумф на лобизма.Това каза президентът Румен Радев по Дарик радио. „Думата на 2018 г. е автокрация. Това бе годината на демократичния упадък. Виждаме, че за пореден път кабинетът харчи огромни суми от държавната хазна без правила и често - по личното усмотрение на министър-председателя. Парламентът вече не контролира кабинета. А напротив, кабинетът прегазва решения на парламента. Виждам също, че изборното законодателство не бе реформирано, машинното гласуване се отлага отново, съдбата на т. нар. втори протокол от СИК, който е обект на изборна манипулация, остава неясна, заяви Радев и посочи, че оттам са намалели и гаранциите да се проведат честни и демократични избори догодина.Това беше триумф на лобизма. Не искам да защитавам един или друг тип самолет – за мен и трите типа са прекрасни, летял съм на тях и срещу тях. Но за разлика от други хора, аз защитавам процесът да бъде прозрачен, открит и обективен. Има два вида избор – първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Но за това се изисква политическа смелост и най-вече отговорност, която не е присъща за нашите управници, посочи президентът.„Те решиха да се правят на демократи в този процес и катастрофираха. Те решиха да тръгнат по другата процедура, както се прави навсякъде в развитите демокрации. Какво стана обаче? Преди да е приключила работата на тази комисия, един наш политик, и то от Вашингтон – Цветан Цветанов, вече предопредели избора. Министър-председателят също каза точната си дума. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят“, допълни още Радев.\"Министър-председателят казва, че някакви летци може би някъде някога са му казвали, че F-16 е най-добър. Защо е тогава цялата тази експертна група?! Защо е този фарс?! Това е вече някаква досадна подробност“, каза Радев.„По същата логика е и например някакъв строителен бос някъде да шушне на министър-председателя, че неговата фирма ще построи най-добре магистралата при най-изгодни условия. И ако са кандидатствали 10 фирми, както става, накрая остава по документи само една. Не знам кой шушне на министър-председателя за самолетите. Да каже той. Някакви летци някъде. Защо беше този целият цирк?!“, попита президентът.", "date": "2018.12.22", "title": "Румен Радев: Предложението за изтребител F-16 беше триумф на лобизма"}
{"url": "https://offnews.bg/112/api-sled-tragichnata-verizhna-katastrofa-ne-hvarliajte-obvinenia-bez-694369.html", "text": "Агенция \"Пътна инфраструктура\" разпространи позиция, в която разкритикува \"хвърлянето на обвинения без конкретни доказателства в публичното пространство\" от страна на \"представители на неправителствени организации, обявяващи се за пътни експерти\".Съобщението е във връзка с трагичната верижна катастрофа с 11 автомобила от тази сутрин, при която загинаха петима души, а двама бяха ранени. По-късно бе съобщено, че фирмата, която е отговорна за почистването на пътя, е извадила машините с няколко часа закъснение.Пътният инцидент на път II-84 в село Звъничево е станал в условия на гъста мъгла и видимост от 10 метра. Скоростта на движение в населеното място при нормални метеорологични условия е до 50 км/ч., изтъква АПИ.Агенцията призовава още да не се \"злоупотребява с емоциите на хората в навечерието на Коледа\" и апелира шофьорите да карат с повишено внимание и със скорост, съобразена с метеорологичната обстановка.", "date": "2018.12.22", "title": "АПИ след трагичната верижна катастрофа: Не хвърляйте обвинения без доказателства!"}
{"url": "https://offnews.bg/sviat/poroshenko-zadalzhi-ukrainskata-pravoslavna-tcarkva-da-se-preimenuva-v-694355.html", "text": "Президентът на Украйна Петро Порошенко подписа закон, който задължава Украинската православна църква в своето название да указва принадлежност към Руската православна църква.Това се посочва в съобщението, публикувано в официалния сайт на държавния глава. В него е отбелязано, че става дума за одобрения на 20 декември от парламента в Киев закон за изменения в закона на Украйна за свободата на съвестта и религиозните организации. Той касае названията на религиозните организации, които влизат в структурата на религиозна организация с ръководен център извън пределите на страната, „в държава, която със закон е призната като осъществила военна агресия срещу Украйна и/или временно е окупирала част от територията на Украйна“.„Хората имат конституционно право на свободен избор на вероизповедание. Отбелязаните изменения в закона създават чудесни условия за реализацията на това право за тези, които ще решават към коя православна юрисдикция ще принадлежат - дали към новосъздадената автокефална Православна църква на Украйна, или към онази църква, която настоява да съхрани своята свързаност и зависимост от РПЦ“, подчерта Порошенко при подписването на закона.Той заяви, че „е по-лесно да направиш своя избор, когато всичко има имената си, а реализацията на закона ще даде на гражданите пълна информация“. Според него поправките в закона се придържат към принципа на свободата на вероизповеданията и равенството на всички конфесии, и няма да има никакви ограничения за конституционните права на гражданите.На 20 декември Върховната рада на Украйна прие закона, който задължава Украинската православна църква /Московския партиархат/ в названието си да посочи принадлежността си към Руската православна църква, припомня Интерфакс. Законът бе изпратен на президента за подпис. Същия ден от УПЦ /Московския патриархат/ се обърнаха към Порошенко с молбата да наложи вето върху закона. Към момента официалното название на църквата, намираща се в каноническо единство с Московския патриархат, е Украинска православна църква /УПЦ/. На 15 декември обединителният събор, състоял се в присъствието на президента Порошенко, учреди единна поместна църква на Украйна и избра ръководител на тази структура. Каноническата УПЦ отказа да признае новата църква. Още преди събора Константинополският патриарх Вартоломей предупреди главата на УПЦ митрополит Онуфрий, че след избора на главата на новата църква той ще изгуби титлата си на митрополит на Киев и цяла Украйна.", "date": "2018.12.22", "title": "Порошенко задължи Украинската православна църква да се преименува в полза на руската"}
{"url": "https://offnews.bg/112/zastreliaha-vazrasten-mazh-v-doma-mu-v-selo-v-biala-slatina-694368.html", "text": "82-годишен мъж е бил застрелян в дома си в село Враняк, община Бяла Слатина.Сигнал за престъплението подал кметът минути преди 15 ч., съобщи МВР.Пристигналите на място полицаи от районните полицейски управления в Бяла Слатина и Враца видели, че мъжът е прострелян в главата. Започнали издирване и задържали 39-годишен мъж от същото село, който е съсед на убития.Той е задържан в Районното управление в Бяла Слатина.В процеса на първоначалните процесуални действия е изяснено, че до убийството се е стигнало след употреба на алкохол и възникнал спор на битова основа.По случая е образувано досъдебно производство.", "date": "2018.12.22", "title": "Застреляха възрастен мъж в дома му в село в Бяла Слатина"}
{"url": "https://offnews.bg/obshtestvo/novi-avtobusi-kam-vitosha-ot-dnes-puskat-i-simeonovskia-lift-694324.html", "text": "Обновени автобуси возят от днес до планината Витоша. Те ще се движат по линии с номера 63 и 66. Автобусите са съобразени за движение в планински райони, имат големи багажни отделения, в които се събират ски оборудване и сноубордове и спортни атрибути. Разполагат с 60 седящи места, което е с три пъти повече от тези, които в момента обслужват линиите.Общо местата в автобусите са над 80, като седящите са 60 и 22 правостоящи. Обновените автобуси са климатизирани, отговарят на изискванията на Евро 5. От днес започва да работи и Симеоновският лифт. Ски сезонът на Витоша бе открит с нощно каране снощи. ", "date": "2018.12.22", "title": "Нови автобуси към Витоша от днес, пускат и Симеоновския лифт"}
{"url": "https://offnews.bg/temida/ivancheva-petrova-i-diulgerov-parvo-v-7-ru-posle-izlizat-pod-domashe-694339.html", "text": "Отстранената кметица на \"Младост\" Десислава Иванчева и заместничката й Биляна Петрова излизат под \"домашен арест\" от килиите на столичната ул. \"Майор Векилски\". Първо обаче те ще бъдат откарани с кола в 7-мо районно управление на МВР. Това съобщи Ирен Савова, адвокат на Петрова. Третият подсъдим Петко Дюлгеров вече е откаран към районното.  Тримата ще бъдат освободени оттам, посочи Савова. Пред ареста е майката на Иванчева, както и граждани, защитници на двете жени. Двете подсъдими напускат ареста след над 8 месеца задържане - от 17 април, когато бяха зрелищно арестувани с белязани пари в центъра на София. ", "date": "2018.12.22", "title": "Иванчева, Петрова и Дюлгеров първо в 7 РУ, после излизат под домашен арест"}
{"url": "https://offnews.bg/obshtestvo/ofitcialno-chestita-zima-utre-do-13-gradusa-694322.html", "text": "Зимата настъпи официално 23 минути след полунощ,  първият ден от астрономическата зима ще е слънчев, времето ще е тихо, а облаците ще отстъпят след като сутринта захлупят низините и котловините. Максималните температури ще са между 3 и 8 градуса, според прогнозата на НИМХ. Край морето ще има мъгла в ранните часове на деня, но слънцето ще пробие по-късно. Вълните ще са 1 - 2 бала, термометрите ще се качат във водата до 7 -8 градуса, а на брега - до 7 градуса. В планините ще духа вятър - умерен и силен, на 1200 м максималните температури ще са до 6, а на 2000 м - около 0 градуса. Утре температурите ще се повишат до 13 градуса, ще духа умерен вятър от запад. Дори минималните температури ще се над нулата.В понеделник вятърът ще се усили още. Облаците ще се увеличат, през нощта срещу Коледа нахлува студен въздух. Ще превалява сняг. ", "date": "2018.12.22", "title": "Официално: Честита зима, утре - до 13 градуса"}
{"url": "https://offnews.bg/sviat/zadarzhaha-dvama-zaradi-dronovete-nad-letishte-getuik-694328.html", "text": "Двама души са задържани късно снощи от британската полиция във връзка с инцидента с пускането на дронове близо до лондонското летище \"Гетуик\".  Летището бе частично отворено вчера сутринта след принудително затваряне за 36 часа, което провали коледните планове на над 100 000 пътници, но снощи администрацията и цялото летателно пространство след съобщения за нова поява на дрон над тях.В момента летището е отворено, но по преценка на ръководство ще са необходими няколко дни за възстановяване на пълноценната му работа.Разследването на случая продължава.", "date": "2018.12.22", "title": "Задържаха двама заради дроновете над летище Гетуик"}
{"url": "https://offnews.bg/futbol/aleksis-sanches-otreche-za-bas-za-uvolnenieto-na-mourinio-694349.html", "text": "Нападателят на Манчестър Юнайтед Алексис Санчес отрече информацията, че се е обзаложил с Маркос Рохо за уволнението на Жозе Моуриньо.Припомняме, че вчера британският \"The Sun\" съобщи, че двамата вързали бас за 20 хиляди паунда кога Специалния ще се сбогува с работата си на \"Олд Трафорд\"..\"Това е лъжа! Жозе ми даде шанс да играя за най-добрия отбор в света и аз имам само благодарствени думи за него. Имаме сплотен отбор.Ние сме Манчестър Юнайтед. Уважение. Очаквам с нетърпение възможността да помогна на отбора! Успех за вас утре, семейство!\", написа Санчес в профила си в социалната мрежа Туитър.Чилиецът в момента се възстановява от контузия. Той премина при \"червените дяволи\" преди година от Арсенал след бартер с Хенрих Мхитарян. До момента обаче нападателят не оправдава високите очаквания и има едва 4 гола в 30 мача.", "date": "2018.12.22", "title": "Алексис Санчес отрече за бас за уволнението на Моуриньо"}
{"url": "https://offnews.bg/obshtestvo/fpch-nad-normata-v-13-grada-bufernite-parkingi-na-metroto-bezplatni-d-694331.html", "text": "Фини прахови частици над нормата има в 13 града тази сутрин, най-много са в Северна България - Видин, Плевен, Ловеч, Русе, Добрич, Шумен и Горна Оряховица. В София и Смолян запрашаването е два пъти над нормата. Това показва справка в Индекса на качеството на въздуха на Европейската комисия, съобщи Нова. Буферните паркинги на метрото ще бъдат безплатни за всички, които оставят колите си и използват градския транспорт, съобщи Столична община. Призовават се гражданите, които имат възможност да не използват личните си автомобили, а тези, които се отопляват на твърдо гориво, при възможност да преминат на алтернативно отопление, зоват от кметството на София. Още днес в следобедните часове се очаква западен вятър, който ще се усили през нощта и утре, да прогони мъглите.", "date": "2018.12.22", "title": "ФПЧ над нормата в 13 града, буферните паркинги на метрото безплатни днес"}
{"url": "https://offnews.bg/offtopic/dizajnerkata-nevena-nikolova-roklite-na-desi-radeva-gi-pravia-v-konte-694333.html", "text": "Тоалетите на съпругата на президента Десислава Радева ги правя в контекст - те се подбират спрямо протокола и събитието което посещава.Това заяви топ дизайнерката Невена Николова, чийто модел избрала актрисата Елизабет Хърли за парти-изненада за половинката на Елтън Джон, по бТВ. Роклята с дантелите беше правена за Брюксел, в този регион има специално отношение към дантелата, обясни Николова. Тя подчерта, че ситуацията е отиграна добре и при роклята за Бъкингамския дворец. Твърдя, че толкова усмихната кралицата не се е появявала, каза дизайнерката. Невена разказа, че и за друга известна личност, която носи нейни рокли – Сара Фаберже – единственият пряк наследник на фамилията Фаберже, известна с бизнеса си с бижута.", "date": "2018.12.22", "title": "Дизайнерката Невена Николова: Роклите на Деси Радева ги правя в контекст"}
{"url": "https://offnews.bg/112/tezhka-katastrofa-ubi-chetirima-kraj-pazardzhik-tazi-sutrin-694332.html", "text": "Трафикът по пътищата ще е засилен и днес заради предстоящите празници. Движението вече става натоварено, тежкотоварните камиони няма да пътуват от 9 до 14 часа днес. На много места пътищата са мокри, има мъгла и заледяване на места, водачите да спазват дистанция, призова инспектор Петър Соколов от Пътната полиция по БНР. Тежка катастрофа е станала тази сутрин край Пазарджик с 4-ма загинали и тежко ранена жена, информира той. Жената е откарана в болница с опасност за живота. Инцидентът е станал при сблъсък на леки автомобили лада и пежо на третокласен път.Сигналът за него е получен в Пътна полиция около 7 часа. Загинали са двама от пътниците в ладата и двама от пежото. От Граничната полиция обещаха повече работещи гишета и служители на смяна, които да обработват документите на хората, решили да посрещнат празниците извън България. Директорът - главен комисар Светлан Кичиков, допълни, че гражданите ще могат да следят информацията за трафика на контролно-пропускателните пунктове в интернет, която ще се обновява на всеки два часа. „Ще се постараем да има информация на страницата и за метеорологичната обстановка. И ако има някъде пътен инцидент, хората да могат своевременно да се запознаят и да решат дали да бързат да преминат през пункта или да отложат краткосрочно преминаването“, добави главен комисар Кичиков. Полицията ще предприеме масови проверки за употреба на алкохол и наркотични вещества, както и ще следи за превишение на скоростта.", "date": "2018.12.22", "title": "Тежка катастрофа уби четирима край Пазарджик тази сутрин"}
{"url": "https://offnews.bg/temida/ivancheva-izliza-ot-kiliata-shte-posreshta-2019-g-u-doma-694323.html", "text": "Отстраненият кмет на „Младост” Десислава Иванчева, заместничката й Биляна Петрова, както и бившият кмет на района Петко Дюлгеров се очаква да излязат от килиите днес. Те ще останат под домашен арест поне до края на Коледните празници, окончателното решение за промяната на мярката им АСНС ще вземе след 26 декември. Втората инстанция може да се произнесе и след Нова година, а следващото заседание по делото за подкуп е насрочено за 7 януари. В сряда спецсъдът пусна тримата - задържани на 17 април с белязани 70 000 евро, под домашен арест с условието той да влезе в сила три дни по-късно. В четвъртък прокуратурата протестира решението. На страницата на Иванчева във фейсбук снощи се появи съобщение, че тя и Петрова няма да бъдат освободени от ареста. В текста защитниците на двете подсъдими твърдят, че \"между инсценировката в ресторанта, в който охраната на зам. главния прокурор Иван Гешев уж снимала най-известния в България  и неработещите, както се оказа, гривни за проследяване на арестанти, има очевидна връзка! ", "date": "2018.12.22", "title": "Иванчева излиза от килията, ще посреща 2019 г. у дома"}
{"url": "https://offnews.bg/sviat/britanski-komandosi-osvobodiha-korab-pohiten-ot-migranti-694327.html", "text": "Командоси от британските военноморски сили щурмуваха тази нощ италианския товарен кораб „Гранде тема“, похитен от група мигранти. Те са проникнали незабелязано на борда му на път за Великобритания, контролът на кораба е възстановен, съобщи БНР. Няма ранени при операцията, проведена край югоизточните брегове на страната, близо до устието на река Темза. Четиримата похитители са задържани според британските имиграционни закони, а корабът е отведен в пристанище Тилбъри, уточнява британската полиция.Смята се, че четиримата са се качили на борда в Нигерия и въоръжени с метални тояги заставили капитана и екипажа да ги откарат до британския бряг. Би Би Си съобщи, че екипажът успял да се скрие и да се заключи, изолирайки се от нападателите за по-сигурно.Инцидентът не е свързан с пиратство или с тероризъм, твърди полицията. У мигрантите не е открито друго оръжие. ", "date": "2018.12.22", "title": "Британски командоси освободиха кораб, похитен от мигранти"}
{"url": "https://offnews.bg/obshtestvo/desetki-motoristi-stanaha-diado-koleda-shte-nosiat-podaratci-na-detca-694336.html", "text": "Десетки мотористи, преоблечени като Дядо Коледа, се събират пред Националния исторически музей в София.Традиционното \"Коледно мото каране\" ще мине по столичните булеварди \"Черни връх\", \"България\", \"Никола Мушанов\" и \"Овча купел\".Организатори са Софийски мотористи, обиколката на столицата ще завърши на ул. \"Боряна\" 32 в един от домовете за деца в неравностойно положение в кв. „Овча купел”. Средства за децата са събрани в кутия за дарения в заведение на бул. \"Черни връх\", като предварително обявената необходима сума е 2000 лв. Специален гост на събитието е носителят на европейския рали трофей и четирикратен рали шампион на България Крум Дончев, уточняват в съобщението си Софийски мотористи. ", "date": "2018.12.22", "title": "Десетки мотористи станаха Дядо Коледа, ще носят подаръци на деца в Овча Купел"}
{"url": "https://offnews.bg/112/verizhna-katastrofa-s-11-koli-do-pazardzhik-vze-5-zhertvi-694337.html", "text": "на надлеза при пазарджишкото село Звъничево. Четирима загинаха на място, още един почина по-късно в болницата в Пазарджик, съобщи директорът ѝ д-р Васил Вълчев. Други двама са ранени.Сигнал за удара между лек автомобил и миниван, в които са се блъснали още 7 коли, е получен около 7 часа. Към мястото са изпратени дежурните екипи на Пътна полиция, РУ-Пазарджик, РСПБЗН и линейки на Спешна помощ. Спасителният екип от пожарната е помогнал за изваждането на жертвите и ранените.В допълнително ударилите се превозни средства няма пострадали, но са нанесени материални щети.Дежурна група при РУ-Пазарджик извърши оглед на мястото. Изясняват се причините, довели до тежката катастрофа. . Машините е трябвало да излязат да работят в 3 ч. сутринта, а по предварителна информация те са го направили в 6 ч.Пътят остава затворен. Предвиден е обходен маршрут през с. Лозен. По трасето са разположени екипи на полицията, които дават указание на водачите.", "date": "2018.12.22", "title": "Верижна катастрофа с 11 коли до Пазарджик взе 5 жертви"}
{"url": "https://offnews.bg/temida/osvobodiha-desislava-ivancheva-i-biliana-petrova-ot-aresta-694347.html", "text": "Подсъдимите Десислава Иванчева и Биляна Петрова напуснаха ареста на ул. \"Майор Векилски\" с патрулка на столичното 7-о РУ. След като бъдат регистрирани в районното, колата на МВР ще ги откара по домовете им, където трябва да изтърпяват мярка \"домашен арест\", съобщи БНР. Малко по-рано днес бе откаран и третият подсъдим - бившият кмет на район \"Младост\" Петко Дюлгеров.Тримата бяха задържани на 17 април в центъра на столицата с белязани пари.Следващото заседание по делото за подкуп е насрочено за 7 януари. Отстраненият кмет на „Младост” Десислава Иванчева, заместничката ѝ Биляна Петрова и Петко Дюлгеров ще останат под домашен арест поне до края на Коледните празници. Окончателното решение за промяната на мярката им АСНС ще вземе след 26 декември. Втората инстанция може да се произнесе и след Нова година. ", "date": "2018.12.22", "title": "Освободиха Десислава Иванчева и Биляна Петрова от ареста"}
{"url": "https://offnews.bg/futbol/liupko-tcska-mozhe-da-stane-shampion-bez-novi-popalnenia-694340.html", "text": "Консултантът в ЦСКА Люпко Петрович коментира пред \"Меридиан Мач\" очакванията си за втория дял на сезона в Първа лига.\"Съвети на Нестор Ел Маестро не съм давал все още. Отскоро съм в отбора и не познавам добре футболистите. Разбира се, разговарял съм с него и мога да кажа, че той е талантлив треньор и двамата виждаме нещата по един начин.Не мога да отговоря каква ще бъде зимната селекция. Но аз мисля, че дори и да не привлече нито един играч - ЦСКА може да стане шампион. Имаме достатъчно добри футболисти.\"За това дали мога да поема ЦСКА - не искам да се заричам за треньорския пост, защото в живота никога не се знае какво ще стане. Това мога да кажа по темата\", каза Петрович.Междувременно ЦСКА остана без пресаташе, след като от клуба обявиха, че досегашното - Атанас Атанасов, повече няма да изпълнява тази длъжност.\"\".", "date": "2018.12.22", "title": "Люпко: ЦСКА може да стане шампион без нови попълнения"}
{"url": "https://offnews.bg/politika/borisov-samo-migrantite-mogat-da-potopiat-balkanite-694346.html", "text": "Няма по-добро място от Европейския съюз и нашите срещи винаги са в унисон с основната европейска политика за присъединяване, развитие, просперитет, увеличаване на БВП и на доходите на населението. Това заяви министър-председателят Бойко Борисов на брифинг в Белград след края на Четиристранната среща на високо равнище между България, Гърция, Румъния и Сърбия. Бойко Борисов подчерта, че четирите държави имат огромен потенциал за развитие - и като население, и като брутен вътрешен продукт, затова не трябва да бъдат подценявани.Премиерът Борисов посочи всички инфраструктурни проекти, по които се работи активно в региона.„Магистралата София-Солун върви активно, до година и половина ще бъде готова и последната ни отсечка до сръбската граница, жп линиите са 10 пъти по-бързи и електрифицирани\", заяви българският министър-председател. Той добави, че тунелът на Шипка ще бъде готов до август и изрази надежда да бъдат изградени още два-три моста над Дунав с Румъния.Премиерът Бойко Борисов се спря и върху предизвикателствата пред Европа, свързани с миграцията. „Ако нещо може да потопи Балканите, то това е този въпрос. България се справя прекрасно. Трябва да се помага на Гърция. Трябва да се държим единни и заедно. Надявам се през следващите 6 месеца Румъния да държи тази тема и да я приключи“, заяви министър-председателят. Той очерта огромния потенциал, който притежават четирите държави, а те биха приели всеки, работещ за по-добро европейско бъдеще.„Европа и светът имат нужда от положителни примери за мир и разбирателство, а с дипломация и с толерантен тон да се решават проблемите, защото потенциалът и развитието ни са големи“, заяви Борисов. Той подчерта още, че по отношение на енергийните проекти продължаваме да работим активно и също трябва да бъдем един отбор. Сръбският президент Александър Вучич благодари на Бойко Борисов и неговия екип, че \"инвестираха изключително много усилия за европейската перспектива и свързаност на Западните Балкани\". Вучич подчерта, че ЕС трябва да продължи интегрирането на Сърбия и държавите от Западните Балкани. Той подробно се спря върху инфраструктурните и енергийните проекти, които са изключително важни за целия регион и Европа.„Бихме желали да имаме по-добра свързаност между нашите държави и да имаме много повече контакти с приятелските ни страни“, заяви премиерът на Румъния Виорика Дънчила. Тя посочи, че с премиера Бойко Борисов са определили среща между двете правителства. На нея ще се обсъди реализирането на многото проектите, по които се работи като мостове над Дунав, навигацията и приемането на всички необходими мерки по изпълнението им.„Нашият формат показва, че Балканите са място, което може да допринася за европейския дневен ред, а не са второкласен регион“, заяви премиерът на Гърция Алексис Ципрас. Той подчерта, че се съсредоточаваме върху икономическия ни просперитет, който минава през разширяването на европейския проект. „Българското председателство даде възможност отново да бъде поета темата от дневния ред на Солун, която бе зададена през 2003 г.“, завърши Ципрас.", "date": "2018.12.22", "title": "Борисов: Само мигрантите могат да потопят Балканите"}
{"url": "https://offnews.bg/sviat/zatvariat-versaj-zaradi-zhaltite-zhiletki-694334.html", "text": "Франция се готви за шеста поредна събота на протести, днес ще бъде затворен за туристи и дворецът Версай край Париж. Около двореца ще бъде създаден периметър за сигурност. Няколко спирки на крайградските железници ще бъдат затворени, след като за  провеждане на демонстрация в района призова един от лидерите на \"жълтите жилетки\" Ерик Дрюе.  Сред парижките квартали, набелязани за сборни места, са районът около Триумфалната арка, площадът на операта, центърът на модерния район Дефанс. За опазване на сигурността са мобилизирани 4000 полицаи и жандармеристи, от тях 1200 - в Париж, уточнява БТА.  Епицентърът на протестните акции обаче този път е пренесен в провинцията. Демонстрации се планират в Бордо, Лил, Лион, Руан и даже в родния град на президента Еманюел Макрон - Амиен.   Голям пакет от мерки на Макрон, които да облекчат положението на социално- слабите, бяха одобрени вчера от долната камара на френския парламент. Законопроектът влиза в Сената. Спорен експерти обаче мерките са закъснели, а \"жълтите жилетки\" вече са формулирали нови искания. ", "date": "2018.12.22", "title": "Затварят Версай заради 'жълтите жилетки'"}
{"url": "https://offnews.bg/futbol/levski-se-razdelia-sas-zvezdite-si-zaradi-sanktciata-na-uefa-694338.html", "text": "След санкцията, която Левски получи от УЕФА, на \"сините\" ще им се наложи да стегнат коланите и занапред внимателно да планират разходите си, пише \"Тема спорт\".Няма да е изненада, ако по време на зимната пауза клубът се раздели с някои от най-конвертируемите си играчи - така хем ще получи свежи средства, хем ще може да си позволи и освежаване на състава.Вече открито се говори, че голмайсторът на 26-кратните шампиони на България Станислав Костов най-вероятно ще бъде трансфериран.Интерес към него не липсва. През есента благоевградчанинът реализира 16 гола и е на върха на листата на реализаторите заедно с Клаудиу Кешеру.През октомври Левски повиши значително заплатата на Габриел Обертан (твърди се, че прибира по 45 хил. евро на месец), който преподписа договор до 2021 година.Той е желан от турски клубове. И ако постъпи добра оферта за правата му, оставането му и през пролетния полусезон никак не е сигурно.Иначе изпълнителният директор на Левски Красимир Иванов коментира информационната бомба, че клубът ще бъде изритан от участие в евротурнирите в следващите два сезона.\"\"", "date": "2018.12.22", "title": "Левски се разделя със звездите си заради санкцията на УЕФА"}
{"url": "https://offnews.bg/obshtestvo/pochitame-sv-anastasia-majkite-ne-biva-da-rabotiat-694249.html", "text": "Православната църква почита днес паметта на великомъченица Анастасия. Имен ден празнуват съименичките на светицата, както и Анастас, Ася, Сия и Сийка. Името е от гръцки произход и означава \"възкръснала\". Великомъченица Анастасия е покровителка на аптекари и лекари.Анастасия била дъщеря на знатен и богат римлянин. Баща й бил езичник, а майка й изповядвала християнската вяра. Анастасия се славела както с голяма красота, така и с много познания. Благодарение на заможното си семейство тя била добре образована. Неин учител бил Хрисогон, който освен всички знания й предал и най-безценното съкровище – вярата в Бога. Анастасия имала труден живот. Баща й я омъжил против волята й, а още като дете тя загубила майка си. Но за всичките си трудности в живота тя намирала утеха в молитвите към Бога. Мъжът й бил езичник. Щом узнал за вярата на Анастасия и за това как помага на бедни и болни хора, той я затворил. Това били дълги и тежки дни на изпитание за нея. Не след дълго мъжът й починал. Анастасия отново получила свободата си и посветила целия си живот на бедните и болни хора. Посещавала тъмници и затвори и носела храна на затворниците. На няколко пъти посягали на нейния живот заради вярата й, но тя винаги оцелявала.Накрая Анастасия била привързана към четири стълба и изгорена в 290 г. Една християнка погребала тялото й, което останало невредимо в огъня. Мощите й след това били отнесени в Цариград. В народните представи светицата е християнизираният образ на смъртта. Някъде наричат празника Черноризие, защото тогава започнали болките на Богородица и тя си боядисала дрехите в черно. На този ден жените, особено майките, не работят нищо, за да не се разболеят децата им. Вярва се също, че ако се наруши тази забрана, някой в къщата е заплашен от нещастие.Традицията изисква още да се приготвят питки с мед. ", "date": "2018.12.22", "title": "Почитаме св. Анастасия, майките не бива да работят"}
{"url": "https://offnews.bg/temida/tcatcarov-usloviata-v-balgarskite-zatvori-i-aresti-sa-uzhasni-no-ne-694335.html", "text": "Битовите условия в българските затвори и следствени арести са ужасни. Но не само за Десислава Иванчева - ако искаме да сме обективни, да не бъдем лицемерни, коментира главният прокурор Сотир Цацаров по БНТ. Той определи убийството на тв водещата Виктория Маринова в Русе като най-силното изпитание за него и колегите му както за професионализма им, така и за психиката, през отиващата си 2018 г. Цацаров бе категоричен, че убийството не е свързано с работата на Маринова като журналист. Проверени са всички версии, няма никакво съмнение, увери обвинител № 1. Ако ветотото на президента послужи за прецезиране на разпоредбата, тя ще работи. Ако на това вето се реагира на инат - вето - гласуване - преодоляване, пак казвам - не браня нито президент, нито парламент, аз разсъждавам от правна гледна точка. Тогава нещата не биха били никак добри. По повод предстоящия през следващата година избор на нов главен прокурор, Цацаров обясни, че нито може, нито ще посочва своя наследник на поста и предрече гореща надпревара.А за себе си каза, че няма амбиции да става председател на Върховния касационен съд и член на Конституционния съд. 2018 е годината на спецпрокуратурата, без да омаловажавам труда на останалите си колеги, каза още Цацаров. ", "date": "2018.12.22", "title": "Цацаров: Условията в българските затвори и арести са ужасни, но не само за Иванчева"}
{"url": "https://offnews.bg/politika/balkanskite-lideri-na-sreshta-v-belgrad-694342.html", "text": "Започна Четиристранната среща на високо равнище в Белград между премиерите на България, Гърция и Румъния – Бойко Борисов, Алексис Ципрас и Виорика Дънчила, и сръбския президент Александър Вучич, който е домакин на събитието.Четиримата лидери ще обсъдят реализирането на конкретни проекти в секторите транспорт и енергетика, които са от жизнено значение не само за целия регион, но и за Европа. Борисов, Ципрас, Дънчила и Вучич се срещат в края на 2018 г., която бе изключително важна за развитието на държавите от Западните Балкани заради усилията на първото Българско председателство на Съвета на ЕС, наречено „Балканско\", съобщават от \"Дондуков\" 1. Разширяването на европейското семейство ще бъде и приоритет на Румънското председателство, което започва на 1 януари 2019 г. Темата също ще бъде акцент в разговорите на премиерите Бойко Борисов, Алексис Ципрас и Виорика Дънчила, и сръбския президент Александър Вучич. Това е втората среща на така наречената варненска четворка. Първата беше в България през ноември. В българската делегация сега е и министърът на спорта Красен Кралев. Той се среща със своите колеги от останалите три държави, за да обсъдят обща кандидатура за домакинство на Мондиала през 2030 г.", "date": "2018.12.22", "title": "Балканските лидери на среща в Белград"}
{"url": "https://offnews.bg/medii/televiziata-na-bsp-shte-startira-predi-kongresa-na-26-ianuari-694330.html", "text": "Българска свободна телевизия, по-известна като партийната телевизия на БСП, ще стартира преди конгреса на социалистите, насрочен за 26 януари 2019 г. Това е обещала лидерката на БСП Корнелия Нинова на коледна среща със столичните социалисти, научи OFFNews от присъствали на празничния форум. БСТВ - начело с журналиста Петко Тодоров, получи лиценз от СЕМ през октомври. Документите бяха внесени през септември. \"Избрахме името \"Българска свободна телевизия\", защото вярваме, че в нея ще бъде изразявано свободно мнението на хората, без страх, а истината и фактите ще се представят такива, каквито са, без цензура\", заяви тогава Нинова. За партийния канал през март БСП гласува отпускането на 2 млн. лв. от партийната субсидия като едногодишен бюджет. Парите за следващите периоди ще се решават година за година според интереса на зрителите и възможностите за разширяване на медийното и развлекателното съдържание.В проекта, представен пред СЕМ, бе посочено, че БСТВ има амбицията да започне да излъчва програмата си на 31 декември тази година, а в рамките на една година да привлече 20% от националната аудитория. ", "date": "2018.12.22", "title": "Телевизията на БСП ще стартира преди конгреса на 26 януари"}
{"url": "https://offnews.bg/kultura/preporachvame-vi-solar-christmas-parti-v-ndk-694190.html", "text": "Едно от най-чаканите събития на годината – електронното SOLAR Christmas парти е на 22 декември от 23:00 часа. Мраморното фоайе в НДК ще се превърне в сцена с 360-градусов дансинг, а на DJ-ският пулт ще бъде Fedde Le Grand.SOLAR Christmas ще се проведе на специално изградена платформа, докато в същото време през деня в Двореца се провежда традиционният Хендмейд фест.През годините на сцената на емблематичното събитие на YALTA CLUB са били имена като Maceo Plex, Armin Van Buuren, Mark Knight, Victor Calderone и много други легенди на електронната сцена.Тази година предложението е за едно по-лично изживяване с бутиково шоу, което ще залее със светлини и звуци НДК.Билети за SOLAR Christmas може да намерите в мрежата на Eventim.bg на цена от 50 лева.", "date": "2018.12.22", "title": "Препоръчваме ви: SOLAR Christmas парти в НДК"}
{"url": "https://offnews.bg/obshtestvo/praznichniat-sezon-po-viasat-history-693725.html", "text": "За празничния сезон телевизионният канал  е подготвил прецизно подбрана програма, която се съсредоточава върху историята на Европа. Впуснете се с нас в пътешествие през римската история, разгледайте отблизо египетската империя, върнете се назад във времето и разберете всичко за античните общества - и всичко това, докато спокойно отпивате горещ шоколад, седнали удобно пред телевизора.Зрителите могат да проследят любимите си сериали , \"Тайните на египетските пирамиди\",  и много други.Празничната програма ще се излъчва целодневно от 22 декември.В неделя, 23 декември, в 21:00 ч, е премиерният епизод на сериала \"Първите цивилизации\". Той отговаря на въпроси като \"След като човешките същества са живели като волни скитници през повече от 99% от времето си на планетата, защо в крайна сметка са се захванали с цивилизацията? Как са построили селища, градове и държави и са начертали плана за съвременния свят?\"Поредицата идентифицира четирите крайъгълни камъка на цивилизацията - градове, война, религия и търговия, и изследва всеки един от тях в контекста на различно място.Кръстосвайки земното кълбо, камерите на създателите на поредицата пътуват до Ирак, Турция, Мексико, Гватемала, Египет, Индия, Пакистан, Оман, Мароко, Франция, Германия, Япония, Великобритания и САЩ. Те записват последните археологически открития, проверяват нови теории и разкриват оригиналната информация.Драматични реконструкции и компютърни графики са използвани, за да визуализират изгубения свят на първите цивилизации. Виждаме, че предците ни са били водени от същите мотиви като нас - привлекателността на градския живот, неизбежността на войната, нуждата от религия и любовта към търговията. Тяхната история е наша история.", "date": "2018.12.22", "title": "Празничният сезон по Viasat History"}
{"url": "https://offnews.bg/zimni/mark-gizin-e-izpisan-ot-intenzivnoto-sedmitca-sled-uzhasiavashtoto-pad-694341.html", "text": "Марк Гизин напусна интензивното отделение на болницата в Люцерн, където се възстановяваше след тежкото падане по време на спускането за Световната купа по ски-алпийски дисциплини в в италианския град Вал Гардена миналата събота.От швейцарската федерация по ски съобщиха, че състезателят \"все още се нуждае от много почивка, за да се възстанови след падането\", но той вече не е интубиран и стана от леглото за първи път в четвъртък.30-годишният скиор получи фрактури на ребрата и увреждане на белия дроб след ужасяващото падане във Вал Гардена на 15 декември и още същия ден беше транспортиран до Швейцария. В сряда той претърпя операция в клиниката в Люцерн.Гизин загуби контрол преди един от големите скокове на пистата. След това той се приземи много тежко със скорост над 100 км/ч и остана да лежи неподвижно на трасето, докато лекарите му оказваха помощ.Състезанието бе прекъснато за около половин час, а швейцарецът беше откаран в болница с медицински хеликоптер.", "date": "2018.12.22", "title": "Марк Гизин е изписан от интензивното седмица след ужасяващото падане"}
{"url": "https://offnews.bg/horoskop/horoskop-za-22-28-dekemvri-ot-antonia-mechkova-692338.html", "text": "Празнично 7-дневие, а за вас ще се окаже доста уморително. Сега Овните хем искат да изяснят трудните въпроси, хем усложняват отношенията с близки, хем наблягате на купони. По-добре да следвате линията от Бъдни вечер и да се събирате само с най-обичани, те ви зареждат с жизнерадост и увереност, че ще се справите с всички трудности. Е, на Коледа ще разширите кръга, следващите именни дни може да ви отведат и далече от дома. Някои са щастливи с любим или домочадие, но други тепърва ще търсят подходящата половинка за себе си.До началото на 2019 г. правите равносметки, ограничавате кръга, не се месите в проблеми на околните. Телците се пазят от разправии точно за празниците, но не е зле за малко да се поставят в положението на близки и познати, да вникват в техни грижи и радости. Дамите се справят по-добре с това. За Бъдни вечер цялото ви внимание е към дома и семейството, организирате запомняща се Коледа за най-обичаните. От сряда битови и служебни задачи се трупат, но няма да споделяте тревоги, намирате начин да балансирате финансовите неща.Коледата искате да прекарате в тесен кръг, макар че сте доволни от деловите резултати и можете да развържете кесията за подаръци. Близнаците да не се изолират от колеги и познати, ще навреди на връзките им, а по тази линия сега ще има и важна подкрепа в служебната сфера, оферти за нови изяви и постове още в понеделник. Щом идват далечни гости или вие пътувате, насладете се на общуването, зарежда ви с невероятна енергия до четвъртък. Някои са кроили едни лични планове, но ако половинката иска друго, да не се противопоставят.Чудесни дни, но и домакинските, и служебните грижи ще паднат на ваш гръб. Това не дава право на Раците да бъдат резки или критични към околни, нека се радват на празника вкъщи, на постигнатото, а и на перспективите да се изявят в работата си. Е, не бързайте, Бъдни вечер е за мечти и пожелания, после ще трябва да уреждате въпросите съвсем практически - и административно, и финансово, с роднинска и приятелска подкрепа. В петък действайте по много точна програма, за да не останат нерешени задачи. Заложете на такт в любовта.Време е да намалите деловия хъс и темпото, да се погрижите за тонуса си, за празника и близките. Лъвовете са купонджии, но за Бъдни вечер предпочитат най-тесен домашен кръг, искат да зарадват обичаните със скъпи подаръци и жестове на внимание. Не се хвърляйте във флиртове, ако сте обвързани вече. Финанси или други обстоятелства още на Коледа ще ви карат да се заемете с анализи и равносметки, сред партньорите ви има хитреци на едро и дребно, не ще стоите в сянката им. Имате си идеи, ще дойде и шанс за по-доходни изяви. Големи празници, а вашето настроение не е високо поради лични проблеми и натрупана служебната рутина. Ако Девите са във форма, ще намерят изход от положението, не тънат в меланхолия. Коледата зависи и от нагласата на ваши домашни, роднини, приятели, ще направите всичко да им е весело, вероятно сте заделили повече средства и сте организирали добре нещата. Ако обаче има пропуски и претенции, не си го слагайте на сърце, наваксвате през следващите дни, ала без да разчитате на помощ. Мнозина разгарят любовта в гнездото си...Колкото по-уверено преследвате целите си, толкова по-доволни ще бъдете от тези празнични дни. Някои Везни се стремят да хармонизират партньорствата си, но от понеделник се впускат в разни обяснения и току виж уж Коледа и пр., усложняват отношенията с близки хора. Намалете темпото, проявете търпение и такт, от Стефановден ще начертаете много по-резултатна стратегия, а и личните си неща ще подредите по-разумно. Част от знака ще си оставят малка пауза в любовта, ще решат могат ли да вплетат емоции в общи делови проекти.През уикенда си дайте малък отдих, следващите дни са празнични, но вас ще ви притискат проблеми. Не е време Скорпионите да напират за нови изяви, ще им дойде ред по-нататък. Подготовката на Бъдни вечер пада върху вас, не се сърдете на близките, макар че може да не сте в добра форма. Ако има поводи – предстои и коледно пътуване, за да се видите с обичани и уважавани хора. Не се притеснявайте, ако нещо не става както сте го замислили, усилията ви ще бъдат възнаградени чудесно точно когато тъжите как всичко се е объркало... Дни за празнуване, а вие се настройвате критично, което не е най-уместно. Дано поне с обичани хора да преодолеете напрежението. Нека Стрелците да забравят причината за спорове, а и да бъдат по-пестеливи, макар че искат за блеснат пред близки и познати. За Бъдни вечер успявате, но не говорете много за нови идеи, старите са по-сигурни. От Коледа до Стефановден изпълнението изисква да давате много от себе си, вероятно ще поемате и чужди задачи, но с радост помагате, замествате... Услуги в труден момент създават ценни връзки.Давате много, за да вървят общите дела, а празниците ще ви възнаградят и със служебно признание, и с изпълнение на ваши мечти и желания. За Бъдни вечер Козирозите ще направят всичко, за да зарадват околните, макар че сигурно си имат свои идеи кое как да става. По Коледа получавате ценно покровителство, изяснявате важни въпроси и в следващите дни макар по-дипломатично, но откривате още шансове за изява и печалби. За мнозина се очертават нови, и то чудесни партньорства, вероятно най-силно ще ви радва хармонията в любовта.Вие сте склонни да критикувате и да се налагате. Това надмощие няма да е трайно, по-добре забравете за спорове, особено ако са стари. Група Водолеи да бъдат пестеливи, за Бъдни вечер са готови да угодят на всякакви капризи на близки, а и за Коледа следват чужди желания. Наистина е редно да се държите настрана от компании и познати, в чиято коректност не сте сигурни. Може да ви прехвърлят задачи, да ви провокират, да ви ощетят. От Стефановден силата ви расте, ще укрепите важни съюзи и ще използвате откриващия ви се шанс...За вас – тежки дни, но няма да отстъпите пред пречките, нито ще се предадете пред неразбирането. През уикенда Рибите ще търсят решение на свои делови проблеми, нека последват идеи на авторитетни хора, може да са им приятели. За Бъдни вечер и Коледа си позволявате кратка пауза - хем да отдъхнете, хем да се тонизирате за сериозните изяви, които сте си планирали. От сряда ще се борите с куп препятствия пред начинанията, но сте се стегнали и ще се изявите много убедително. Ако някой не е вярвал в любовта ви, най-сетне ще ви оцени.", "date": "2018.12.22", "title": "Хороскоп за 22 – 28 декември от Антония Мечкова"}
{"url": "https://offnews.bg/obshtestvo/firmata-koiato-poddarzha-patia-kraj-pazardzhik-e-zakasniala-s-opesac-694343.html", "text": "Фирмата, наета да поддържа пътя край Пазарджик, където във верижна катастрофа тази сутрин загинаха пет души, е започнала опесъчаването с няколко часа закъснение. Машините е трябвало да излязат да работят в 3 ч. сутринта, а по предварителна информация те са го направили в 6 ч. За поддръжката на пътя отговаря фирмата \"Пътища - Пловдив\", заяви директорът на АПИ Светослав Глосов. Той допълни, че ще се направи пълна проверка на фирмата. Ако те не са си изпълнили условията, ще бъдат санкционирани. Такива проверки се правят регулярно на пътноподдържащите фирми, но няма човек, който постоянно да следи кога са излезли да си свършат работата. Ние го установяваме постфактум, обясни Глосов.Директорът на Пътната агенция добави, че рано сутринта в района е имало гъста мъгла и минусови температури, което бързо води до заледявания. ", "date": "2018.12.22", "title": "Фирмата, която поддържа пътя край Пазарджик, е закъсняла с опесъчаването"}
