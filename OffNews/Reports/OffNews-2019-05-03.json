{"url": "https://offnews.bg/obshtestvo/26-migranti-sa-zadarzhani-v-gornooriahovsko-702543.html", "text": "26 мигранти са задържани в късния следобед в землището на горнооряховското село Янтра, съобщи БНР.Те са основно мъже и деца, предполага се, че са от афганистански произход.Отведени са в полицейското управление на Горна Оряховица. По неофициална информация мигрантите са били в много лошо състояние.Арестувани са и трима предполагаеми трафиканти. Предполага се, че е трябвало да вземат бежанците с бус с британска регистрация. В момента текат разпити със задържаните мигранти.", "date": "2019.05.03", "title": "26 мигранти са задържани в Горнооряховско"}
{"url": "https://offnews.bg/obshtestvo/malina-krumova-niama-da-ima-psihotestove-i-zabrani-za-vazrastni-shofi-702521.html", "text": "Информацията за допълнителни психотестове и забрани за възрастни шофьори е изкуствена сензация, заяви председателят на Държавна агенция \"Безопасност на движение по пътищата\" Малина Крумова. По думите на Крумова става въпрос за въвеждането на допълнителни медицински прегледи за възрастни шофьори, които са изискуеми и сега. Предложението обаче все още не е финализирано, като ще бъде подложено на обсъждане и подплатено с факти и международен опит, пише Крумова в профила си във Фейсбук.Поводът за изказването е предложение на Държавна агенция \"Безопасност на движение по пътищата\" да бъдат въведени психологически и физически тестове на шофьорите над 60 години. Мотивът на агенцията е, че е зачестил броят на катастрофите, предизвикани от шофьори в пенсионна възраст.Ето и пълния текст на публикацията:", "date": "2019.05.03", "title": "Малина Крумова: Няма да има психотестове и забрани за възрастни шофьори"}
{"url": "https://offnews.bg/temida/prokuraturata-razsledva-8-dushi-za-zloupotrebi-s-pari-ot-evrofondove-702531.html", "text": "Петима души са задържани за 72 часа, а други двама се издирват по разследването на прокуратурата, ДАНС и МВР за измами със средства от еврофондове. Това обяви на брифинг зам. главният прокурор Иван Гешев. Привлечени като обвиняеми са осем лица, уточни той.Вчера служители на Специализираната прокуратура, МВР и ДАНС проведоха акции на територията на София, Пловдив, Сливен, Карнобат и Бургас. Проверяват се и служители на ДФ \"Земеделие\", участвали в процедурите по отпускане на средства, за това дали са съдействали за измамите или са имали нерегламентирани взаимоотношения с лицата. Става въпрос за различно досъдебно производство от досега водено, по което един от обвиняемите беше Миню Стайков. Става въпрос и за различни програми от \"Млад фермер\", обясни Гешев, цитиран от Дарик. Той уточни, че за двете програми са отпуснати средства от еврофондове, като разпоредител е Държавен фонд \"Земеделие\".Става въпрос за програмите, касаещи развитието на селските райони и конверсия на лозя. По програмата за селските райони са поискани и одобрени 11,5 млн. лева от ДФ \"Земеделие\", а по другата над 7 млн. лева. Фирмите, кандидатствали по програмите, формално не са били свързани с реалните собственици, но те са роднини, служители, деца на служители, свързани с \"бизнес империята Карнобат\". ", "date": "2019.05.03", "title": "Прокуратурата разследва 8 души за злоупотреби с пари от еврофондове"}
{"url": "https://offnews.bg/bojni/antani-dzhoshua-prizova-andi-ruiz-da-vnimava-kakvo-govori-702527.html", "text": "Световният шампион в тежката категория на професионалния бокс Антъни Джошуа се закани, че ще размаже мексиканския претендент Анди Руиз.Повод за тежката заплаха е, че Руиз нарече британеца \"робот\". Двамата ще се изправят един срещу друг на 1 юни в зала \"Медисън Скуеър Гардън\" в Ню Йорк.\"Уау, той вече е започнал да говори глупости? Не би трябвало да го прави, защото този робот… ще го унищожи. Мислех, че той е готин човек, затова просто щях да изляза на ринга и да го бия бавно, но ако говори безразсъдно, ще го размажа.Ще му покажа какво може да направи този робот. От него зависи как ще подходи към битката. Ако иска нека да говори безрасъдно, тогава той ще отнесе подобаващ побой\", каз Джошуа.", "date": "2019.05.03", "title": "Антъни Джошуа призова Анди Руиз да внимава какво говори"}
{"url": "https://offnews.bg/obshtestvo/arhimandrit-nikanor-pred-offnews-informatciata-za-prodazhbata-na-mana-702533.html", "text": "Информацията за включване на манастира в търг с тайно наддаване е лъжлива и неграмотна. Продажба на манастира нито е възможна по закон, нито на практика това се случва – коментира за OFFNews Негово Преосвещенство Архимандрит Никанор, игумен на Църногорския манастир (известен още като Гигински манастир).Законът за вероизповеданията е категоричен:Чл. 22. (1) (Предишен текст на чл. 22 - ДВ, бр. 108 от 2018 г., в сила от 01.01.2019 г.) Разпореждането с имуществата на вероизповеданията се урежда в техните устави. (2) (Нова - ДВ, бр. 108 от 2018 г., в сила от 01.01.2019 г.) Принудително изпълнение не може да се насочва върху: 1. храмове и манастири на Българската православна църква - Българска патриаршия, и нейните местни поделения; 2. (доп. - ДВ, бр. 29 от 2019 г.) молитвени домове и манастири на регистрираните вероизповедания; 3. вещи, свързани с богослужебната дейност, ритуали и обреди на Българската православна църква - Българска патриаршия, на регистрираните вероизповедания и техните местни поделения.Още през 2015 г. срещу нас е издаден изпълнителен лист, но той не е реализиран, тъй като няма обективни и морални основания. От един ограбен манастир какво може да се взима? – риторично пита Негово Преосвещенство.Никой не е правил опити да реализира взимане. Нито съдия-изпълнител се е свързвал с нас, нито е правен опис на манастира, нито са се опитвали да ни вземат собственост, за да изпълнят това наше задължение, категоричен е игуменът.Още в самото начало, когато разбрахме, че се опитват да ни ограбят, още преди фирмата да изпадне във фалит, уведомихме всички възможни институции, но никой не предприе нищо. Сега сме в Параграф 22 – изправени сме в ситуация, в която без вина сме виновни. В това положение са и много други, затова няма как да се намери индивидуално решение. Ситуацията не ни безпокои, но е важно да се изчисти името на манастира. Като възможно решение ни предложиха частично погасяване на кредита от дарители. Радостното в случая е реакцията на обществото. Радостно е, че то се интересува, реагира и повдига много въпроси, но хората бяха излъгани да реагират на нещо, което реално не се случва. Не ми е приятно да го казвам, но явно участваме в предизборен клип, споделя духовникът.Нека да бъдем много внимателни в днешния информационен поток, да четем новините с разсъждение и да не се оставяме да ни подвеждат. Христос е казал „Аз съм истината!“, нека да се държим в истината, апелира Архимандрит Никанор.", "date": "2019.05.03", "title": "Архимандрит Никанор пред OFFNews: Информацията за продажбата на манастира е лъжлива и неграмотна"}
{"url": "https://offnews.bg/politika/borisov-iad-me-e-i-me-e-sram-za-skandala-s-imotite-shte-dejstvam-bru-702544.html", "text": "Яд ме е и ме е срам заради скандалите с имотите. Изход има и това се прави в момента. Всеки, който не е мислил с главата си и попаднал в скандал, ще си понесе най-тежкото наказание и отговорност. Подаването на оставка е половината от работата. Аз мога да гарантирам на българските граждани, че няма да остане ненаказан човек.Това заяви премиерът Бойко Борисов пред БНТ по повод скандала \"Апартаментгейт\". \"Или ще върнат парите, или ще им бъдат конфискувани. Тези, които са злоупотребили, ще им се търси отговорност\", подчерта Борисов.Той допълни, че може би е било негова грешка, че нито веднъж не е отишъл на гости на негов министър или кмет.\"Ако бях отишъл, сигурно щях да взема мерки много по-рано. Мога да ви уверя, че докрай ще се направи всичко, за да се възстанови справедливостта. Това се прави в момента. Сгрешил съм, че не съм се поинтересувал\", каза премиерът.\"Аз съм се родил и живея в дома си в Банкя и там ще си умра. За президентските вили се дават стотици хиляди за ремонт. Аз не съм разрешил 1 лев да ми се даде за ремонт там, където живея“, подчерта Борисов и нарече себе си \"дете на народа\".\"Другите, които са били на власт са взимали огромни сгради с асансьори. Нашите опоненти също имат къщи за гости. Изведнъж да ми сложат етикет и на партията ми, заради няколко човека, няма да го бъде. Ние ги знаем, че другите са маскари. Всички национални катастрофи стават, когато БСП или БКП управляват\", продължи Борисов и допълни, че избирателите на ГЕРБ изискват от тях да са чисти.Борисов няколко пъти обяви, че ще действа брутално срещу виновните, но подчерта, че ще изчака да минат изборите, \"за да не ги разстройвам\". В коментар за това дали мисли за оставка Бойко Борисов заяви, че няма да се откаже, ако загубят изборите, защото \"от другата страна няма нищо\" - в БСП са се \"изпояли\" заради една листа и се ненавиждат, така че няма да могат да управляват държавата. \"Ако трябва да правят правителство, първо с президента ще се изпоядат кои да са министри, кои да са депутати. Чеверме социалистите се ненавиждат\", обяви премиерът.\"За един апартамент и една къща за госта на фона на милиардите пари за приватизации, които са направили\", каза още той и допълни, че опонентите им са вземали цели сгради с много апартаменти вътре.Той коментира и участието на зам.-председателя на ГЕРБ Цветан Цветанов в скандала. \"Цветанов си го обичам като дете. Като министър си заложи главата срещу военното крило на \"Хизбула\", с \"Наглите\" и с отвличанията. Майка ми винаги казваше: \"Внимавай дете да не сложиш лъжицата с катран в кацата с мед, а той точно това направи. С това нещо заличи всичко добро, което е направил\", заяви Борисов.\"Изводите съм си ги направил. Голяма щета ни се нанесе. Моята къщичка аз си я почиствам и всички ще са наказани\", добави той.\"ГЕРБ се клати сама. БСП не са ни проблем. Те толкова пъти са били на власт\", продължи Борисов. Той подчерта още, че цял час може да обяснява какво са постигнали от ГЕРБ, а някога българите ще си спомнят, че по време на неговото управление е имало \"нула миграция, нула натиск на границата\". \"Контрабандата сега е 5 процента, като дойдохме, беше над 35. Колко олигарси са в ареста\", изреди премиерът.  Борисов коментира и определения, че има диктатура в България, като каза: \"Всеки може да излезе да ме напсува и го правят - от сутрин до вечер. Само дето не съм дал да ми ударят два шамара\".\"Аз знам истината - български политик в историята на нашия народ приживе няма одобрен. Нещо повече - на нашите царе, с които се гордеем, не им знаем гроба. Нито един приживе - не само не е одобрен, но и убити има. Но няма да допусна да си отидем като маскари, точно обратното. Направили сме много, с десетилетия ще се говори какво сме направили. Имаме още сила, още потенциал, съпротивителни сили на партията\", каза още Борисов.Той обясни как е наблюдавал Тодор Живков, когато е бил отритнат от тези, \"които са му целували ръцете и краката\", а след това и Царя. \"Затова толкова ме е яд на моите съпартийци - защото аз съм гледал как се сриват. Затова трябва всичко, което е донесло щета, да се отстранява. Гадно е, но няма друг начин\", подчерта Борисов и даде за пример Делян Добрев. За него той каза, че е изключително умен човек и може да го използват като експерт, но не може да е лице на ГЕРБ. На въпроса дали се чувства уморен Борисов отговори отрицателно и продължи: \"Просто искам да видя и \"Хемус\" и затова съм я направил необратима\". \"Последно ще ремонтирам пръстена на околовръстното към Банкя, каза той и подчерта: \"Аз съм такъв - винаги за мен последно.\"Борисов заяви още, че има намерение да си изкара мандата, като през това време ще стабилизира партията. \"Изкарвам си мандата, прибирам се в партията. Ще дам път на много млади хора\", каза той. ", "date": "2019.05.03", "title": "Борисов: Яд ме е и ме е срам за скандала с имотите, ще действам брутално, но след изборите"}
{"url": "https://offnews.bg/futbol/dobromir-mitov-zastava-nachelo-na-tcska-702530.html", "text": "Добромир Митов е новият треньор на ЦСКА. Той заменя Любослав Пенев, който днес неочаквано обяви, че напуска.По-рано днес специалистът излезе с официално съобщене до спортната общественост, в която той споделя, че не е усещал подкрепа от страна на ръководството. Нещо повече - хора вътре в клуба разединявали отбора, имало групички в съблекалнята. Той усещал \"тиха, но яростна опозиция\" срещу него.\"\".", "date": "2019.05.03", "title": "Добромир Митов застава начело на ЦСКА"}
{"url": "https://offnews.bg/evropa/mohamed-e-naj-populiarnoto-ime-za-novorodeni-momcheta-v-berlin-za-2018-702535.html", "text": "В германската столица Берлин най-популярното първо име за новородени момчета през 2018 г. е Мохамед във всички варианти на правописа.Това става ясно от ежегодния доклад на Обществото за германски език (GfdS). Управляващият директор на организацията д-р Андреа-Ева Евелс коментира, че това, разбира се, се дължи на засилващата се миграция.В абсолютно изражение става въпрос за 280 момчета от общо 22 177, родени в Берлин през миналата година.В момента името е в топ 10 в няколко немски провинции, като миналата година Евелс коментира, че най-вероятно Мохамед ще влезе в топ 10 за цялата страна до 2021 или 2022 г.На второ място се нарежда името Луи с 244 момчета, а на трето - Емил с 234. В Бремен пък Мохамед е на второ място, зад Бен и пред Елиас.Най-популярните бебешки имена за цялата страна за 2018 г. при момичетата е Мари (2,6%), а при момчетата - Паул с 1,32%. На второ и трето място съответно при момичетата са София и Мария, а при момчетата - Александър и Максимилян.", "date": "2019.05.03", "title": "Мохамед е най-популярното име за новородени момчета в Берлин за 2018 г."}
{"url": "https://offnews.bg/ikonomika/zhilishtnoto-stroitelstvo-se-sviva-spadat-shte-prodalzhi-702532.html", "text": "Жилищното строителство се е свило през първото тримесечие на 2019 г. спрямо последното на 2018-а година. Може да се прогнозира, че спадът ще продължи и че такъв ще има и по отношение на административните сгради, защото издадените разрешителни за строеж за същия период са значително по-малко, показват данните на националната статистика.От януари до края на март е започнал строежът на 871 жилищни сгради. В тях има 4 481 жилища с 625 846 кв. м обща застроена площ. По същото време е започнало строителството на 17 офис сгради и 644 други сгради.Започнатите жилищни сгради са по-малко с 6.8% спрямо октомври-декември 2018 г., жилищата в тях са с 23.8% по-малко, застроената площ - със 17.4%.Административните сгради са с 54.5% повече, а общата им застроена площ - с 216.4%. Започнатите други видове сгради се увеличават с 3.2%, а площта се свива с 2.2%.През първото тримесечие на 2019 г. местните администрации са издали разрешителни за строеж на 1 247 жилищни сгради със 7 832 жилища в тях и 1 032 933 кв. м разгъната застроена площ (РЗП), на 28 административни сгради/офиси с 67 404 кв. м РЗП и на 1 149 други сгради с 560 208 кв. м РЗП. Намалението ще продължи, показват данните за издадените разрешителни за строеж. При жилищните сгради те намаляват с 15.6%, при административните са по-малко с 15.2%, а при другите сгради - с 12.9%. Свива се и площта: при административните сгради - със 70%, при другите - с 28.3%, при жилищните - с 29.1%, а броят на жилищата е по-малък с 33%.На годишна база (спрямо първото тримесечие на 2018 г.) разрешителните за строеж на нови жилищни сгради се увеличават със 7.3%, на жилищата в тях - с 25.4%, а разгънатата им застроена площ - с 26.6%. Ръст има и при разрешителните за административни и други сгради - съответно със 7.7% и 12%.Отново за 1 г. започнатите нови жилищни сгради са с 20.5% повече, административните намаляват с 5.6%, другите се увеличават с 37.9%.През последните три месеца най-много разрешителни за строеж на жилищни сгради са издадени в областите Пловдив - 220, София (столица) - 213, Варна - 107, София - 107, и Бургас - 96. Най-много жилища предстои да бъдат започнати в областите София (столица) - 2 906, Пловдив - 1 389, Бургас - 620, Кърджали - 600, и Варна - 582. Строителство на най-голям брой нови сгради е започнало в областите: Пловдив - 153 жилищни и 101 други сгради; Бургас - 107 жилищни и 50 други сгради; Варна - 119 жилищни и 22 други сгради; София (столица) - 110 жилищни, 3 административни и 23 други сгради; Стара Загора - 70 жилищни, 3 административни и 53 други сгради.", "date": "2019.05.03", "title": "Жилищното строителство се свива, спадът ще продължи"}
{"url": "https://offnews.bg/tehnologii/200-leva-nagrada-v-broj-ot-ns1-bg-702537.html", "text": "NS1.bg подарява 200 лева в брой на този, който намери по-изгодна оферта от тяхната за управляем cloud VPS с 1 CPU, 2GB RAM, 20GB SSD място, контролен панел, ежедневни бекъпи и снапшоти.Можете да участвате от Facebook страницата на компанията, която е на адресNS1.bg е българска хостинг компания, която създаде редица иновативни инструменти и софтуер, с които даде възможност на всеки собственик на уеб сайт да има свой cloud VPS с контролен панел, ежедневни бекъпи, управляван от експерти 24 часа в денонощието на достъпна цена близка до цената на споделения .", "date": "2019.05.03", "title": "200 лева награда в брой от NS1.bg"}
{"url": "https://offnews.bg/medii/inteldej-solushans-s-dve-nagradi-ot-prestizhnia-konkurs-na-balgarskata-702536.html", "text": "ПР агенцията „Интелдей Солушънс“, ексклузивен партньор за България на световната мрежа на независимите комуникационни агенции PROI, спечели две отличия на десетото юбилейно издание на престижния конкурс BAPRA Bright Awards, който приключи с церемония в столичен клуб. Това е единственият конкурс в сферата на маркетинговите комуникации у нас.Журито, съставено изцяло от водещи международни експерти в сферата на връзките с обществеността, отличи „Интелдей Солушънс“ с първо място в категория „Комуникационна кампанния в публичния сектор“ и трето място в категория „Кампания Public Affairs“ за кампанията #EUandME, реализирана за Европейската комисия.С тази кампания, насочена към младежите в Европа, доказахме, че младото поколение има нужда от специално създадени за тях и таргетиращи ги послания чрез целия комуникационен инструментариум – от традиционни до дигитални канали, каза Боян Иванович, изпълнителен директор на ПР агенция „Интелдей Солушънс“.Целта на кампанията е да направи Европейския съюз по-достъпен за поколението на хилядолетието, като му помогне да открие постиженията на ЕС, които правят ежедневния му живот по-безопасен, по-лесен и по-успешен.  започна важен диалог с младите граждани, помагайки им да разберат ролята на ЕС в техния живот и да открият всичко, на което имат право в резултат от това, че живеят в една от държавите членки.Кампанията, реализирана от „Интелдей Солушънс“, бе отличена измежду рекорден брой кандидатури в тазгодишната надпревара.За първи път в историята на конкурса участват 164 проекта. Председател на международното жури тази година бе Барт де Врийс, начело на Международната ПР асоциация от 2016 до 2018 г.", "date": "2019.05.03", "title": "Интелдей Солушънс с две награди от престижния конкурс на Българската асоциация на ПР агенциите"}
{"url": "https://offnews.bg/obshtestvo/zatvariat-za-kratko-magistrala-trakia-kraj-plovdiv-zaradi-papata-702529.html", "text": "На 6 май за кратко ще бъде спряно движението по АМ „Тракия“ между 119-ти и 165-ти км за посещението на папа Франциск в град Раковски, съобщи Агенция \"Пътна инфраструктура\".Мярката ще се наложи веднъж рпеди обяд и веднъж в следобедните часове.  Обходният маршрут в посока Бургас е от пътен възел „Пловдив-Запад“ при 119-ти км на АМ „Тракия“ по път I-8 към с. Поповица, а след това по път II-66 Поповица - Чирпан към пътен възел „Плодовитово“ при 165-ти км на АМ „Тракия“, и обратно за пътуващите към София.", "date": "2019.05.03", "title": "Затварят за кратко магистрала 'Тракия' край Пловдив заради папата"}
{"url": "https://offnews.bg/obshtestvo/lio-mond-zloupotrebi-s-evropari-klatiat-pravitelstvoto-na-borisov-702519.html", "text": "Реномираното френско издание \"Льо Монд\" публикува обширна статия във връзка със скандала с разкритията, че много масово у нас с европари са построени \"къщи за гости\", ползвани единствено за личните нужди на собствениците им.Материалът е илюстриран със снимка на премиера и лидер на ГЕРБ Бойко Борисов.Според \"Льо Монд\" \"жонглирайки между Кадастъра, Търговския регистър, бенефициентите на програмата на Европейската комисия „къщи за гости“, репортерът от информационния сайт Бивол бързо установява човека на изборен пост, член на консервативната управляваща партия „Граждани за европейско развитие на България“ (ГЕРБ). Още един, който дискретно се е облагодетелствал от европейските фондове – в неговия случай почти 200 000 евро – с цел да ги умножи.\"Публикуван във вторник, 30 април, случаят с хотел „Никол“ е само един от многобройните обрати на това, което българите ​​кръстиха „Апартаментигейт“. Зад това име стои огромен скандал с имоти придобити при съмнителни условия, който от края на март не спира да разтърсва местната политическа класа. Само за няколко седмици разкритията на Биволъ и колегите им от българския офис на радио „Свободна Европа“ доведоха до оставката на четирима министри, включително министъра на правосъдието Цецка Цачева, и дясната ръка в ГЕРБ на премиера-консерватор Бойко Борисов (Цветан Цветанов б. ред.). Нещо невиждано от присъединяването на България към Европейския съюз през 2007 г., пише Льо Монд.Според изданието с подкрепата на доказателства от регистрите, като нотариални актове, всички те са обвинени, че са закупили луксозни апартаменти на мистериозно ниски цени или са се възползвали от европейски фондове за ремонт на втори дом, който официално трябва да се използва като „къща за гости“. Прокуратурата, която започна няколко разследвания вследствие на тези разкрития, дори спомена джипове или яхти закупени с пари от Брюксел.Най-зрелищният случай в тази поредица може би е триетажният апартамент на председателя на Комисията за борба с корупцията, който беше създадена съвсем наскоро, преди по-малко от година, под натиска на Европейската комисия, уточнява Льо Монд и припомня, че шефът ѝ Пламен Георгиев, който е приближен на ГЕРБ, не е споменал в имотната си декларация, че закупеният му през 2017 г. апартамент има и тераса на покрива от 186 квадратни метра с външна градина и сауна, но най-важното е, че е пропуснал да посочи, че я е купил на невероятно ниската цена от 384 евро на квадратен метър, далеч под пазарната.Изданието цитира и Николай Стайков от българската неправителствената организация „Антикорупционен фонд“: На теория разследванията на Атанас Чобанов и неговите колеги наистина са в правомощията на всеки прокурор. Но въпреки европейския механизъм за наблюдение на съдебната система, наложен на България и Румъния от 2007 г. насам, тя все още се смята за неефективна и дори под влияние, пише реномираното френско издание.", "date": "2019.05.03", "title": "Льо Монд: Злоупотреби с европари клатят правителството на Борисов"}
{"url": "https://offnews.bg/112/3-godishno-dete-e-blasnato-na-peshehodna-pateka-v-sofia-702541.html", "text": "3-годишно дете беше блъснато на пешеходна пътека в София, съобщи bTV.Инцидентът е станал в района на столичното 12-то училище. Детето е било с един от родителите си и е карало колело. Според свидетели то е изскочила изневиделица на пешеходната пътека. Жената, която е шофирала автомобила, го е видяла в последния момент и не е успяла да спре. Като по чудо детето не е пострадало сериозно. ", "date": "2019.05.03", "title": "3-годишно дете е блъснато на пешеходна пътека в София"}
{"url": "https://offnews.bg/politika/marin-lio-pen-ramo-do-ramo-s-mareshki-mon-cher-veselin-702539.html", "text": "С бурни ръкопляскания, национални трибагреници и скандирания като на футболен мач, активисти на партия Воля посрещнаха лидера на френския крайнодесен \"Национален сбор\" Марин Льо Пен и председателя на българската партия Веселин Марешки на предизборно събитие в столичния хотел \"Интерконтинентал\".Специално за откриването на кампанията на \"Воля-българските родолюбци\" в София пристигнаха лидери на европейски патриотични партии от семейството на \"Движение за Европа на нациите и свободите\", в което партия „Воля“ получи покана да членува преди половин година. Той подчерта, че партията му е успяла да събере успели, честни и почтени хора, които биха могли да направят промяната. Марешки бе категоричен, че именно той е започнал борбата срещу картелите, корупцията и политическите изменници.На няколко пъти Марешки благодари за подкрепата на Марин Льо Пен и я нарече \"един от новите лидери на ЕС\".Французойката пък се обърна към него с \"Mon cher, Веселин\" (б.ред. - скъпи, Веселин).Тя говори и за мигрантската заплаха, която била налагана със сила от ЕС и призова истинските европейци да не се подчиняват на Брюксел.", "date": "2019.05.03", "title": "Марин Льо Пен рамо до рамо с Марешки: Mon cher, Веселин"}
{"url": "https://offnews.bg/sviat/tramp-obiavi-che-imal-mnogo-produktiven-razgovor-s-putin-702546.html", "text": "Американският президент Доналд Тръмп обяви, че е имал \"много продуктивен\" телефонен разговор с руския си колега Владимир Путин, предаде Ройтерс, цитирана от БТА.По-рано стана ясно, че двамата са разговаряли в рамките на повече от час.В Туитър Тръмп обясни, че с Путин са обсъдили различни въпроси - от Северна Корея, Украйна и Венецуела през търговията до ядрените оръжия.Обсъдихме и \"руската измислица\", каза той, визирайки разследванията за намеса на Русия в президентските избори в Съединените щати през 2016 г.\"Имах дълъг и много добър разговор с президента на Русия Путин. Както винаги съм казвал, много преди началото на лова на вещици (разследването за сговор между предизборния щаб на Тръмп и Русия), да се разбираме с Русия, Китай и всички други е добро, а не лошо нещо\", написа още в Туитър Тръмп.", "date": "2019.05.03", "title": "Тръмп обяви, че имал 'много продуктивен' разговор с Путин"}
{"url": "https://offnews.bg/ot-vas/dva-avtobusa-narodetc-za-badeshteto-na-sarbia-702528.html", "text": "Няма никакво съмнение - това е днешното време. Умните хора вече замлъкнаха. Вероятно считат, че няма смисъл да говорят и да пишат, защото никой не иска да ги чуе. Вместо тях, по медиите всякакви физиономии денонощно говорят безсмислици, а бедняците, които за сметка на партийното си членство и фалшификации на изборите се докопаха до власт, днес лакомо я консумират и демонстрират богатството, спечелено със злоупотреба на служебно положение и незаконен грабеж.Спомням си лъжите и клеветите на кмета, който 18 години не си затвори устата да плещи срещу хората от „КИЦ Босилеград“, че взимали пари за българско гражданство, че били „платени българи“, че колкото повече вдигат врява, толкова повече пари получават от София и т.н. Себе си представяше за мъченик, който ден и нощ, както самият неведнъж е казвал, „безплатно“ работи „за народецо“.Минаха години. Безпристрастният съдия, времето, вече се произнесе кой какъв е. „Честните“ ни управляващи показаха истинските си лица. И се видя, че не са нито честни, нито бедни. Че зад плиткоумните им лъжи, клевети и мръсната помия, с която ни заливат, се крият ненаситни хищници, които за по-малко от две десетилетия опустошиха родния ни град, така както и кърджалиите не са го опустошавали. Властта се превърна в професия и смисъл на живота им. Заради нея те са готови да изровят и мъртвите от гробовете, само и само да наберат 50+1 на изборите. И да обърнат душата наопаки на живите, само да им спечелят доверието на изборите. Само че „народецо“, в който се кълнат, вече се е стопил, захвърлен на бунището и отровен от замърсената с тежки метали вода, мизерия, безработица и болести и не им стига за убедителна победа.Пак добре, че всичко е записано. Точно се знае кой, кога и какво е казал. Поне историята един ден ще отчете всичко това и ще се произнесе кой колко и за какво е отговорен. А „светците“, които сутрин и вечер ни учеха на чест и морал, вече и на Бога не се харесват. Това, че все още не са подведени под отговорност пред закона се дължи на системата, която те напълно разориха и корумпираха.Понякога обръщам стари страници и търся следи от престъпленията на убийците на „народеца“, които той сам си „избра“:  В текста кметът Владимир Захариев обещава производство на електроенергия и нови работни места. Две години по-късно, в-к „Блиц“ от 09.03.2015 г. в статията „Наркоклановете строят хидроцентрали в Сърбия“ пояснява и откъде са „осигурени“ средствата, с които „лесно“, „бързо“ и „качествено“ построиха водните електроцентрали в Босилеградско и то, забележете, въпреки държавния план:През 2015 г., когато беше публикувана горната статия, нещата като че ли все още не бяха съвсем ясни и конкретни. Сега вече всичко си е на мястото. В статията на авторите Владимир Костич и Дина Джорджевич „Сътрудник на Шарич в начинанието с малките хидроцентрали“, публикувана на 26.02.2019 г. в сайта на „Центъра за разследваща журналистика“ (CIRN), пише: Нека да припомним, че братята Милош и Марко Пандръц бяха обвинени и осъдени като членове на организирана криминална група за контрабанда на кокаин от Южна Америка за Европа. Баща им Славко Пандръц беше собственик на фирмата, която построи ВЕЦ-овете в Босилеград. Любиша Буха Чуме пък е бивш член на Земунския наркоклан и защитен свидетел по делото за убийството на сръбския премиер Зоран Джинджич.Въпросът е защо във всичкото това е замесена и общинската управа в Босилеград? От 2010 до 2013 година общинските органи в Босилеград са издали шест разрешения за строителство на малки водни електроцентрали – Вировци, Река 1, Бистър, Браньовица, Тлъмино и Градище. Когато гражданските екологични организации в началото на 2019 г. започнаха да протестират срещу безконтролното изграждане на електроцентралите и за опазване на околната среда, кметът Владимир Захариев свика контрапротест срещу тях, за да защити интересите на „инвеститорите“. За интересите на „народецо“, който многократно го „избира“ за кмет и спазването на законите за околната среда, дума не обели.И така, малките водни електроцентрали в Босилеградско са построени и продължават да се строят, както видяхме, въпреки Ама не съвсем. Парите от контрабандата на наркотиците, според в-к „Блиц“, който се позовава на източник от БИА, са изпрани и инвестирани в енергийния сектор. И пак, според Центъра за разследваща журналистика (CIRN) в статия от 05.03.2019 г., през 2018 г. държавата Сърбия е субсидирала трите активни ВЕЦ-а в Босилеград като повластени източници на възобновяема електроенергия с 493 000 евро! И то точно ония, за които Министерството на околната среда твърди, че са незаконно построени!?Според същия източник, голяма част от малките ВЕЦ-ове в Сърбия са собственост на фирми, които се контролират от Никола Петрович, кум на актуалния сръбски президент Александър Вучич.Така мътната картинка с босилеградските управници, които три десетилетия ни четат лекции за морал и патриотизъм и спокойно плуват в сръбската политика на гребена на „сепаратистката опасност“, окончателно се избистря. Освен политическите, лъснаха и другите им зависимости, които, в съчетание с ограничените им духовни хоризонти, доведоха до почти пълно обезлюдяване на Босилеград. Обезлюдяване което, в крайна сметка, отряза клона, на който седят.На управляващите и (полу)опозицията заедно вече им е трудно да съберат два автобуса „народец“, който да ръкопляска, да крещи „Така е, Ацо сърбине“ и да нагъва студен сандвич под лозунга „Бъдещето на Сърбия“. А това е жизнено важно за управляващите, за опозицията, за бизнеса, за социалната политика, за полицията и за агентите на държавна сигурност. Защото иначе добре смазаната „демократична“ система ще ги смачка и изхвърли от управлението, работните места, бизнеса.Суверенът и управляващите като че ли са си разменили местата в обществения договор. Суверенът упражнява правото си на вот, за да легитимира диктатурата на управляващите в името на „Бъдещето на Сърбия“? Ако изобщо има такова. Бъдещето на Босилеград е паднало на два автобуса „народец“, който управляващи и опозиция влачат по митингите, за да се отчетат пред партийния си лидер. За един, а може би и два студени сандвича.", "date": "2019.05.03", "title": "Два автобуса ''народец'' за ''бъдещето на Сърбия''"}
{"url": "https://offnews.bg/obshtestvo/prezidentat-shte-udostoi-voennosluzheshti-s-visshe-ofitcersko-zvanie-702515.html", "text": "В навечерието на Деня на храбростта и празника на Българската армия 6 май държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание, съобщи пресслужбата на \"Дондуков\" 2.Церемонията ще се проведе в 10.30 часа в Гербова зала на президентството.Радев ще удостои бригаден генерал Венцислав Мутафчийски с висше офицерско звание „генерал-майор“.Президентът освобождава контраадмирал Митко Петев от длъжността командир на Военноморските сили и го назначава на длъжността военен представител на началника на отбраната във Военния комитет на НАТО и във Военния комитет на Европейския съюз. Държавният глава ще го удостои с висше офицерско звание „вицеадмирал“.Румен Радев назначава полковник Деян Дешков на длъжността командир на 61-а механизирана бригада, като го удостоява с висше офицерско звание „бригаден генерал“.", "date": "2019.05.03", "title": "Президентът ще удостои военнослужещи с висше офицерско звание"}
{"url": "https://offnews.bg/sviat/pone-trima-zaginali-i-desetki-raneni-zaradi-tciklona-fani-v-india-702540.html", "text": "Поне трима души загинаха, а десетки бяха ранени, след като циклонът Фани връхлетя Индия със скорост 200 км/ч.Циклонът връхлетя източния щат Одиша, като изтръгна дървета и прекъсна електрически кабели.1 милион души бяха принудени да напуснат домовете си, за да се спасят от стихията. Те са подслонени в лагери за временно настаняване далече от крайбрежието.В Източна Индия циклонът донесе проливни дъждове, които предизвикаха огромни наводнения.През 1999 г. подобна буря погуби повече от 10 000 души, затова правителството на щата реши да евакуира жителите на крайбрежните села.Стихията може да нанесе сериозни щети на зърнените култури и плодовите насаждения. Циклонът може да засегне някои райони на щатите Андхра Прадеш и Западна Бенгалия, а също и съседен Бангладеш.В Източна Индия бе отменено движението на 220 влака, затворено бе летището в град Бхубанешвар и бе обявено предстоящо затваряне на летището в Калкута.", "date": "2019.05.03", "title": "Поне трима загинали и десетки ранени заради циклона Фани в Индия"}
{"url": "https://offnews.bg/112/avtobus-s-detca-ot-muzikalnoto-uchilishte-v-sofia-avarira-na-magistral-702503.html", "text": "Автобус, превозващ ученици, е аварирал тази сутрин между първия и втория тунел на магистрала \"Хемус\" в посока Варна, съобщи МВР.Сигналът за инцидента е получен в 10:05 ч. По първоначални данни двигателят на автобуса, пътуващ за Етрополе с 59 пътници - предимно деца от музикално училище в София, е започнал да пуши. Шофьорът на превозното средство е отбил, а пътниците изведени на безопасно място. Няма пострадали.На място са екипи на пожарната и „Пътна полиция“ . Създадена е своевременна организация и пътуващите ще бъдат превозени с друг автобус от Ботевград.", "date": "2019.05.03", "title": "Автобус с деца от Музикалното училище в София аварира на магистрала 'Хемус', няма пострадали"}
{"url": "https://offnews.bg/obshtestvo/papata-bog-da-dade-mir-i-blagodenstvie-na-balgaria-702506.html", "text": "Папа Франциск отправи приветствие към българския народ преди посещението си у нас. Във видеообръщението Светият отец отбелязва великото дело на светите братя Кирил и Методий и поставя акцент и върху предстоящата среща с Негово Светейшество българския патриарх Неофит.В приветствието си към българите папа Франциск изтъква, че неговото апостолическо пътуване в България, което ще се проведе в периода 5-7 май, ще мине под мотото – „Мир на земята\". Това е заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали. Той прекарва почти десет години в София като апостолически легат и установява връзки на уважение и обич с българския народ, които продължават и до днес, заявява във видео обръщението си папа Франциск.Ето и превода на български език на пълния текст на видеообръщението на папа Франциск:„Скъпи братя и сестри от България,С Божията помощ след няколко дни ще бъда между вас. Да дойда в България, за мен и за моите сътрудници ще бъде едно поклонничество под знака на вярата, на единството и на мира. Защото вашата земя е родина на свидетели на вярата, още от времето, когато светите братя Кирил и Методий са разпространявали там Евангелието. Техният труд бе много ползотворен, който донесе много плодове и в трудните моменти на миналия век. Много пъти това бе повтаряно от Свети Йоан Павел II, който работи толкова много, за да може Европа да преоткрие освободителната сила на Христа и за да може да диша отново и с двата си бели дроба. По неговите стъпки ще имам честта да се срещна с Негово Светейшество Патриарха и Светия Синод на Българската православна църква. Заедно ще покажем желанието да следваме Господа Исуса по пътя на братското общение между всички християни.Скъпи мои,Цялото мое поклонничество ще мине под знака на спомена за Светия Отец Йоан XXIII, който за почти десетте години, прекарани в София като апостолически легат, установи с вашия народ връзки на уважение и на обич, които продължават и до днес. Той бе човек на вярата, на общението, на мира. Затова избрах като мото на посещението заглавието на неговата историческа енциклика \"Pacem in terris\" - Мир на земята. Бих искал да ви помоля да ме придружавате с вашата молитва. Благодаря! Бог да даде мир и благоденствие на България!\"", "date": "2019.05.03", "title": "Папата: Бог да даде мир и благоденствие на България"}
{"url": "https://offnews.bg/sviat/putin-i-tramp-govoriha-po-telefona-nad-chas-702542.html", "text": "Президентите на САЩ и Русия Доналд Тръмп и Владимир Путин са разговаряли по телефона днес малко повече от един час.Това съобщи говорителката на Белия дом Сара Сандърс. Двамата са обсъдили възможността за сключване на ново ядрено споразумение между страните им, този път с участието и на Китай, или за продължаване на действието на сегашния американско-руски договор за стратегическите оръжия.Тръмп и Путин са разговаряли още за Северна Корея и Венецуела. Американският президент е призовал руския си колега да окаже натиск върху севернокорейския режим да се откаже от своята ядрена програма.Двамата са обсъдили накратко и доклада на американския специален прокурор Робърт Мълър, който разследваше евентуалната намеса на Русия в президентските избори в САЩ през 2016 г., съобщиха от Белия дом, цитирани от Ройтерс и БТА.След това информацията беше потвърдена и от говорителя на Путин Дмитрий Песков, който обаче не даде повече подробности за разговора и посочи, че Кремъл ще изпрати официално съобщение по въпроса. ", "date": "2019.05.03", "title": "Путин и Тръмп говориха по телефона над час"}
{"url": "https://offnews.bg/dw/svobodata-na-slovoto-kak-ni-ia-otneha-v-balgaria-702538.html", "text": "Свободата на словото означава никой да не казва на журналистите какво да пишат и говорят - държавата, собствениците, рекламодателите или началниците. Защо това не работи в България - Георги Лозанов анализира причините.Днес е Световният ден на свободата на словото - повод отново да се запитаме има ли свобода на словото в България. Но единственият смислен отговор, който ми хрумва, се съдържа в песента на контракултурната рок група „Джендема”:„Свободата, брат, е нещо приблизително!Свободата, брат, е нещо съблазнително!Свободата, брат, е нещо относително!Свободата, брат, е нещо изключително!”Между шамаритеТака беше по времето на соца, когато групата е създадена, така продължава да е, а вероятно и винаги ще бъде. Защото свободата на словото не е нещо сигурно, тя се постига само ако застанеш \"между шамарите\" и резултатът всеки ден е различен.В съвременните общества на медиите им се е паднало да са \"между шамарите\". Те не се раждат свободни, а в ситуация на цензура, наложена от държавата и по онова време приемана за напълно естествена и оправдана от хората. И от 17 век насам журналистите се опитват да изгонят цензурите от своя дом, но никога не успяват докрай – просто цензурата сменя формите и методите си. А за журналистите свободата на словото не е лозунг, тя е професионален инструмент, без който не могат да си свършат работата. Сякаш за тях \"Джендема\" продължава песента така:„Свободата, брат, е кръв по твойта риза!Свободата, брат, е блюдото, което вчера си облизал!”Свободата на словото като професионален инструмент за журналистите всъщност е нещо много просто и много трудно. Тя предполага никой друг, освен самите те, да не може да определя какво да говорят и какво да пишат - нито държавата, нито собствениците, нито рекламодателите, нито началниците...Причините са икономическиТова, разбира се, е твърде непостижимо дори за развитите демокрации, та какво остава за нашата, която е на последно място по свобода на словото в ЕС. Тук обаче ще ме прощават любителите на конспирации, но не мисля, че свободата ни е отнета в следствие заговор. А на бавен процес, далеч по-дълбок от чиито и да било персонални цели. При това той е валиден за света като цяло, но, както често се случва, при нас негативните тенденции попадат под увеличително стъкло.Процесът на ограничаване на свободата на словото в основата си е икономически и е толкова е по-остър, колкото е по-малък националният медиен пазар. Той е предизвикан от все по-очевидната невъзможност на традиционните медии да се издържат от своите читатели, слушатели и зрители. А причината за това е, че аудиторията намира сходно съдържание – и като информация, и за забавление, но безплатно в интернет. Съдбата на традиционните медии става пряко зависима от компютърната грамотност на населението.Пострадаха всичкиПърва и най-силно пострада хартиената преса и специално всекидневниците. Тиражите се свиха рязко, а някои издания загинаха или бяха погълнати, което увеличи концентрацията на собствеността и оттам намали плурализма на съдържанието.В радиото като че ли всичко е по-спокойно, но само на пръв поглед. И там концентрацията уби малките играчи, а заедно с тях и по-различните формати, за да останат само радиовериги. Силата им е, че могат да излъчват рекламни пакети за цялата страна, но въпреки това цената на рекламата в тях падна до обидно ниски нива, което доведе до безмилостно орязване на парите за програма. Един компютър, една плейлиста с музика и почти никакъв говор. Радиото – с няколко изключения, вече не е журналистическа територия.Двете национални частни телевизии засега се справят най-добре, но и в тях под повърхността на екрана бушува криза. И това личи, както програмно – по свиването на журналистическите формати за сметка на развлекателните, така и по чисто финансови показатели. Само един факт – за 10 години цената на НТВ падна повече от тройно. През 2008-а тя беше продадена за 620 милиона евро, а през 2019 за 185 милиона.Какво последва от всичко това? Големите чужди инвеститори – като Вестдойче алгемайне цайтунг (ВАЦ), Нюз корпорейшън на Мърдок или гръцката „Антена” на Киряку, напуснаха. Дошли с цел печалба, без интерес към местните паралелни игри, те нямаше какво повече да правят тук. И медиите бяха превзети от родните капитали, натрупани в други бизнеси, тъй като самите медии не можеха да се издържат от собствения си бизнес. Дойде времето на голямото наливане в медийни каци без дъно. На този терен – по свое желание или по принуда, се пробваха почти всички публично известни едри собственици, последният от които е Кирил Домусчиев, купил именно НТВ. Те са твърде различни като биография, култура и мотивации. Но тъй или иначе са част от общата бизнес среда на прехода, с характерния за нея значителен дял на сенчестата икономика и корпоративни обвързаности между бизнес и политика.В икономически капанНо и вън от особеностите на българския бизнес, капитали, вкарани в медии, които не могат да се самоиздържат, за да имат възвращаемост, трябва да се пренесат от медийния пазар на пазара на влияние. Което значи да се използват за подкрепа на партии, за атака на конкуренти, за участие в хибридни войни. А за да може това да става, трябва не журналистите, а собствениците да казват какво да се говори и пише в техните медии. Така свободата на словото падна в икономически капан.В такава ситуация дори да влагаш средства в медиите, само за да поддържаш независимата журналистика, пак ще се озовеш от едната страна на някой фронт и ще започнеш да търпиш поражения.Преди време бях писал, че първото условие, за да си успешен бизнесмен през прехода, е никога да не си купуваш медиа. Както се видя, май само аз мисля така, вероятно защото не съм бизнесмен.Брънка от хомотаИзход обаче има - обществените медии, които сами финансираме. Не напразно дори изборът на един и.д. генерален директор на БНТ успя да вдигне на крак цялото гражданско общество. А също и да дочакаме интернет да се превърне в медиа. Засега той още е един информационен битак, където има всичко, и където най-ловките продавачи на съдържание са троловете и инфлуенсърите. Тяхната цел е да подменят собственото ни мнение с тяхното.Затова трябва да внимаваме. Защото \"Свободата, брат, е брънка от хомота!”, както продължава да пее \"Джендема\".", "date": "2019.05.03", "title": "Свободата на словото: как ни я отнеха в България"}
{"url": "https://offnews.bg/politika/elena-joncheva-triabva-da-dadem-badeshte-na-balgarskoto-obrazovanie-702508.html", "text": "Трябва да дадем бъдеще на българското образование, то трябва да бъде наш приоритет. Образователната система трябва да дава възможност да се формират критично мислещи граждани. Ще се стремим към повече средства от различни фондове, насочени към устойчиво развитие на образованието, науката, иновациите и културата. Това заяви водачът на листата на \"БСП за България\" за евроизборите Елена Йончева по време на посещението си в едно от най-големите училища в България – СУ „Петко Рачов Славейков” в Кърджали. Поканата за посещението идва от директора на училището Милко Багдасаров, който разказа за успехите на учениците си. „Това училище има основание да се нарече училище от 21-ви век, от европейски тип. Всички училища в България трябва да следват примера на „П.Р. Славейков”, каза Йончева в училището, където разговаря с ученици за техните извънкласни дейности. Тя разговаря и с учителите от „П. Р. Славейков”, които разказаха за многобройните престижни изяви и отличия на учениците в областта на математиката, историята и спортните постижения. С Багдасаров коментираха още, че е необходимо по един предмет да има един учебник. Двамата посетиха кабинета по История в училището, който разполага с иновативен интериор и високотехнологични удобства - интерактивна дъска. Йончева изтъкна, че привличането на нови кадри в образователната система е от изключителна важност. Тя разговаря с ученици от 10-ти клас, които споделиха желанието си да се развиват в педагогическата област и които към момента са членове на Ученическия съвет към училището.В края на посещението си Елена Йончева посади кипарис, който ще бъде поставен в „Коридора на Европа” на училището.", "date": "2019.05.03", "title": "Елена Йончева: Трябва да дадем бъдеще на българското образование"}
{"url": "https://offnews.bg/futbol/treniorat-na-levski-v-otbora-ima-natrupano-naprezhenie-702504.html", "text": "Временният треньор на Левски Георги Тодоров сподели какво е променил в дните от началото на седмицата, когато замени Георги Дерменджиев начело на \"сините\".Специалистът даде пресконференция преди гостуването на Ботев Пловдив. Визитата на 26-кратните шампиони в Коматево е в събота от 20:00 часа.\"Извинявам се, че в първия си ден не бях в най-добрата форма и затова не се срещнахме. Аз съм открит човек. Винаги ще имате съдействие. Надявам се за коректност.Аз винаги излизам с настроение за победа. Това е съвсем нормално. Ситуацията е малко по-различна. Ботев Пловдив е добър отбор, играе добре. Ние ги намерихме малко не добре организирани. Сега са отбор със самочувстие. Ботев имат единици, които могат да решат мача. Тодор Неделев е футболист, който дава разликата.Ние, ако искаме да излезем от ситуацията, в която пак се намираме, трябва да търсим победа. Без победи не може да се гради отбор. В България всеки търси вината извън себе си. Хубаво е да победим. Мисля, че в следващите мачове ще покажат пълния си потенциал.В отбора беше Обертан. Това е футболист, на който не трябва да се коментират качествата. Има доста проблеми в отбора сега. Деян Иванов е с един мач, Нуно Рейш не е типичен централен защитник. Трябва да проявим характер.Аз бях доста недоволен от първата тренировка. През цялата седмица играчите тренираха много добре. Направихме заниманията по-интензивни. Има някакво настроение за разлика от първата тренировка. Един квадрат промени и настроението, и желанието за работа. Дано това е положително. Победата ще върне спокойствието на футболистите. В отбора има натрупано напрежение. Те сами могат да излязат от това положение.Един от проблемите може би са спекулациите за нов треньор. Това няма как да не се отрази на играчите. Същото беше и по времето на Люпко Петрович. Тук през седмица го сменяха. Момчетата четат, имат близки, които коментират. Моята работа е да вдъхна увереност и спокойствие. Самочувствието ще дойде на терена. Няма да е леко, но нищо леко няма.Няма да мога да разчитам на Сейдахмет, Буш и Унтонджи. Това са хората, които със сигурност отпадат. Надявам се всички други да покажат най-доброто от себе си.Аз съм служител на клуба. За един месец едва ли друг човек ще се съгласи да дойде. Клубът има нужда от мен, ако мога нещо да помогна. Пожелавам на следващия треньор наистина да промени Левски. Такъв клуб заслужава отборът да радва феновете. Играчите да идват с усмивка.Трудно може да се изискват и резултати, и налагане на млади футболисти. Хубаво е, че сега шест момчета от школата ще бъдат в състава на Левски. Димитър Телкийски искаше да напусне с Георги Дерменджиев. Аз обаче го поканих. Той започна с треньорството при мен. Смятам, че има потанциал. Много малко хора останаха като него - точни и почтени.По-хубав е вариантът младите играчи да се дадат под наем там, където ще играе със сигурност. В това отношение Краси Балъков е положителен пример. Той взе Пламен Гълъбов и го налага всеки мач. И Кабов, и Илия Димитров са добри футболисти. И двамата може би щяха да се утвърдени в отбора, ако им се даваше повече шанс.Преди шест години аз съм си определил, че не искам да работя в мъжкия футбол, защото не си мълча, когато някой прави нещо зад гърба ми. Затова прецених, че е по-добре някой да прави каквото си иска зад гърба ми, а аз да отговарям. Надявам се, че ще мога да помогна. А от следващия сезон Левски да играе изключително важна роля в първенството. Не мога да повярвам, че клубът е толкова дълго време без трофей\", каза Тодоров.", "date": "2019.05.03", "title": "Треньорът на Левски: В отбора има натрупано напрежение"}
{"url": "https://offnews.bg/kultura/koga-i-kade-mozhete-da-vidite-papa-frantcisk-voennia-parad-i-drugi-in-702510.html", "text": "Ако оставате в София през дългия уикенд, вижте къде можете да видите папа Франциск и какви интересни събития да посетите.4 майПостановката \"Даскал\" в Народен театър \"Иван Вазов\"Постановката \"Последната тайна на Фреди Меркюри\" в театър \"Възраждане\"Три прожекции в „Люмиер Лидл“: „Густав Климт и Егон Шиле: Ерос и психея“ от 15:00 ч., „АГА“ от 17:00 ч. и „След“ от 19:00 часа.\"Шедьоври на ХХ век\" – симфоничен концерт в зала \"България\"Концерт на Лени Кравиц в Арена АрмеецЗа деца:\"5 майПостановката \"Опит за летене\" от Йордан Радичков в Народен театър \"Иван Вазов\"Три прожекции в  „Люмиер Лидл“: „Рафаело: Властелинът на изкуствата“ от 15:00 ч., „Уют“ от 17:00 ч. и „АГА“ от 19:00 часа.В Зала 1 на НДК ще се проведе концерт на Националната гвардейска част от 19.00ч.За деца:\"Пипи\" в театър \"София\"6 май10.00 ч. Военен парад на площад „Княз Александър I“10.00 - 17.00 ч.18.15 ч – ", "date": "2019.05.03", "title": "Кога и къде можете да видите папа Франциск, военния парад и други интересни събития"}
{"url": "https://offnews.bg/ikonomika/bez-golemi-kamioni-po-magistralite-sled-16-chasa-dnes-702502.html", "text": "Дне, последният работен ден преди трите почивни дни за Гергьовден, от 16 ч. до 20 ч. се ограничава движението на камионите над 12 тона по автомагистралите и най-натоваренитe пътища, съобщават от АПИ. Целта е повишаване на безопасността и увеличаване на пропускателната способност на републиканската мрежа.Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.Съвместната заповед за спиране на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:Тежкотоварните превозни средства ще бъдат спрени и в последния почивен ден 6 май (понеделник) от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика и повишаване безопасността на движение от 10 ч. в петък - 3 май, до 10 ч. в неделя - 5 май, ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10 ч. в неделя - 5 май, до 10 ч. във вторник - 7 май, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“;пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“;пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.В участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в петък - 3 май, до 10 ч. в неделя - 5 май, ще има две ленти в посока Варна и една за София, а от 10 ч. в неделя - 5 май, до 10 ч. във вторник - 7 май, съответно две ленти за София и една за Варна.На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението за превозните средства до 12 тона се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.В участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.За улеснение на трафика през Владая и повишаване на пътната безопасност на 6 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.", "date": "2019.05.03", "title": "Без големи камиони по магистралите след 16 часа днес"}
{"url": "https://offnews.bg/drugi/startira-glasuvaneto-za-sporten-talant-na-publikata-na-evrofutbol-702512.html", "text": "От 3-ти до 19-и май Еврофутбол провежда гласуване за \"Спортен талант на публиката\", чрез който българският букмейкър ще финансира още един спортист, кандидатствал по едноименната програма през 2019 година.На сайта  в меню „Гласуване на публиката“ всеки може да даде своя вот за един измежду 45 индивидуални спортисти, които не успяха да спечелят финансиране по „Спортни таланти“ след провеждането на националния конкурс.За да се зачете гласът Ви, трябва да изберете своя фаворит и да кликнете върху бутона \"Гласувай\". Ще се отвори прозорец, в който трябва да въведете адреса на електронната си поща.На нея автоматично ще Ви бъде изпратен линк. Задължително трябва да последвате линка, за да потвърдите гласа си. От един имейл адрес може да се гласува само веднъж и за един кандидат, а харесванията във Фейсбук не влияят на резултата.Състезателите, които участват в анкетата, са на възраст между 10 и 27 години от 17 вида спорт. Най-много представители има таекуондото – осем спортисти, следва леката атлетика със седем и т.н. Кандидатите за \"Спортен талант на публиката\" са подредени по азбучен ред на вида спорт, който практикуват.Спортният талант на публиката за 2019 г. ще бъде този спортист, който е получил най-много гласове по време на цялата анкета, а неговото име ще стане ясно на 20-ти май. Той ще бъде финансиран от Еврофутбол, а своя символичен чек ще получи на специална церемония, чиято дата ще бъде обявена допълнително.Организаторите не толерират всякакви опити за манипулация на вота, като запазват правото си да дисквалифицират участници при наличието на подобни действия. Вижте пълните правила на анкетата .", "date": "2019.05.03", "title": "Стартира гласуването за спортен талант на публиката на Еврофутбол"}
{"url": "https://offnews.bg/dom/prokliatieto-na-faraonite-ili-prosto-muhal-702514.html", "text": "Обикновено смятаме, че мухълът в жилището ни просто загрозява гледката. Истината е, че води до куп болести и нещата не опират само до естетика, а сериозно застрашават здравето ни. Причиняват го спорите на плесента, а тях не винаги ги виждаме. Може да са в праха по мебелите в хола, в мазните петна около печката, по продуктите в хладилника, в почвата на саксията и колкото и да Ви се струва абсурдно – по човешката кожа.Продължителната и висока влажност бързо дават развитие на спорите на плесента. Тези гъби обичат хартията, тапетите, плоскостите от гипсокартон, силикона, лепилото и то независимо дали жилището Ви е ново или старо. Дори в развити страни, като Австрия, Германия и Полша, е поразено всяко 10-то жилище.Големите наводнения способстват допълнително за развитие на плесенни гъби. Те обикновено растат върху студени повърхности или по места, кондензиращи въздушна влага. Стига влажността в помещението да е над 70% и условията са налице. Гъбите се адаптират прекрасно в широк диапазон - между 15 и 50 градуса топлина. Това не бива да успокоява тези, които смятат, че с идването на лятото проблемът изчезва, защото те оцеляват и при 0 градуса студ, и при 50-градусово жега. Сигурно сте виждали това „население“ под килими, мокети, зад гардероби и завеси, под врати и прозорци… Достатъчно е да не се проветрява често.Вредата за насВдишването на плесенните спори причинява алергии. Първо биват ударени страдащите от хрема и бронхит. Често се появява зачервяване на очите, следва отпадналост и главоболие. При по-чувствителните дори кратък престой в помещение с мухъл може да предизвика силен алергичен пристъп. Често коварните гъбични спори водят до астма, а това изисква много сериозни грижи от всеки разболял се. Най-чувствителни са хората с отслабена имунна система, затова чести жертви стават дори новородените бебета.Много трудно се лекува и е опасна за преживяване инфекцията на белите дробове, причинена от вдишани плесенни спори. Доста по-рядко се появяват микотоксини. Това са отровни вещества, получавани от обмена на субстанциите в гъбите. А те са над 100 000 вида! При около 200 от тях се отделят и смесват подобни вещества.Някои от плесенните гъби, като афлатоксинът B1, може да предизвика дори рак. Повечето учени смятат, че тази гъба прониква в човека през храната, но други твърдят, че е възможно и чрез вдишване. Това заболяване трудно се идентифицира и има теории, че на базата на този мухъл съществува т. нар. „Проклятие на фараоните“, довело до много загадъчни смъртни случаи на специалисти, работили в египетските пирамиди.Хората дори не подозират всички причини за повишаване на влажността в жилището. Термомостовете обикновено кондензират влага, а ако 4-членно семейство се изкъпе, се отделят около 15 литра водни изпарения. Многото саксии с цветя, аквариумите с рибки, сушенето на дрехи в закрити помещения и десетки други причини могат да доведат до повишаване на влагата в помещенията и да създадат удобна среда за развитието на болестотворните гъби.Как да се справимДа спрете отоплителните уреди и да проветрявате около 10 минути е лесно, но не винаги помага. Модерните технологии вече дават решения за този бич над жилищата ни и над човешкото здраве. В домашни условия хората си произвеждат самоделни смеси с алкохол или сода, но те дават временни или нулеви резултати. Трайното решение вече е на пазара и то от български производител. Повърхностите старателно се напръскват със спрея „Леко против мухъл със сребърни йони“ на „Оргахим“ и след това се избърсват лесно с обикновена почистваща гъбичка.Дотук решавате проблема само с почистването, но истинското решение е да пребоядисате стаите, в които живеете или работните помещения в желания от Вас цвят с боя „Леко със сребърни йони“. Операцията по пребоядисването ще Ви струва много по-малко, отколкото лечението дори на един член от Вашето семейство, но ще получите многогодишна защита от грозния вид и ще съхраните здравето на всички.В Западна Европа вече третират повърхностите с тези бои и защитават на първо място помещения за деца, здравни заведения, хранителни магазини и ресторанти, обекти с обществено предназначение и други.", "date": "2019.05.03", "title": "Проклятието на фараоните или просто мухъл?"}
{"url": "https://offnews.bg/futbol/liubo-penev-veche-ne-e-trenior-na-tcska-702517.html", "text": "Любослав Пенев обяви официално, че напуска ЦСКА. Специалистът пусна специално обръщение до спортната общественост, в което описва причините за решението му да напусне \"червените\".\"\".", "date": "2019.05.03", "title": "Любо Пенев вече не е треньор на ЦСКА"}
{"url": "https://offnews.bg/temida/prokuraturata-proveriava-prokuraturata-joncheva-ne-e-spomenavala-za-t-702511.html", "text": "Апелативната специализирана прокуратура проверява отказа на спецобвинението да образува досъдебно производство по случая \"Ало, Банов\". От АСП са изискали преписката, за да осъществят инстанционен контрол върху постановения прокурорски акт от 11.04.2019 г., съобщиха от прокуратурата. Поводът обаче са жалби от Григор Здравков – „Българска легия Антимафия, и БСП, а не на водача на листата за евровота на социалистите Елена Йончева. Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление, а предвид засиления обществен интерес, с разрешение на наблюдаващия прокурор и след заличаване на личните данни, пресцентърът на Специализираната прокуратура публикува пълния текст на постановлението за отказ. Преписи от това постановление са изпратени на лицата, подали сигналите – на народния представител Елена Йончева, на Корнелия Нинова, като председател на Националния съвет на Политическа партия „Българска социалистическа партия“, и на Григор Здравков, като представител на НПО „Българска легия Антимафия“.На 22.04.2019 г., на  г-жа Йончева е заявила, че ще представи на прокуратурата оригиналния запис от разговор с участието на Боил Банов, показала е мобилен телефон, с твърдение, че с него е направен този запис, както и разпечатка на същия. Заявила е, че „този път спецпрокуратурата няма да може да се измъкне от разследване на случая“. Следват още публични изявления на Елена Йончева – че това се прави, защото „ не искаме и този запис да изчезне.“, припомнят от държавното обвинение. Постановлението за отказ на Специализираната прокуратура от 11.04.2019 г. не е обжалвано от Елена Йончева, уточняват от прокуратурата. Жалби срещу него са подадени от Григор Здравков – „Българска легия Антимафия“ /на 21.04.2019 г. в Специализираната прокуратура и на 25.04.2019 г. в Апелативната специализирана прокуратура/ и от Политическа партия „Българска социалистическа партия“, представлявана от председателя на Националния съвет Корнелия Нинова /на 25.04.2019 г./. Към тази жалба е приложен и запечатан плик, с посочване на съдържанието – мобилен телефон и разпечатка на запис от него, ведно с констативен протокол от нотариус за идентичност между съдържанието на записа в телефона и разпечатката на хартия.До настоящия момент, в хода на проверката никое от лицата, от които са снемани обяснения /включително и народният представител Елена Йончева, като подател на сигнала/, не споменава за съществуването на въпросния мобилен телефон. В обясненията си г-жа Йончева твърди, че на 11.04.2019 г. намерила в своята пощенска кутия в Народното събрание оптичен носител /диск/, с неизвестен подател. След като презаписала файла от диска на флаш памет, унищожила диска, а флаш паметта със записания разговор предоставила на Специализираната прокуратура.", "date": "2019.05.03", "title": "Прокуратурата проверява прокуратурата: Йончева не е споменавала за телефон със запис по Ало, Банов съм"}
{"url": "https://offnews.bg/politika/neposlushnite-samo-ivancheva-se-izpravi-sreshtu-gerb-v-palen-obem-702516.html", "text": "ИК \"Непослушните\" сме категорично несъгласни с твърдението, че гласовете в подкрепа на Десислава Иванчева са гласове в подкрепа на ГЕРБ. Че Иванчева щяла да вземе от гласовете на БСП и Демократична България и така ГЕРБ ще излязат на първо място, вместо да бъдат победени от БСП.БСП и партиите в обединението Демократична България, особено ДСБ, имат своите твърди ядра, които в изборите досега са показали, че за тях не е присъщо люшване в различна посока в изборния ден. Когато събирахме 5552 подписа в подкрепа на Деси Иванчева, при нас идваха всякакви хора, предимно такива, които по принцип не гласуват или гласуват антисистемно, но са яростни поради набедяването, издевателствата и безумните присъди за Иванчева и Петрова. При нас не дойдоха симпатизанти нито на БСП, нито на Демократична България.На въпроса защо се стигна до издигането на Иванчева за независим представител в Европейския парламент - кандидатурата ѝ е спасителна мисия за България, за Петрова и за нея самата. Всички партии и коалиции са безсилни да се справят с напълно мафиотизираните държавни институции, особено Прокуратурата и КПКОНПИ. Иванчева се изправи срещу мафията на ГЕРБ в Младост в пълен обем - само и единствено тя и екипа ѝ. Никой друг политик не го направи така, както тя го направи. Подкрепата за Иванчева ще е ясен сигнал за европейските институции, че тя, заедно с Биляна Петрова, е политически затворник в съвременна Европа. Уви, с набедяването, инквизирането и присъдите на Иванчева и Петрова, София стана Москва. България вече има своите политически затворници. Честито, клети граждани! Честито, немили и недраги политически лидери и кандидати за ЕП!Относно дебата кой е по-достоен да представлява българите в Европейския парламент - никой от кандидатите сега за ЕП, нито един, нито лидерите на партиите, които ги издигат, нито някой техен съпартиец - НИКОЙ не посмя да се противопостави на мафията на ГЕРБ и ДПС по толкова категоричен начин. Направиха го гражданските кметове Иванчева и Петрова. Те сразиха ГЕРБ в пълен обем, много преди скандалите с апартаментите, терасите и къщите. И платиха със собствената си свобода. Иванчева, Петрова и екипът им подаваха десетки сигнали за престъпления, вършени от кметовете на Младост от ГЕРБ. Нито един не се разследва от прокуратурата. Мафията, срещу която се противопоставиха, ги сготви, измъчи ги, съсипа здравето им и това на семействата им, натисна съда и ги вкара в затвора. Никой политик от посочените партии, от които Деси щяла да открадне гласове, няма житието на кмет, който да е работил на 100% за интересите на гражданите и да е платил за това със здравето и свободата си. Затова говоренето, че гласуването за Иванчева е гласуване за ГЕРБ, е най-малкото доста цинично.Това, че събираме дарения, не смятаме, че е основателна критика. „Непослушните\" нямат партийни касички и субсидии, раздавани от нашите данъци, от които да финансираме кампанията. Партиите и коалииците разполагат с по 40 000 лв за медии, независимият кандидат - с по 5 000 лв. Партиите и коалициите могат да харчат до 2 милиона за кампанията, независимият кандидат - до 100 хил. лв. Това ли е равнопоставеността, питаме ние. И молим - не се подигравайте с хората, живеещи около минимума на оцеляването, които отделят от залъка си, за да подкрепят един от малкото граждански кандидати.", "date": "2019.05.03", "title": "Непослушните: Само Иванчева се изправи срещу ГЕРБ в пълен обем"}
{"url": "https://offnews.bg/obshtestvo/uvelichavat-se-tcenite-na-klinichni-pateki-za-detsko-i-majchino-zdrave-702507.html", "text": "Механизмите, по които болниците ще получат допълнителни средства през втората половина на годината, както и мерки за подобряване финансирането на здравеопазването и достойно оценяване труда на медицинския персонал, бяха обсъдени на среща при министър-председателя Бойко Борисов.В нея участваха министърът на здравеопазването Кирил Ананиев, председателят на Българския лекарски съюз д-р Иван Маджаров, представителят на Сдружението на областните болници проф. д-р Тодор Черкезов, председателят на Националното сдружение на общинските болници д-р Неделчо Тотев, както и директорите на УМБАЛСМ „Н. И. Пирогов“ и УМБАЛ „Александровска“ проф. Асен Балтов и доц. Костадин Ангелов.На срещата бе договорено увеличение на клиничните пътеки, с приоритет върху детското и майчино здравеопазване, съобщи ха от Министерството на здравеопазването и от лекарския съюз.Три са механизмите, по които ще бъдат подпомогнати финансово лечебните заведения и медицинските специалисти. Първият е Наредба № 3, която финансира лечебните заведения за дейности извън задължителното здравно осигуряване. По тази линия ще бъдат подпомогнати лечебни заведения в труднодостъпни и високопланински райони в страната, белодробните болници, психиатричните болници и спешната помощ. Вторият механизъм ще бъде чрез финансиране по линия на НЗОК, свързан с промяна на клинични пътеки, цените на някои от които не са изменяни от години. Предвиденият за това ресурс е в размер на 50 млн. лв. от НЗОК. Министър Кирил Ананиев коментира, че това е наложително, тъй като трудът на медицинския персонал, изпълняващ тези клинични пътеки, не е оценен справедливо. Затова съвместно с БЛС започва работа по преценка на клиничните пътеки, които да бъдат увеличени, като акцент ще бъде поставен върху разходите за персонал.Третият механизъм ще е подготвената от Министерството на здравеопазването Методика за формиране на разходите за персонал и определяне на индивидуалните работни заплати. Министър Ананиев посочи, че документът е съгласуван с БЛС и с асоциациите на лечебните заведения и изрази надежда работата по методиката да приключи и по-рано от обещаната дата 15 май. Целта на методиката е справедливо, обективно, прозрачно и недискриминационно разпределение на разходите за персонал. Министър Ананиев заяви, че самото разпределение на средствата ще се извършва на база вътрешни правила във всяко лечебно заведение при спазване на указанията в методиката. „Целта е да се остойности по достойнство трудът на хората навсякъде“, допълни здравният министър.От 1 юни ще бъдат променени съответните клинични пътеки и ще бъде получено финансирането по Наредба № 3. Министър Ананиев очаква увеличенията на заплатите на медицинските специалисти да бъдат получени с юнските и юлските възнаграждения, допълват от МЗ.", "date": "2019.05.03", "title": "Увеличават се цените на клинични пътеки за детско и майчино здравеопазване"}
{"url": "https://offnews.bg/politika/karakachanov-se-sreshtna-s-harvatskia-si-kolega-damir-krastichevich-702525.html", "text": "Министерствата на отбраната на България и на Хърватия ще подпишат ново споразумение за сътрудничество в областта на отбраната. Това стана ясно след срещата на вицепремиера и министър на отбраната Красимир Каракачанов с хърватския си колега Дамир Кръстичевич, който е на двудневно посещение в България. Съществуващото споразумение в момента е от 1996 г. и е време да бъде актуализирано, с оглед на членството на двете страни в НАТО и ЕС, коментираха двамата министри.В него, освен възможностите за обучение на военнослужещи, ще бъдат заложени и всички аспекти на военното сътрудничество, както и партньорство в социалната сфера, коментираха двамата министри.В изявленията си те подчертаха, че България и Хърватия са приятелски държави, между които никога не е имало спорни въпроси. Отбелязано бе, че България е първата държава, признала независимостта на Хърватия. „Двете страни са основни фактори за налагане на мир, сигурност и добросъседство на Западните Балкани. Интензивните отношения между двете държави ще бъдат от полза на всички балкански страни“, каза министър Красимир Каракачанов.По време на срещата българската страна сподели своята практика в областта на модернизацията на армията, както и опита си като страна, председателствала Съвета на ЕС през 2018 г. От следващата година европредседателството ще се поеме от Република Хърватия. Коментирахме темата за отбранителните индустрии на двете страни. Поканихме колегите от Хърватия да посетят нашето изложение на отбранителна техника „Хемус“ следващата година, а през 2021 г. ние ще посетим тяхното изложение в Сплит, каза още министър Каракачанов.„Аз съм първият министър на отбраната на Хърватия, който след 15-годишно прекъсване посещава България. Имахме много съдържателни срещи, чиято цел е подобряване на сътрудничеството“, каза хърватският министър на отбраната Дамир Кръстичевич. Той отправи покана към министър Каракачанов да посети следващата година Хърватия за подписване на новото споразумение. „Разговаряхме и за укрепване на сътрудничеството по европейските проекти в рамките на Постоянното структурирано сътрудничество в областта на отбраната“, допълни гостът.Министър Красимир Каракачанов връчи на Дамир Кръстичевич плакет на Министерството на отбраната и юбилеен медал „100 г. Първа световна война“.", "date": "2019.05.03", "title": "Каракачанов се срещна с хърватския си колега Дамир Кръстичевич"}
{"url": "https://offnews.bg/politika/zloupotrebite-s-evrofondove-kak-se-sluchvat-i-mozhe-li-da-gi-izbegnem-702526.html", "text": "Около актуалните разкрития за злоупотреби с европейски фондове ви предлагаме да изгледате видеото от дискусията „Еврофондовете: инструменти за конкурентоспособност или за корупция?\".В рамките на разговора участниците разкриват най-често срещаните схеми за източване на публични средства, както и възможните начини тези злоупотреби да бъдат прекратени и средствата от ЕС да отиват за развитие на българската икономика.Участниците в дискусията са Евгени Кънев, доктор по икономика, управляващ съдружник на инвестиционна консултантска компания \"Маконис\"; Димитър Стоянов, журналист, Бивол.бг; гл. ас. д-р. Вихър Георгиев, юрист, преподавател по „Политики на ЕС – практикум\", „Политики в правосъдието и вътрешните работи\" и „Прилагане правото на ЕС\" Модератор е Огнян Георгиев, в. Капитал.Дискусията беше организирана от Център за култура и дебат „Червената къща\" в рамките на Фестивал на идеите за Европа, на който Offnews е медиен партньор. ", "date": "2019.05.03", "title": "Злоупотребите с еврофондове: как се случват и може ли да ги избегнем (видео)"}
{"url": "https://offnews.bg/analizi-i-komentari/alfa-risarch-paritet-mezhdu-gerb-i-bsp-namaliavat-zhelaeshtite-da-gl-702518.html", "text": "Интензивността на политическите интриги през последния месец разколебава както готовността на избирателите да участват в евроизборите, така и подкрепата им за водещите формации. Това показва национално представително проучване на Алфа Рисърч, проведено между 20-30 април сред 1015 пълнолетни граждани от цялата страна. Електоралните щети за ГЕРБ, регистрирани още в края на март, продължават да отнемат от подкрепата за управляващите, която обаче не се трансформира в категоричен превес за БСП. В резултат, на официалния старт на предизборната кампания за Европейски парламент се запазват паритетните позиции между двете партии, с минимален аванс от 0.5% в полза на БСП. Спад в очакваната избирателна активност. Сигурните, че ще гласуват на 26-ти май, намаляват от 35.0% в края на март до 32.9% в края на април.  Както и преди месец, с по-висока мобилизация се открояват симпатизантите на БСП. Имотните скандали продължават да отронват симпатизанти от ГЕРБ. Резултатите от проучването обаче не позволяват да се каже, че това води до ясна тенденция за доминация на БСП. Предимството, с което социалистите влизат в кампанията, е символично. 32.7% от решилите да гласуват биха дали гласа си за БСП, срещу 32.2% за ГЕРБ. В полза на БСП работят: имиджовите щети за управляващите в резултат от имотните скандали, по-високата мобилизация на традиционно подкрепящите я възрастни избиратели в малките населени места, ръстът на недоверие към ключови фигури от ГЕРБ. Потенциалът за ГЕРБ, обратното, е във: по-широката му електорална периферия в големите градски центрове, вътрешните противоречия в левицата, слабата все още мобилизация на конкурентните дясно-центристки формации. Запазваща се подкрепа за ДПС, с лек отлив след обявяването на листата. ДПС влиза в предизборната кампания с потенциал от 9.3% сред решилите да гласуват. Доколкото в евроизборите могат да участват само граждани, живеещи на територията на страните членки на ЕС, Движението няма да може да разчита на обичайните си гласове от Турция. Възможно е обаче да мобилизира в последните дни избиратели в страната и сред българските турци, живеещи в други страни-членки на ЕС. Ако това се случи, то ще увеличи тежестта си в крайния резултат и ще запази третата си позиция. ВМРО подобрява позицията си от март и стартира кампанията с подкрепата на 6.0% от решилите да гласуват. Поотделното явяване на трите партии от Обединени патриоти намалява влиянието им, но шансът някоя от формациите да привлече симпатизантите от този сектор, би могъл да й гарантира мандат в Европарламента. За момента като такъв център се очертава водената от А. Джамбазки листа на ВМРО. Това отслабва позициите на другите партии: листата на НФСБ „Патриоти за Валери Симеонов” стартира кампанията с 1.7%, а на Атака – с 1.2% от решилите да гласуват. Вотът и за трите националистически формации обаче е силно реактивен към конюнктурни събития и едно радикализиране на ситуацията е способно за кратко време да предизвика значими амплитуди в него.Обединението между „Да, България”, ДСБ и „Зелено движение” стартира кампанията с 4.5% подкрепа сред решилите да гласуват и съществен дял дясно-центристки избиратели, които все още не са взели решение как ще постъпят в изборния ден. Шансовете на извънпарламентарната коалиция за представителство в Европарламента са пряко зависими от способността й да привлече колебаещите се десни избиратели в хода на кампанията, както и да разшири влиянието си в повече региони и населени места. Настоящото проучване на Алфа Рисърч бе проведено с аналог на реалната интеграла бюлетина, включващата всички листи и независими кандидати за членове на Европейския парламент. Резултатите показват, че при реалното включване на повече формации, а не само на основните, между 13% и 17% от гласовете могат да бъдат разпръснати между листи и независими кандидати, извън посочените по-горе.  Трудно е да се определи дали проектовотът за коалицията около АБВ се дължи на самата партия, или и на името, с което БСП се явяваше в поредица предишни избори. Ако има такова влияние, то до изборите БСП може да си върне частично този вот. Сумарната подкрепа за независимите кандидати е в рамките на 3.5%, като към момента нито един от тях не се откроява като мобилизиращ достатъчен вот, който да му осигури представителство в Европейския парламент потенциал. 2.2% биха отбелязали позицията „не подкрепям никого“, въведена с обявяването на гласуването за задължително.", "date": "2019.05.03", "title": "Алфа рисърч: Паритет между ГЕРБ и БСП, намаляват желаещите да гласуват на евровота"}
{"url": "https://offnews.bg/temida/ispania-ni-vrashta-vetko-arabadzhiev-utre-deloto-sreshtu-saprugata-mu-702491.html", "text": "Обвиненият за данъчни престъпления бизнесмен Ветко Арабаджиев ще бъде от Испания утре, съобщи бТВ като се позовава на свои източници от прокуратурата. Това става след решение на втори съд в Испания, който уважава искането на Специализираната прокуратура за екстрадиция на хотелиера у нас. В градчето Кабрера де Мар край Барселона бе задържана и съпругата му Маринела Арабаджиева, делото за екстрадиция срещу нея обаче още не е приключило и тя няма да лети към София със съпруга си. Двамата бяха издирвани 7 месеца, преди задържането им в къща на Георги Семерджиев, делото срещу тях започна през септември миналата година. По него е обвинен и , който излезе от ареста срещу 500 000 лв. гаранция. ", "date": "2019.05.03", "title": "Испания ни връща Ветко Арабаджиев утре, делото срещу съпругата му още не е завършило"}
{"url": "https://offnews.bg/nashite-avtori/zashto-taka-mrazim-debelite-702447.html", "text": "Чета новини и една ми прави лошо впечатление: Руиз е просто лоена топка, която обича джънк.Всъщност, в първия момент, естествено, лошото впечатление е на лингвистично ниво.Аз не обичам думи като „джънк”. Защото в тях има едно такова просмукано с лъст фамилиарничене с модерното. С евтино-модното. Заради такива, дето напълниха езика си с модни думи, аз нарочно пълня моя с благи архаизми като „търнокоп” или „лелея”. За тези пък, за които „лелея” е просто сгрешената дума „люлея”, аз нямам какво да кажа. Но така де – джънк идва от джънк фууд, което ще рече боклукчива храна, което е наименованието на храната, предлагана в евтини магазини и във веригите за бързо хранене. Тези, които използват съкратения вариант на израза - „джънк”, явно вече са се вживели в ролята си на американци от сапунен сериал. И някак превъзбудено си представят, че ще вечерят в Лас Вегас, а не във Вакарел. Едно време, спомням си, лесните имитатори и празноглави нагаждачи нагаждаха езика си пък към руския. И викаха „всьо таки” вместо „все пак”.А Руиз е Анди Руиз и е претендент за световната титла, който ще се бие на 1-ви юни срещу световния шампион Джошуа.На второ ниво новината не ми хареса, защото някак – колкото и да съм хаплив и саркастичен понякога – не харесвам някой да бъде публично и злобно обсъждан на основа на физическите му качества. Не обсъждан, а всъщност – направо обиждан.Но кое е обида, ще кажете.Много труден въпрос, наистина.Ако си дебел и много известен – това да те нарекат „лоена топка” обида ли е? Та нима нямаш лой? Нима не си кълбовиден?Нима да се обсъжда външния вид и недостатъците на един известен човек е недопустимо?Та нали именно затова е известен и именно затова е публична личност – за да бъде поставян, много повече от всички други, под лупа; и да бъде критикуван, обсъждан и анализиран?! За да служи и като коректив и като отдушник за обществото!Апропо: Анди Руиз е спечелил 32 победи и има само една загуба. 21 от победите му са с нокаут.Разгледах снимките му – наистина изглеждаше зле. На някои от тях е толкова подпухнал, че прилича на тия нещастни същества, които живеят напълно изолирани заради свръхтеглото си, затворени в домовете си и придвижващи се едва-едва между хладилника и телевизора. Но при внимателно вглеждане забелязах, че има забележителни мускули на ръцете.Така и пишеше в един от журналистическите материали: Той има просто бързи ръце. Но не е нищо повече от лоена топка.По-нататък в купищата коментари се обсъждаше, че той не е никаква звезда и че е далеч от всякакви представи за голям боксьор. Стана ми мъчно за горкия дебелан. После се сетих за Делян Пеевски. И се замислих – а за него мъчно става ли ми?Замислих се: по дяволите, защо имаме такова направо злобно отношение към дебелите хора? Този Руиз явно се е справял много добре – за да има толкова победи. Но писанията за него бяха пропити най-вече с презрение, а в най-добрия случай – със снизходителност и съжаление. И се запитах: какво причиняват дебелите на Другите, за да бъдат толкова мразени?Мразят ги, казах си, вероятно защото са грозни. Така е естествено да си помисли човек.Но не само това: Защото са вредни за......и тук идва идиотското съображение на американските президенти, които пращат бомбардировачите да заличат поредния град в страната на някой диктатор: ще бомбардираме тая страна, защото диктаторът ѝ е враг на народа си. Той е вреден за своя народ!Е, да, ама нали ще избием народа, а не диктатора – се сеща да попита някой, но е късно.Така и ние - мразейки липсата на самоконтрол у делебия, ние не наказваме нея, а наказваме самия него, нежната му човешка душа. Така си казах и започнах да изпитвам лека, човешка симпатия към Руиз.А да не би това пък да е рекламен трик от щаба на Руиз? Защото, казах си, когато обиждаш така злобно някого заради физическите му дефекти, единственото, което ще постигнеш, е да предизвикаш у всеки чувствителен и мислещ човек само симпатия и състрадание към нападнатия.Но почти веднага си дадох сметка, че толкова умни хора в журналистиката и в спорта няма. Пък и сред тълпите. И си дадох сметка, че ако отделните хора могат да бъдат (и често Са!) добри, умни, морални и състрадателни, то Тълпата (като отвъд-човешки феномен) никога не е. И тя е способна по един невъобразимо гаден и лесен начин да бъде обезчовечена и насъскана да мрази бясно.Замислих се: дали всъщност в тия хапливи и злобни нападки няма и нещо дълбоко положително? Ако поощряваме хора с външен вид, който е резултат от вредни навици и липсващ самоконтрол, ние ще отворим пред младите вратите към развалата. Но ако публично порицаваме и подиграваме всеки, който има пороци и произтичащия от тях вид, ние ще предпазваме младите хора. Дали?Тая злоба към по-слабите (тоест в случая – дебелите) е предпазна (размишлявам си аз). Тя е еволюционна, дарвинистка; тя е злобата на здравото животно към недотам здравото. Всяко неадаптирано същество, всяко неприспособено до съвършенство... не че ще умре... То може и да не умре, да остане живо! Но в такъв случай здравото Трябва да го убие! Така повелява законът. В природата – със зъби. А сред хората – с подигравки в инстаграм и сайтовете. Хърбърт Спенсър (да си припомним неговото „оцеляване на най-приспособения“) би ръкопляскал на всяко такова поведение: по-силният трябва да се грижи за хигиената и да премахва всеки по-слаб. Защото слабият (в случая – дебелият) може да се размножи и да навреди на вида...И така нататък – в стила на най-грозния евгеничен дарвинизъм.Но нали не сме вече животни? Това да се презира всеки, който не изглежда еволюционно съвършен не е ли някакъв атавизъм? Естествено, че е атавизъм. Но имаме ли имунитет срещу атавизмите?Нека помислим върху това: ако подигравките бяха отправени срещу някое нещастно, дебело момиче – отличничка в клас и лишена от любов гледачка на сериали с пакет пуканки в ръката – този, който ги сипеше, щеше да бъде подложен на унищожителен огън. Все пак обществото ни формално защитава най-слабите. Или – да речем – легитимно беззащитните. Тези, които безусловно приемаме за нещастни, безпомощни и поставени в неравностойно положение.Но тъй като подигравките и обидите са насочени срещу един преуспял боксьор – те изглеждат даже съвсем уместни. Който толкова си вири носа и така изпъква – няма право да яде хамбурери и да бъде дебел! А ако го прави все пак – ние имаме право да го убием със злобен присмех!По същия начин ние сме извънредно внимателни и по конформистки начин лицемерно, служебно състрадателни към всички, които са „обозначени за състрадаване” – болни от рак, болни от автоимунни заболявания, родени с дефект, но не изпитваме никакво състрадание (защото не се изисква) към болни от алкохолизъм, от мания, често – и от шизофрения, към болни от хазартна зависимост и към повечето самоубийци. А и към дебелите, ако не се вписват в идеалната формула „дебел, отчаян, самотен, неуспял”. Но дали този успял, окичен със слава и награди млад мъж, Руиз, не е също толкова нещастен и измъчен? Също колкото отчаяното момиче, което не излиза от месеци от къщи?Това няма как да знаем. Защото състраданието ни стига дотам, докъдето са ни дресирали до стига. А това - да оставяш да бъдеш дресиран е атавизъм.", "date": "2019.05.03", "title": "Защо така мразим дебелите?"}
{"url": "https://offnews.bg/politika/porozhanov-fond-zemedelie-si-e-svarshil-rabotata-s-kashtite-za-gost-702494.html", "text": "„Фонд „Земеделие” си е свършил работата. Той е направил всички „чекове” от гледна точка на изискванията за риск, анализ и проверка. Дори са завишени проверките по къщите за гости”, заяви в сутрешния блок на земеделският министър Румен Порожанов.Той посочи, че всички финансирани с евросредства къщи за гости са .Министърът отчете, че към 2018 г. 32 къщи за гости са с искане за пълно възстановяване на парите, а 62 – с допълнителни констатации за непълно изпълнение на бизнес плана.„В момента сме в процедура по събиране на средства за неизползване по предназначение на обекти, финансирани по програмата”, обясни той. Търсените суми са около 10 милиона.Повод за новите проверки бе информацията за непознаване по предназначение къщи за гости на семейството на депутата от БСп Елена Йончева, както и оставката на зам.-директора на фонда Иванка Багдатова-Мизова. За последната се появи сигнал, че телефонът ѝ е оставен за връзка за къща за гости на Юндола.„Поискал съм официална проверка. По думите на г-жа Мизова тя е имала доброто намерение да помогне на тези хора да си направят сайт още през 2011 г. Тогава си е сложила телефона и го е забравила. По нейните думи никой не я е търсил. Една проверка може да установи дали е съпричастна към проекта”, заяви Порожанов.", "date": "2019.05.03", "title": "Порожанов: Фонд 'Земеделие' си е свършил работата с къщите за гости. 32 ще възстановяват парите"}
{"url": "https://offnews.bg/futbol/menidzharat-na-arsenal-se-strahuva-ot-revansha-vav-valensia-702495.html", "text": "Мениджърът на Арсенал Унай Емери сподели, че шансовете на \"артилеристите\" и Валенсия за финал в Лига Европа остават равни, въпреки победата на лондончани с 3:1 в първия мач снощи.\"Топчиите\" стигнаха до обрат, благодарение на страхотен тандема в нападение на Александър Лаказет и Пиер-Емерик Обамеянг. Двата гола аванс обаче, не успокояват Емери.\"Все още шансовете са 50 на 50 и моите планове за реванша са да бъдем трудни за преодоляване. Може и да е различно, но наистина смятам, че възможностите и пред двата отбора остават равни.Можем да бъдем горди от феновете и от играчите. Не е лесно да направиш обрат срещу подобен противник и дори бих казал, че не е нормално да успееш. Именно затова се гордея от работата и усилията, които положихме, но на реванша ще е трудно.Мачът не започна както очаквахме. Те бяха променили системата си, тъй като обикновено играят 4-4-2, което ни затрудни и в началото имахме големи проблеми, но след това ситуацията се промени и като цяло се получи един много добър двубой\", каза Емери.", "date": "2019.05.03", "title": "Мениджърът на Арсенал се страхува от реванша във Валенсия"}
{"url": "https://offnews.bg/kultura/pochina-pitar-mejhiu-izigral-chubaka-v-star-wars-702485.html", "text": "На 74-годишна възраст почина актьорът Питър Мейхю, станал известен от поредицата \"Междузвездни войни\".Американският артист с английски корени е починал в дома си в щата Тексас на 30 април. Семейството съобщи тъжната вест в профила на Мейхю в Туитър. Причина за смъртта не е посочена.Мейхю е участвал в няколко части от сагата \"Междузвездни войни\", като истинското му лице никога не е било показвано, заради специфичния костюм на героя му.За първи път актьорът става част от поредицата на Джордж Лукас през 1977 г. Снима се в още четири филма от блокбъстър сагата - \"Империята отвръща на удара\", \"Завръщането на джедаите\", \"Отмъщението на ситите\" и \"Силата се пробужда\". За последното му изпълнение в \"Силата се пробужда\" през 2015 г. той се е преборил да се вдигне от инвалидна количка. ", "date": "2019.05.03", "title": "Почина Питър Мейхю, изиграл Чубака в Star Wars"}
{"url": "https://offnews.bg/sviat/makedontcite-glasuvat-v-nedelia-za-prezident-pendarovski-sreshtu-sili-702488.html", "text": "Днес завършва предизборната кампания на двамата кандидати за президент на Северна Македония - Стево Пендаровски от управляващата коалиция и подкрепяната от опозиционната ВМРО-ДПМНЕ Гордана Силяновска.Балотажът е в неделя - 5 май, поне 40 на сто от избирателите трябва да пуснат бюлетина, за да е валиден вотът.Шансовете на претендентите са изравнени, изходът от изборите в най-голяма степен зависи от вота на етническите албанци, съобщи БНР. Активността на първия тур на 21 април беше рекордно ниска – 41,8 на сто.Лидерът на албанската част от управляващата коалиция Али Ахмети призова албанците масово да гласуват в неделя. ", "date": "2019.05.03", "title": "Македонците гласуват в неделя за президент, Пендаровски срещу Силяновска на балотаж"}
{"url": "https://offnews.bg/obshtestvo/ombudsmanat-atakuva-pred-ks-7-razporedbi-ot-izbornia-kodeks-702513.html", "text": "Промяната в Изборния кодекс, с която се отмени възможността всички актове на Централната избирателна комисия (ЦИК) да подлежат на обжалване е една от седемте разпоредби, които омбудсманът Мая Манолова атакува пред Конституционния съд. „В случая с въвеждане на необжалваемост на важни актове на ЦИК законодателят, в противоречие с Конституцията, поставя преграда за съдебна защита на избирателното право в нарушение на основните конституционни принципи за всеобщо, равно и пряко избирателно право с тайно гласуване като създава опасност за свободното и демократично провеждане на изборите. Така извън възможността за съдебно обжалване ще останат актовете на ЦИК, с които се осигурява възможност на всеки избирател да прави справка в регистъра със своя единен граждански номер, с които се издават методически указания за работата на избирателните комисии по прилагането на кодекса и с които се публикуват резултатите от изборите, включително от машинното гласуване, по избирателни секции“, пише в жалбата си до КС омбудсманът.„Ако, например, ЦИК в своите методически указания посочи, че генерираните от машините за гласуване контролни разписки не се броят от секционните комисии преди попълването на секционните протоколи, с цел контролна проверка на резултатите от машинното гласуване, то при съмнение за манипулиране на програмите на машините за гласуване, никой избирател или политическа сила, участваща в изборите, няма да има възможност да атакува пред съд методическите указания на ЦИК“, предупреждава Мая Манолова. Тя е категорична, че на практика се допуска чрез методическите указания ЦИК превратно да тълкува и прилага Изборния кодекс, без актовете й да бъдат обжалвани за законосъобразност пред съдебен орган. При подобна ситуация съществените пороци в методическите указания биха рефлектирали върху изборния резултат, а той ще може да бъде оспорван едва след изборите пред Конституционния съд.Омбудсманът атакува и новоприетите текстове, с които актове на ЦИК вече ще се обжалват в местните административни съдилища, а не пред Върховния административен съд. „Предоставянето на този контрол на административните съдилища би довело до противоречива практика по еднакви казуси и би могло да се отрази негативно върху свободното и демократично провеждане на изборите. Върховният административен съд в този случай не би могъл да упражни конституционното си правомощие по чл.125, ал.1 от Основния закон да осъществява върховен съдебен надзор за точното и еднакво прилагане на законите в административното правораздаване“. Омбудсманът дава на КС и отстъплението от изискването избирателните комисии да се произнасят с квалифицирано мнозинство, което осигурява принципа на политическия плурализъм. „Именно политическата неутралност на изборната администрация е гаранция за принципа на политическия плурализъм при провеждането на свободни и демократични избори“, посочва Мая Манолова. ", "date": "2019.05.03", "title": "Омбудсманът атакува пред КС 7 разпоредби от Изборния кодекс"}
{"url": "https://offnews.bg/evropa/posolstvoto-ni-v-london-shte-izlachi-priako-vizitata-na-papa-frantcisk-702522.html", "text": "Посолството ни в Лондон организира за българската общност пряко излъчване на визитата на папа Франциск, съобщава Външно министерство.За целта в посолството ще бъде монтирана видеостена, на която ще се излъчва телевизионното предаване от България за посещението.Нашите сънародници в Лондон ще имат възможност да проследят посещението на папа Франциск на 5 май от 07.00 часа местно време и на 6 май – от 08.00 часа.", "date": "2019.05.03", "title": "Посолството ни в Лондон ще излъчи пряко визитата на папа Франциск"}
{"url": "https://offnews.bg/kultura/vazdushnata-printcesa-triabva-da-se-gleda-ot-malki-i-golemi-ot-prin-702470.html", "text": "Тя е въздушна и е принцеса. Познахте – тя е тийнейджърка. Не може да стъпва по земята, да изпитва чувства и да бъде състрадателна към чуждото нещастие. Но тя също страда. Страдат и родителите ѝ, които притеснени за нея, забравят за обичта си.Историята не е нито само за деца, нито само за тийнове, нито само за момичета, нито само за възрастни. Това е история за всички, които се вълнуват от порастването, летенето и приземяването.Тя е разказана чрез великолепните стихове на изящната Мария Донева, които все едно са родени единствено за музиката на Емелина Горчева. Мелодиите и думите са сплетени в прецизна симфоничост, която бързо докосва децата и с лекота предава важните послания на сериозните теми.Красивите образи танцуват на фона на изключително стилни декори в театър \"Възраждане\", които разпалват още повече въображението.Виттория Николова говори с любов за героинята си и се радва, че тя е принцеса именно в история, в която с много въображение се разказва за най-хубавите неща: любовта, приятелството и полета на духа.Според Георги Златарев, постановката разказва за всичко онова, през което човек трябва да мине, за да се научи да ходи сам и да не разчита на другите да го носят. И задължително трябва да се гледа от момчета, защото принцовете са тези, които приземяват принцесите.\"Въздушната принцеса\" можете да гледате в театър Възраждане на: 4 и 19 май ; 1 и 30 юни. На всяка от тези дати представлението се играе от 11.00 ч. и от 12.30 ч.РЕЖИСЬОР: Любомира КостоваДРАМАТУРГ: Венелина ПетроваСЦЕНОГРАФИЯ И КОСТЮМИ: Мила Дикалова КОМПОЗИТОР: Емелина ГорчеваТЕКСТ НА ПЕСНИТЕ: Мария ДоневаМУЗИКАЛЕН ДИРЕКТОР: Гьорги Георгиев - АнтикаУчастват:Виттория Николова Йордан РъсинМариана ЖикичГеорги Златарев Жана Рашева", "date": "2019.05.03", "title": "'Въздушната принцеса' трябва да се гледа от малки и големи, от принцове и принцеси"}
{"url": "https://offnews.bg/evropa/nakazatelen-vot-sreshtu-dvete-glavni-partii-vav-velikobritania-pechel-702509.html", "text": "Хаосът около Брекзит оказа ключово влияние върху местните избори в Северна Ирландия и Англия, на които двете главни партии във Великобритания претърпяха огромни загуби.Частичните данни показват, че Консервативната партия губи около 450 места, като някои предполагат, че броят може да се удвои до края на деня. Партията на Лейбъристите пък е загубила около 80 места. Около 300 нови места бяха спечелени от партията на Либералните демократи, а сериозен напредък отбелязаха и независимите кандидати и Зелената партия.Местният вот беше за 248 общински съвета в Англия, 6 кметски поста и за всичките 11 съвета в Северна Ирландия. Избори не бяха проведени в Шотландия и Уелс.Въпреки че вотът е за местно управление, националният казус Брекзит е оказал огромно влияние. Според анализатори загубите на двете големи партии е пряк резултат от недоволството на обществото от начина, по който те се справят с излизането на Великобритания от Европейския съюз.Окончателните резултати обаче все още не са известни, засега 110 английски общини са обявили резултатите си. Останалите данни и резултатите от Северна Ирландия се очаква да излязат по-късно днес. Според досегашните резултати независимите кандидати и представителите на малките партии ще имат мнозинство в Камарата на общините в британския парламент.Консерваторите изгубиха контрол над 18 общини - включително Питърбъро, Базилдън и Сейнт Олбанс. Лейбъристите пък са загубили три - Хартърпул, Болсовер и Уирал, както и кметския пост в Мидълсборо, който бе спечелен от независим кандидат.Либералните демократи засега печелят 8 общини, включително Уинчестър, Северен Норфолк, Котсуърлд, Бат и Североизточен Съмърсет и Вейл оф Уайт Хорс. Където са се явили независими кандидати, те са спечелили около 25% от вота - като са добили контрол над две общини - Ашфийлд и Саут Кестевен. Зелените печели 42 места засега, докато Партията за независимост на Обединеното кралство губи 54. Предположенията преди изборите бяха, че ще има огромен спад на изборната активност. Всъщност обаче резултатите показват, че тя е само 1-2% под нивото от предишните два местни вота. ", "date": "2019.05.03", "title": "Наказателен вот срещу двете главни партии във Великобритания, печелят Либералите"}
{"url": "https://offnews.bg/ikonomika/kraj-na-stachkata-na-skandinavskite-aviolinii-sas-702492.html", "text": "Пилотите от скандинавската авиокомпания САС (SAS) обявиха снощи, че слагат край на едноседмичната си стачка, засегнала около 4000 полета и 380 000 пътници, предаде БТА.\"Пилотите от САС постигнаха споразумение с ръководството за подписването на нов колективен трудов договор\", заяви шведската асоциация на пилотите в комюнике. Те ще получат 3,5-процентно увеличение на заплатите през 2019 г., още 3 на сто през 2020 г. и 4 процента през 2021 г.Полетите ще бъдат подновени възможно най-скоро каза главният изпълнителен директор на компанията Рикард Густафсон на пресконференция в Стокхолм. Той обаче уточни, че е необходим поне един ден, считано от петък (днес) сутринта, за да се върне работата към нормалния ритъм.Около 1400 пилоти от Швеция, Дания и Норвегия стачкуваха от 26 април. Стачката коства до 6,5 милиона евро на ден на превозвача според анализатори.", "date": "2019.05.03", "title": "Край на стачката на скандинавските авиолинии SAS"}
{"url": "https://offnews.bg/obshtestvo/trend-60-ot-balgarite-otceniavat-polozhitelno-poseshtenieto-na-papa-702497.html", "text": "Две трети от българите са разбрали за посещението на главата на Римокатолическата църква папа Франциск в България, показва социологическо проучване на \"Тренд\". Малко над една трета не са разбрали за това посещение.60% от българите оценяват положително посещението на Светия отец в България, а малко под една трета не могат да преценят каква оценка да дадат. Младите хора на възраст 18-29 г. в най-малък дял са запознати с посещението на папата и в най-голям дял - близо половината от тях - не могат да преценят каква оценка да дадат.В същото време, проучването отчита високи стойности на положително отношение (57%) към папата. Едва 8% от българите посочват, че имат отрицателно отношение.Малко под една трета (31%) от българите посочват, че ще следят посещението на папата в България. Видно е от данните, че с увеличаването на възрастта се увеличава делът на хората, които ще следят това посещение. Най-незаинтересовани остават най-младите на възраст 18-29 г.В контекста на посещението на папа Франциск, \"Тренд\" проверява и дали българите приемат духовните лица като наместници на Бог на земята. 32% от българите посочват, че приемат духовните лица за наместници на Бог на земята. Имайки предвид, че 1% от извадката отговаря на 55 хил. души, то малко под 1 млн. и 800 хил. българи приемат тази гледна точка за духовните наместници. 41% са на противоположното мнение – не ги приемат. Видно е от данните, че по-младите българи, за сметка на по-възрастните, в по-малки дялове приемат духовните лица за наместници на Бог на земята. С увеличаването на възрастта нараства делът на хората, които приемат духовните лица като наместници на Бог. 12% от българите са посочили, че не вярват в Бог. Младите хора на възраст 18-29 г. в най-голям дял са атеистично настроени.", "date": "2019.05.03", "title": "Тренд: 60% от българите оценяват положително посещението на папа Франциск"}
{"url": "https://offnews.bg/kultura/spetcialna-praznichna-programa-v-nvim-za-6-maj-702496.html", "text": "Със специална празнична програма Националният военноисторически музей (НВИМ) ще посрещне своите посетители в Деня на храбростта и Празника на Българската армия – 6 май. Традиционно НВИМ обявява вход свободен от 10.00 до 17.00 ч. за постоянната си хронологична и външната експозиция.В празничния ден посетителите ще могат да разгледат безплатно най-новата изложба в Музея – „На борда на флотската история“, посветена на 140-ата годишнина от създаването на Военноморските сили на Република България. Публиката ще се запознае с малко известни, но ценни предмети, документи и художествени произведения от фондовете на Националния военноисторически музей и неговия филиал – Военноморския музей.Само на 6 май гостите на Музея ще разберат какво е усещането да влезеш в пилотската кабина на транспортен хеликоптер МИ-8 и в отделенията за управление на ракетен комплекс 2К 52 Фрог „Луна-М“ и подвижен радиовисотомер ПРВ-11 „Вершина“. Атракциите с военен характер ще продължат с дегустация на емблематичната боб чорба, приготвена от истински военен готвач на полеви условия. В духа на народните традиции и обичаи, малките приятели на НВИМ ще могат сами да замесят гергьовденски хляб, който да украсят с орнаменти от тесто и да се забавляват, докато рисуват с брашно. Ателиетата на Мрежа Хлебни къщи, ще се състоят между 11.00 и 13.00 ч., а за участие в тях е необходимо предварително записване на място, което стартира в 10.00 ч.За празничното настроение между 13.30 и 14.30 ч. ще се погрижи и Представителният духов оркестър на Сухопътни войски. Музикалното пътешествие ще продължи с Представителен фолклорен ансамбъл „Шевица“, който от 15.00 до 16.00 ч. ще представи магията на българските народни песни и танци и ще поведе празнично гергьовденско хоро, в което ще може да се включат малки и големи.С Ден на отворени врати празникът ще бъде отбелязан и във филиалите на НВИМ – Военноморския музей във Варна и Музея на авиацията в Крумово.ПРОГРАМА:10.00 – 17.00 ч. ВХОД СВОБОДЕН за постоянната хронологична и външна експозиция10.00 – 17.00 ч. ИЗЛОЖБА „НА БОРДА НА ФЛОТСКАТА ИСТОРИЯ“10.00 – 17.00 ч. ЕКПОНАТИТЕ ОЖИВЯВАТ – свободен достъп до пилотската кабина на транспортен хеликоптер МИ-8 и отделенията за управление на ракетен комплекс 2К 52 Фрог „Луна-М“ и подвижен радиовисотомер ПРВ-11 „Вершина“11.00 – 13.00 ч. Приготвяне на ГЕРГЬОВДЕНСКИ ХЛЯБ с Мрежа Хлебни къщи 12.00 ч. Традиционна ДЕГУСТАЦИЯ на войнишка боб чорба13.30 – 14.30 ч. КОНЦЕРТ на Представителния духов оркестър на Сухопътни войски15.00 – 16.00 ч. МАГИЯТА НА БЪЛГАРСКИЯ ФОЛКЛОР с Представителен фолклорен ансамбъл „Шевица“", "date": "2019.05.03", "title": "Специална празнична програма в НВИМ за 6 май"}
{"url": "https://offnews.bg/futbol/legendata-shavi-obiavi-otteglianeto-si-ot-futbola-702489.html", "text": "Бившият полузащитник на Барселона и Испания Шави Ернандес ще сложи край на своята професионална състезателна кариера, като ще се насочи към треньорството.Шави, които изигра рекордните 767 мача за каталунците и 133 за Ла Фурия Роха, потвърди своите планове за спиране с футбола в отворено писмо до испанските медии.\"Това е последният ми сезон като футболист, но очаквам с нетърпение това, което ми е отредило бъдещето като треньор\", написа Шави, който играе за катарския Ал Сад, след като напусна Камп Ноу през 2015.Шави дебютира за първия тим на Барселона през 1998, излизайки от известната академия Ла Масия и съвсем скоро след това се превръща в един от моторите на състава в халфовата линия, триумфирайки на осем пъти с Ла Лига и четири пъти с Шампионската лига.Той бе с основна заслуга за първата и единствена засега световна титла на Испания през 2010, както и двете европейски титли през 2008 и 2012 година.", "date": "2019.05.03", "title": "Легендата Шави обяви оттеглянето си от футбола"}
{"url": "https://offnews.bg/politika/ivo-hristov-segashnoto-upravlenie-e-pagubno-za-demokratciata-v-balgar-702490.html", "text": "Българският дневен ред е по-различен от европейския. Ние имаме да решаваме фундаментални национални въпроси- като правовата държава, законността, борбата с корупцията и връщането на принципа на разделението на властите. Това каза кандидатът за евродепутат от листата на „БСП за България“ Иво Христов пред радио Фокус, цитиран от пресцентъра на партията. Той добави, че това са дебати от началото на 90-те, които всички сме мислели за решени. „Те постепенно започнаха да ерозират по време на управлението на ГЕРБ. Към днешна дата няма разделение на властите, имаме, меко казано, спорна свобода на словото, а за законност е трудно да се говори“, каза още Христов. Кандидатът за евродепутат коментира, че България е част от ЕС и трябва да действаме без комплекси. Той добави, че страната ни трябва да се интегрира в новата европейска отбрана, ако тя получи някакъв развой. По думите му, по тази тема, обаче, правителството е пасивно. Иво Христов бе категоричен, че българските евродепутати трябва да продължават да бъдат адекватни в своите гласувания- там, където се изисква сплотено, национално гласуване. „В кампанията влязохме през българската вътрешна политика, а не през европейските теми - и в това няма нищо лошо. Нашата вътрешна политика вече е част от европейската и не й е чужда“, каза още Иво Христов. Той коментира, че корупцията, която е проблем, идентифициран от Европа и поставен под наблюдение, излиза наяве и вече е трудно да не бъде забелязвана. „Мониторинговият механизъм не дава никакъв резултат, с годините той се политизира и се превърна в инструмент за подкрепа от страна на ЕНП към ГЕРБ. Непосредствено след последния доклад, който бе изтълкуван положително от близките до властта медии, гръмнаха скандалите „Апартаментгейт“, къщите за гости и много други, които опровергаха констатациите на доклада\", коментира още Христов. Кандидатът за евродепутат добави, че българската мечта да влезем в Шенген вероятно няма да се сбъдне, защото предстои той да бъде преформатиран. „Френският президент поиска предоговаряне на Шенген, защото в сегашния си вид той не функционира“, припомни Христов.Иво Христов бе категоричен, че БСП има национална задача на тези избори – да предизвика предсрочни избори, защото сегашното управление е пагубно за демокрацията в България. „Скоро вместо избори ще имаме демократична бутафория и утвърждаване на назначенците на ГЕРБ на всички нива“, заяви той.„Основната криза в ЕС е процедурата по Брекзит, която остава неясна и блокира съюза. Заедно с нея имаме едно институционално задръстване на съюза“, каза още Иво Христов. Кандидатът за евродепутат от листата на левицата коментира, че френският президент Макрон неведнъж е казвал, че ЕС функционира трудно с настоящите страни членки. „Същевременно, обаче, той води разговори, на места и преговори, с други страни кандидати за членство- в посока Турция и Западните Балкани. В резултат на това, Макрон дава определени надежди и някакъв неясен бъдещ хоризонт на всички кандидати, които не е в състояние да изпълни“, добави Христов. Той заяви, че каквито и клетви да се изричат за това, че Европа трябва да постигне своята географска цялост в рамките на ЕС, ясно е, че тя не е готова за това. Кандидатът за евродепутат коментира, че Брекзит е въпрос, който рано или късно трябва да бъде приключен, дори и без постигането на споразумение между Великобритания и ЕС. „След това ще можем да се върнем към рутината на съюза – икономическите въпроси, въпросите по отбраната и общата външна политика, които напредват много бавно. Освен това, в краткосрочен план след евроизборите, е необходимо да се формират мнозинството в новия Европейски парламент и Европейската комисия. Това ще бъде трудно, не само защото новият ЕП ще бъде доста по-шарен, но и защото бъдещата Европейска комисия ще се формира бавно“, обясни още той.Иво Христов каза още, че ценностите на ЕС не са сбъркани, той е добре заложен, но с годините се е отдалечил от първоначалния проект, който не е само икономически. Той добави, че ЕС като проект е достигнал своята зрялост около 2000-та година и оттогава той не успява да реши проблеми - като обща външна политика и обща политика по отбрана и сигурност, които по думите му ще занимават и през следващия мандат европейските институции. „В последните години виждаме, че Европа няма куража и волята да налага своите условия на външнотърговските си партньори. Европа е достатъчно силна икономически, за да може да поставя условия – например да отказва да внася продукти, произведени от детски труд. Вместо това, в името на конкурентоспособността, ЕС жертва собствените си социални достояния. Европа без социалната държава не би била същата. Ако жертваме социалната държава, ще загубим всичките си постижения“, каза още Иво Христов. ", "date": "2019.05.03", "title": "Иво Христов: Сегашното управление е пагубно за демокрацията в България"}
{"url": "https://offnews.bg/obshtestvo/posleden-den-za-niski-poleti-nad-sofia-promeni-v-dvizhenieto-702484.html", "text": "Хеликоптери и самолети ще тренират в небето на София за Деня на Храбростта за последно днес.Машините на българската авиация ще излетят от летище „Враждебна\", за да тестват във въздуха фигурите, които ще демонстрират на 6 май. В Доброславци пехотата ще строи редиците и ще провери техниката, с която ще мине по булевард „Цар Освободител”.Военните ще мобилизират бронетранспортьор, танкове и бронирани машини на сухопътните войски за Деня на армията. От днес е забранено движението по булевард „Цар Освободител” в отсечката между улиците „Раковски” и площад „Независимост”. Забранено е движението и по улица „Оборище”, в отсечката между улиците „Г.С.Раковски” и „11-ти август”.  в голяма част от центъра на София.", "date": "2019.05.03", "title": "Последен ден за ниски полети над София, промени в движението"}
{"url": "https://offnews.bg/obshtestvo/mitichni-zverove-po-viasat-history-702431.html", "text": "Цивилизациите са вярвали в митични зверове - дракони, циклопи, великани, вампири и морски чудовища, в продължение на хиляди години. Те продължават да владеят нашето въображение до ден-днешен.Откъде обаче са произлезли историите за тези легендарни създания, колко истина има в митовете и какво могат да ни подскажат за средновековните и древните хора, които са ги създали? Поредицата \"Митични зверове\" по  разкрива тайните за някои от най-известните и ужасяващи митични зверове. Можете да я гледате от понеделник, 6 май, в 21:05.", "date": "2019.05.03", "title": "Митични зверове по Viasat History"}
{"url": "https://offnews.bg/futbol/anglijskiat-final-v-liga-evropa-izglezhda-vse-po-veroiaten-702483.html", "text": "Все по-вероятен изглежда изцяло английският финал в Лига Европа, след като .ондонските Арсенал и Челси постигнаха добри резултати в първи полуфинали. \"Артлеристите\" обърнаха Валенсия у дома от 0:1 до 3:1 и гледат с оптимизъм към реванша на \"Местайя\" след седмица.Александре Лаказет (18, 26) и Пиер-Емерик Обамеянг (90) бяха точни за Арсенал, след като Муктар Диакаби (11) беше дал ранна преднина на испанците. Така лондончани прекратиха черната си серия от три поредни загуби във Висшата лига.Айнтрахт и Челси пък завършиха 1:1 в зрелищен първи полуфинал на Лига Европа във Франкфурт и оставиха почти всичко за реванша в Лондон след седмица. И двете попадения бяха отбелязани през първата част. Първо Лука Йович откри с глава за домакините в 23-ата минута.Малко преди почивката Педро изравни с удар с левия крак. Челси доминираше през по-голямата част от второто полувреме, но не успя да вкара втори гол, а гредата спаси домакините след удар от фаул на Давид Луис. В края \"орлите\" упражниха на свой ред натиск, но в крайна сметка резултатът се запази.Трофеят в Лига Европа определено е приоритет за Челси и Арсенал, които чрез него могат да попаднат в Шампионската лига, след като все още не са си осигурили място в топ 4 в Премиър лийг и определено не щадят сили в турнира.", "date": "2019.05.03", "title": "Английският финал в Лига Европа изглежда все по-вероятен"}
{"url": "https://offnews.bg/obshtestvo/bez-voda-v-chasti-ot-studentski-grad-druzhba-ovcha-kupel-i-oshte-dve-702438.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Пресвързване на уличен водопровод на ул. „Акад. Борис Стефанов“ в жк. „Студентски град“ налага спиране на водоподаването от 10:00 до 18:30 часа по ул. „Акад. Борис Стефанов“ от ул. „Атанас Иширков“ до ул. „Иван Странски“, Зимен дворец на спорта. Подмяна на сградно водопроводно отклонение пред бл. 72 в жк. „Дружба“ 1 налага спиране на водоподаването от 10:00 до 17:00 часа на ул. 5048, по ул. „Генерал Стоян Стоянов“ от ул. 5049 до бл. 68. Във връзка с пресвързване на уличен водопровод на ул. „Загребска“ в кв. „Овча купел“, се налага спиране на водоподаването от 08:00 до 20:00 часа на ул. „Загребска“. Диагностика на уличен водопровод на ул. „Любен Каравелов“ в с. Мрамор налага спиране на водоподаването от 10:00 до 17:00 часа по ул. \"Любен Каравелов\" от ул. \"Алеко Константинов\" до ул. \"Васил Левски\", по ул. \"Алеко Константинов\" от ул. \"Иван Вазов\" до ул. \"Захари Стоянов“. Механично почистване и дезинфекция на резервоар „Шумака“ налага спиране на водоподаването от 09:00 до 13:00 часа на вилна зона „Шумака“. ", "date": "2019.05.03", "title": "Без вода в части от Студентски град, Дружба, Овча купел и още две места в София"}
{"url": "https://offnews.bg/futbol/tcska-sledi-senegaletc-ot-poslednia-v-seria-b-702487.html", "text": "Спортният директор на ЦСКА Кристияно Джарета следи офанзивен футболист от Серия \"Б\". Става въпрос за Бертран Ив Барайе, който играе в последния Падова. Той е сенегалец. Собственост е на Парма, но е пратен в по-нискоразредния отбор до края на сезона.Ив Барайе е познат на нападателя на \"червените\" Али Соу. Те са били съотборници през сезона 2013/2014 в Юве Стабия.Африканецът има договор с Парма до лятото на 2020 година. ЦСКА може да се опита да го купи през лятото или да го привлече под наем, пише \"Тема спорт\". Падова има опция да го откупи, но клубът е през изпадане и това едва ли ще се осъществи. Джарета е гледал Барайе в сряда при победата на Падова с 2:1 над Лече. Тогава офанзивният футболист открива резултата, като това е първият му гол през тази пролет.Сенегалецът може да играе на всяка позиция в атака. Най-често е ползван зад нападателя. Много често е ползван и като ляво крило.В Италия първо играе за Лумедзане. След това е привлечен от Киево, но не записва нито един мач за \"летящите магаренца\". Даван е под наем в Юве Стабия и Торес. След това преминава в Парма.", "date": "2019.05.03", "title": "ЦСКА следи сенегалец от последния в Серия Б"}
{"url": "https://offnews.bg/futbol/spriagat-hero-za-sporten-direktor-na-levski-702486.html", "text": "Изпадналият в немилост в Казахстан български треньор Димитър Димитров - Херо е бил поканен да поеме позицията спортен директор в Левски, твърди \"Тема Спорт\".Шефът на клуба от \"Герена\" Павел Колев вече призна, че поддържа контакт със специалиста. Херо обаче не е вариант за треньор, а за по-висок пост в Левски.За момента Димитров не е дал отговор на Левски, тъй като изчаква развръзка с казуса с Иртиш. Настоящото ръководство на казахстанците пробва да го освободи, но Херо се надява на обрат в ситуацията, който да му позволи да продължи работата си там.На 99% засега е сигурно, че новият треньор на Левски е Петър Хубчев. Вчера президентът на Славия и член на Изпълкома на БФС Венцеслав Стефанов призна, че Хубчев е подал оставка като национален селекционер и ще плати 3 заплати за прекратяване на договора си с централата.", "date": "2019.05.03", "title": "Спрягат Херо за спортен директор на Левски"}
{"url": "https://offnews.bg/offtopic/naj-populiarniat-vaflen-blog-izliza-na-svetlo-702501.html", "text": "Авторът на най-популярния (и разбира се, единствен) вафлен блог у нас излиза на светло днес, научи OFFNews.Toчно в 13 ч човекът, който забавлява хилядите си последователи с комични ревюта на вафли, ще разкрие самоличността си. Събитието ще се случи на познатото място във фейсбук - .Само за няколко месеца Ревютата си спечелиха популярност с близо 10 000 последователи, които всеки ден надничат в очакване на поредната ревюирана вафла. Феновете добре знаят, че не е нужно да обичате вафли, за да обичате блога. Авторът досега не разкриваше самоличността си. Днес обаче ще покаже лицето и името си, за което си има и добър повод - подготвил е голяма новина за почитателите си.", "date": "2019.05.03", "title": "Най-популярният вафлен блог излиза на светло"}
{"url": "https://offnews.bg/sviat/prodadoha-kartina-na-nelsan-mandela-za-112-575-dolara-702499.html", "text": "Картина, нарисувана от бившия южноафрикански президент Нелсън Мандела, представляваща вратата килията на остров Робен, където той е държан в продължение на 18 години, бе продадена за 112 575 долара в Ню Йорк, съобщи АФП.Според аукционната къща това е първият път, когато на пазара е била продадена картина, нарисувана от носителя на Нобелова награда за мир от 1993 г. На платното, с размери 59 на 42 см, са изобразени в лилаво решетките на килията, гледани отвън, а в ключалката на вратата е поставен ключ.Съобщава се, че килия номер 5, вратата и ключът, която Мандела е изобразил на картината, е посещавана многократно от държавни глави от цял свят, включително от бившите американски президенти Барак Обама и Бил Клинтън.Освен тази картина, Нелсън Мандела е нарисувал общо 22 скици.", "date": "2019.05.03", "title": "Продадоха картина на Нелсън Мандела за 112 575 долара"}
{"url": "https://offnews.bg/analizi-i-komentari/paradoks-na-evrovota-glasuvash-za-ivancheva-poluchavash-gerb-702493.html", "text": "Инициативният комитет за издигане на Десислава Иванчева за независим кандидат за Европарламента обяви сметка, на която се събират дарения за кампанията й. В мотивите защо хората да помогнат със средства от ИК \"Непослушните\" изтъкнаха и че \"парите са спънка\" и са им необходими, за да могат обяснят на избирателите идеите на Десислава Иванчева за работа в ЕП и защо се е наложило тя да бъде издигната за независим кандидат. Това всъщност е ключов въпрос не само за защитниците на Иванчева, която бе осъдена на първа инстанция за подкуп на 20 години затвор и засега редува килията в Сливенския затвор с болнична стая в МВР болница, а за всички, които ще пускат бюлетина на 26 май. Парадоксът е, че вотът за отстранения кмет на \"Младост\" може да се окаже ключов за евроизборите у нас, при това - като осигури победа на ГЕРБ. Защото всеки глас за Иванчева е протестен вот срещу властта - независимо дали привържениците ѝ ще я подкрепят, защото харесват работата ѝ като независим районен кмет, искат да накажат прокуратурата и съда, тъй като не вярват в обективността им, или са убедени, че смяната на властта е наложителна. Според социологическите проучвания досега ГЕРБ и БСП са на кантар - с лек превес на социалистите според последните данни на няколко агенции. Тоест всеки глас на евроизборите ще е важен за крайния резултат. При нарастващата подкрепа за десните от \"Демократична България\" - пак според изследванията на социолозите напоследък, дали обединението на ДСБ, Да, България и Движение Зелените ще има един или двама евродепутати, пак ще се брои бюлетина по бюлетина. А Иванчева ще привлече гласове най-вече от избирателите на левите и десните кандидати за Брюксел, ГЕРБ-ери няма да гласуват за нея. Така може да се стигне до парадоксалния вариант \"Гласуваш за Иванчева, получаваш ГЕРБ\". И наистина е доста важно защо се стигна до издигането на Иванчева за независим кандидат от евродепутат. И \"Непослушните\" е добре да обяснят навреме това на избирателите, дори и преди да са успели да съберат необходимите дарения за кампанията на Десислава Иванчева. ", "date": "2019.05.03", "title": "Парадокс на евровота: Гласуваш за Иванчева, получаваш ГЕРБ"}
{"url": "https://offnews.bg/litca/koj-e-stalingulag-naj-populiarniat-kritik-na-kremal-v-rusia-razkri-sa-702505.html", "text": "Тайният автор на изключително популярния руски информационен канал, осмиващ Кремъл, разкри самоличността си след години спекулации.Александър Горбунов пише под псевдонима  (StalinGulag) и има повече от 300 000 последователи в приложението за съобщения Telegram. В Туитър повече от 1 милион души следят хапливите му постове за сегашната ситуация в Русия.Горбунов е решил да говори публично, за да предпази от репресии семейството си, казва той пред Би Би Си Русия. Поводът станало посещение на полицията в дома на възрастната му майка по-рано тази седмица.Кой е StalinGulag?През 2017 г. руският опозиционен лидер Алексей Навални, който критикува ожесточено президента Владимир Путин, нарече StalinGulag \"най-важният политически журналист в Русия\". Последните теми във фокуса на вниманието му са посещението на севернокорейския лидер Ким Чен-ун в Русия; правителствените планове да въведе 5G технологията; президентските избори в Украйна, както и предложенията на властите в Русия да забранят вноса на испанска шунка и сирене Пармезан.Александър Горбунов често подчертава абсурдите и несправедливостите в ежедневието на руснаците.Миналия месец той писа за семейство в сибирския град Новосибирск, на чието ХИВ-позитивно осиновено дете е било забранено да ходи на училище, както и за пациент в Иркутск, който се е самоубил в болница след часове чакане за обикновен кръвен тест.\"Невъзможно е да мълчиш, когато се случват ненормални неща\", казва той пред Би Би Си.Мъжът зад StalinGulag има необичайно дълга история, преди той да стане най-големият критик на Кремъл в социалните медии. Роден е в Махачкала в Северен Кавказ през 1992 г. Диагностициран е със спинална мускулна атрофия - нелечимо състояние, което причинява загуба на мускулна тъкан и което прави инвалидната количка постоянният спътник в живота му.Горбунов започва първия си бизнес едва на 13 години - продава диетични хранителни добавки онлайн.От това скромно начало той израства до успешен финансов търговец, специализирал в деривати и криптовалути.Сега живее в Москва със съпругата си, наслаждавайки се на това, което нарича \"добър живот\", в който регулярно излиза вечер на ресторант или театър. Но иска да подчертае, че човек с увреждане има нуждата да печели много, за да плати за цялата му необходима подкрепа, за да води нормален живот.\"Просто исках да пиша\"За някой, чиито силни съобщения в Туитър често съдържат ругатни или жаргон, Горбунов се откроява в истинския живот като говорещ ясно, образован и деликатен човек, отбелязва журналистът на Би Би Си. Пристига в офиса на британската медия облечен в черна блуза с поло яка и спортен костюм от туид. Говори тихо, с увереността на някой, който е свикнал да го слушат.Очевидно е, че Горбунов е човек, който иска да извлече максимума от времето, което му остава.Знае, че лекарствата няма да спрат прогресията на състоянието му и затова отказва да пие медикаменти, които биха удължили живота му.\"Една година повече живот или една година по-малко - за мен няма значение - казва Горбунов. - Не искам да прекарам края на живота си в здравно заведение.\"Горбунов създава StalinGulag като анонимен акаунт в Туитър през 2013 година.По това време все още живее в Махачкала, прекарвайки повечето време у дома, защото - казва той - в този град не е лесно да изведеш навън някой в инвалидна количка.\"Просто исках да пиша - казва той. - Моят компютър и интернет означаваха, че мога да следя какво се случва в останалата част от света... Винаги съм се интересувал от политика.Някои от хапливите му коментариЗащо името е StalinGulag?Избрал е името, за да провокира \"фалшивите\" - по думите му - паралели, правени между ерата на Сталин и Русия днес.\"Властимащите искат да мислим, че са страшни и ужасяващи като тайната полиция (в ерата на Сталин) - казва той. - Но не е така. В същината си те са просто търговци, които обичат лукса и парите.Към 2016 г. Горбунов има повече от 400 хил. последователи и решава да разшири дейността си и да създаде канал в новосъздаденото приложение за съобщения Telegram. То е основано през 2013 г. от руския предприемач Павел Дуров, основателят на ВКонтакте - руският аналог на Фейсбук.Руското правителство се опита да блокира TelegramПриложението позволява на потребителите да създава групи и канали анонимно и да изпращат новини и друго съдържание до неограничен брой последователи.Каналите му са изключително популярни в страни като Русия и Иран, където свободата на словото е ограничена. Използват ги политици, активисти и социални групи, които споделят новини и информация, както и бизнес организации, които целят да привлекат нови клиенти.\"Каналите на Telegram са единственото немодерирано политическо пространство в Русия\", казва политологът Андрей Колядин. Популярността и независимостта му са основна причина правителството да се опита неуспешно да блокира приложението миналата година. Но опитите продължават и желанието да се сложат \"юзди\" на Telegram е основната причина за новия закон за регулация на интернет в Русия, който беше обнародван на 1 май и влиза в сила след шест месеца.Как StalinGulag загуби анонимността сиПрез 2017 г. StalinGulag е един от най-популярните канали в Telegram в Русия. Мрачният му хумор сякаш улавя духа на времето. От години обаче личността зад него е строго пазена тайна. Когато през 2018 г. изданието RBC свърза името на Александър Горбунов с канала в Telegram, StalinGulag категорично отрече. Но всичко се промени тази седмица заради новината, че полицията в родния му град е посетила майка му в апартамента ѝ. От органите на реда обясняват, че някой е използвал номера на мобилния телефон на Александър, за да отправи анонимна заплаха за бомба. От Би Би Си опитали да потвърдят тази история, но този път от полицията не пожелали да коментират.Други роднини на Александър в Москва също са били търсени от полицията.Историята причини \"ураган\" в социалните медии в Русия, много хора се изказаха в защита на StalinGulag.Шумотевицата в крайна сметка принуди Горбунов да излезе публично с надеждата, че ако разкрие самоличността си, властите биха оставили семейството му на мира.\"Би било отвратително, ако някой от тях пострада - казва той пред Би Би Си. - Не само от правителството, но също от (проправителствени) фанатици.\"Когато името му било свързано с канала за първи път миналата година, някои от търговските му партньори се уплашили и се отказали от план за създаване на дългосрочен инвестиционен фонд с него.По това време вероятно е било рисковано, но не и незаконно да бъдеш толкова прям. Но новият руски закон от март забранява на хората да разпространяват \"фалшиви новини\" и информация, обиждаща държавни служители. В бъдеще той може да направи ситуацията много по-сложна за лидери в социалните медии като StalinGulag. Досега полицията не се е свързвала със самия Горбунов, а той казва, че не се страхува за себе си: \"Те не могат да ми наложат мерки, за да ме ограничат - живял съм с ограничения през целия си живот.\"\"Нищо не се е променило - добавя той. - Ще продължа да пиша така, както досега.\"", "date": "2019.05.03", "title": "Кой е StalinGulag: най-популярният критик на Кремъл в Русия разкри самоличността си"}
{"url": "https://offnews.bg/tenis/troen-udar-po-aleksandar-zverev-bashta-mu-v-bolnitca-sadi-se-s-agent-702498.html", "text": "Световният номер 3 в мъжкия тенис Александър Зверев определено не изживява добри моменти извън корта. Сякаш умишлено, германецът се бори с редица неприятности, които му се случиха в последно време.Саша се съди с агента си Патрисио Апи, като причините за делото все още не са ясни. Бащата на тенисиста Александър Зверев-старши пък е в болница. Като за капак на всичко тенисистът наскоро се раздели с приятелката си Олга Шарипова.\"В последно време ми се случват все неприятни събития. Проблемите ми с бившия ми мениджър отнемат много сили. Баща ми вече не може да идва с мен по турнири - в болница е, но ситуацията не е много тежка и скоро го очаквам в отбора ми.Освен това се разделих с приятелката си. Често говоря с Иван Лендъл, който гледа моите мачове и ми помага със съвети. Надявам се и той да се върне. Случилото се с мениджъра ми ме принуждава по няколко часа на ден да бъда на телефона.Ситуацията не е розова и затова не мога да се съсредоточа. Нещата постепенно се успокояват и ще се концентрирам върху тениса. Сега не мога да преговарям с други мениджъри докато не се реши въпросът окончателно.Играх добре в Монте Карло и Барселона и сега ми е нужна игрова практика. Премине ли този етап, вярвам че ще стана по-силен. Щом играя добре, съм доказал че мога да победя всеки. Не мисля за ранглистата преди Ролан Гарос\", каза Зверев пред медиите в Мюнхен.", "date": "2019.05.03", "title": "Троен удар по Александър Зверев: Баща му в болница, съди се с агента си и вече е без приятелка"}
{"url": "https://offnews.bg/obshtestvo/slanchev-den-dnes-temperaturite-do-27-gradusa-702464.html", "text": "Времето днес ще е предимно слънчево, след обяд ще има повече облаци в планините, но валежи не се очакват. Максималните температури ще стигнат до 27 градуса, според прогнозата на НИМХ. В планините ще духа умерен югозападен вятър. Максималната температура на височина 1200 м ще бъде около 15 градуса, на 2000 м - около 7 градуса.По Черноморието ще бъде предимно слънчево. В сутрешните часове на отделни места с намалена видимост. Ще духа слаб югозападен вятър. Максималните температури на въздуха ще са около 20-23 градуса. Температурата на морската вода е 15-16 градуса, вълнението на морето ще бъде 1-2 бала.През уикенда остава топло, но облаци ще скриват слънцето. Утре ще има превалявания в рило-родопската област, а в неделя в Западна и Централна България. В източната част от страната ще има повече слънчеви часове. Началото на новата седмица ще ни изненада с по-хладно време. Температурите ще паднат драстично в почти цяла Западна и Централна Европа.", "date": "2019.05.03", "title": "Слънчев ден днес, температурите до 27 градуса"}
