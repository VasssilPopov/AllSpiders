{"url": "https://offnews.bg/sviat/putin-i-tramp-razmeniha-samo-niakolko-dumi-vav-vietnam-669126.html", "text": "Руският президент Владимир Путин и американският му колега Доналд Тръмп размениха само няколко думи на срещата на върха на АТИС във Виетнам, след като очакваната официална среща между двамата пропадна. Путин и Тръмп са се поздравили, стиснали са си ръцете и са разменили две-три думи, съобщи Ройтерс, цитирана от БТА. Тръмп се приближи до Путин за фотосесия на световните лидери във виетнамския град Дананг и приятелски го потупа по рамото, посочват агенциите.Говорителят на Кремъл Дмитрий Песков обясни, че двамата лидери все още не са имали разговори, каквито Москва се опитва да уговори от дни.Според говорителя на Белия дом Сара Сандърс договореност за среща не е постигната заради несъгласие за часа.", "date": "2017.11.10", "title": "Путин и Тръмп размениха само няколко думи във Виетнам"}
{"url": "https://offnews.bg/sport/finalnata-bitka-za-shampionskata-titla-v-motogp-na-zhivo-v-efira-na-mt-669108.html", "text": "След 8 месеца, 17 старта, 399 състезателни обиколки, петима различни победители и общо 10 пилоти, качвали се на подиума, сезон 2017 на MotoGP се свежда до 30 обиколки на пистата във Валенсия, които ще решат съдбата на шампионската титла.С преднина от 21 точки във временното класиране пред Андреа Довициозо, Марк Маркес е големият фаворит за короната на най-бързия пилот на две колела. За да триумфира, испанецът се нуждае да финишира по-напред от 11-ото място, независимо как ще се представи неговият италиански съперник. За да може Довициозо да вземе титлата, той трябва задължително да спечели и да се надява Маркес да отпадне или да финишира след въпросната 11-а позиция. Независимо по кой сценарий ще се развие последният старт от сезона на MotoGP, емоциите са гарантирани.Квалификациите са в събота с начален час 13:30, а самото състезание започва в неделя от 12:00 часа на обяд. Всички детайли от развръзката на Гран при на Валенсия ще бъдат предавани пряко по Съботната вечер по Mtel Sport 1 също е посветена на финали. Този път тези в турнира на най- добрите млади тенисисти – Next Gen ATP Finals. Преките излъчвания от Милано започват от 20:00 часа, като по програма първо ще се изиграе мачът за трето място, а после и големият финал. В неделя по Mtel Sport 1 тенис феновете ще могат да проследят на живо началото на финалите на ATP, където участие за първи път в историята ще вземе и български тенисист – Григор Димитров.Първата ни ракета попадна в група „Пийт Сампрас” заедно с Рафаел Надал, Доминик Тийм и Давид Гофен и започва участието си в понеделник. В неделя ще наблюдаваме сблъсъците от група „Борис Бекер”: от 16:00 часа е двубоят Роджър Федерер – Джак Сок, а от 22:00 часа – Александър Зверев – Марин Чилич. И двата двубоя ще се излъчват пряко по В събота от 20:00 часа по феновете на хокея ще имат възможността да се насладят на интригуващия сблъсък между Ню Йорк Рейнджърс и Едмънтън Ойлърс – два от най- популярните и обичани отбори в Националната хокейна лига. За любителите на ММА Mtel Sport 2 ще излъчи поредната галавечер на UFC. Шоуто започва в ранните часове на неделната сутрин – от 5:00 часа, а основният двубой е между Дъстин Пойриър и Антъни Петис.По традиция неделната вечер в спортните канали на Мтел е отредена за стартовете от NASCAR. Състезанието на пистата във Финикс ще определи и последния, четвърти финалист, който ще има шанс за титлата в Маями. Кайл Буш, Кевин Харвик и Мартин Трюекс-младши вече са си гарантирали участието в слънчева Флорида, а компания ще им прави един измежду Брад Кеселовски, Дени Хамлин, Райън Блейни, Чейс Елиът или Джими Джонсън.Последният старт от плейофите в NASCAR преди шампионското състезание можете да наблюдавате пряко в ефира на  с начален час 21:30.", "date": "2017.11.10", "title": "Финалната битка за шампионската титла в MotoGP на живо в ефира на Mtel Sport 1"}
{"url": "https://offnews.bg/sviat/ksiusha-sobchak-rusia-ne-e-putin-sanktciite-sreshtu-oligarsite-mu-sa-669099.html", "text": "Искам да кажа на американската аудитория: знайте, че Путин не е Русия. Русия е голяма и много хора не подкрепят неговата политика, заяви пред CNN опозиционната, която се кандидатира за президент на Русия на изборите през 2018 г.Отделен въпрос е когато се наказват олигарсите от обкръжението на Путин. И тези санкции са правилни, аз ги подкрепям. Но е съвсем друго, когато, например, руските студенти не могат да получат американска виза. И изобщо защо обикновените руснаци трябва да отговарят за действията на човек, когото не подкрепят и който не позволява да има честни избори. Това е много важно, каза Собчак в интервю за Кристиан Аманпур.Русия е отговорна за ужасните си отношения с останалите страни. Ние нарушихме международното право. Крим принадлежи на Украйна съгласно международното право, заяви опозиционната журналистка.В интервюто си за CNN  като лъжа версията, че тя е одобрен от Кремъл кандидат, спуснат умишлено на изборите, за да провокира разделение в редиците на несистемната либерална опозиция.Не искам да коментирам лъжи. Не ми трябва разрешението на никого за да участвам в президентските избори. Това е единствено мое решение, твърди тя.Според последните социологически сондажи за Собчак биха гласували около 1% от респондентите.", "date": "2017.11.10", "title": "Ксюша Собчак: Русия не е Путин, санкциите срещу олигарсите му са правилни"}
{"url": "https://offnews.bg/sviat/avtomobil-se-vriaza-v-studenti-vav-frantcia-edin-e-v-kritichno-sastoi-669127.html", "text": "Автомобил се вряза в тълпа от студенти близо до френския град Тулуза, предава Би Би Си.Инцидентът е станал в предградието Бланяк.Трима от тях са ранени, един от които е в тежко състояние. По-рано световните агенции съобщиха за двама тежко ранени студенти.Пострадалите са от китайски произход. Смята се, че са на възраст между 22 и 23 години.Френската полиция съобщава, че шофьорът на автомобила умишлено е насочил колата към студентите. Той е на 28 години. Той е арестуван на място, без да окаже съпротива. Според френската телевизия Бе Еф Ем, той не е картотекиран в полицията като лице, представляващо заплаха за националната сигурност, предава БТА.", "date": "2017.11.10", "title": "Автомобил се вряза в студенти във Франция, eдин е в критично състояние (обновена)"}
{"url": "https://offnews.bg/evropa/velikobritania-vse-oshte-mozhe-da-se-otkazhe-ot-brekzit-kazva-avtorat-669106.html", "text": "Британският министър-председател Тереза Мей би трябвало да спре да заблуждава избирателите и да признае, че Брекзитът може да бъде избегнат, ако Великобритания реши едностранно да се откаже от преговорите за излизане от Европейския съюз, казва авторът на член 50 от Лисабонския договор Джон Кър, предаде Ройтерс, цитиран от БТА.Мей официално , поставяйки началото на двегодишен процес на излизане, който засега не води до споразумение за Брекзит.\"Докато преговорите за развод продължават, страните все още са женени. Помирението все още е възможно\", казва Кър, който беше посланик на Великобритания в ЕС от 1990 до 1995 г.\"Британците имат правото да знаят това - те не бива да бъдат заблуждавани\", казва той в реч, която ще произнесе днес в Лондон и от която неговата канцелария публикува извадки.В деня, когато задейства член 50, Мей заяви пред британския парламент, че \"няма връщане назад\" и че Великобритания ще напусне ЕС.\"В тази страна е взето политическо решение да се твърди, че не може да има връщане назад. Всъщност страната все още има свободен избор дали да продължи\", казва Кър.На референдума във Великобритания през юни 2016 г. 51,9 процента от участвалите избиратели подкрепиха Брекзит, а 48,1 процента гласуваха за оставане в ЕС.Мей заяви миналия месец, че Великобритания няма да отмени задействането на член 50. Правителствени юристи поискаха от съдебните власти миналата година да приемат, че процесът е необратим.Но след референдума противници на излизането на Великобритания от ЕС - от френския президент Еманюел Макрон и бившия британски министър-председател Тони Блеър до милиардера Джордж Сорос - намекват, че Великобритания може да промени решението си.Засега в социологическите проучвания няма признаци за промяна на мнението по въпроса за Брекзит. И управляващите консерватори, и опозиционните лейбъристи във Великобритания сега изрично подкрепят излизането от ЕС.Поддръжниците на Брекзит многократно са казвали, че всеки опит за нов референдум или за подкопаване на излизането на Великобритания от ЕС ще вкара в криза петата по големина икономика в света.Но процесът на Брекзит е оспорван в редица дела, заведени пред британски съдилища. Много от тях са съсредоточени върху въпроса, който все още не е получил отговор: може ли задействането на член 50 да бъде отменено?В текста на член 50 не се казва дали той може да бъде отменен, след като веднъж е задействан. Това означава, че ако юристите поискат разяснение, въпросът би трябвало да бъде отнесен до Съда на ЕС.Кър, който през 2002-2003 г. беше генерален секретар на Европейския конституционен конвент, разработил член 50, казва, че във Великобритания дебатът е погрешно представен - по думите му е ясно, че извършеното от Мей задействане на член 50 може да бъде отменено.", "date": "2017.11.10", "title": "Великобритания все още може да се откаже от Брекзит, казва авторът на чл. 50 от Лисабонския договор"}
{"url": "https://offnews.bg/112/uchenik-e-v-koma-sled-intcident-v-chas-po-fizichesko-669111.html", "text": "17-годишно момче от Бургас е оперирано по спешност, след като е припаднало в училище след час по физкултура, съобщава БНТ.От Инспектората по образование в Бургас са категорични, че не е имало насилие в час и младежът не е бил удрян. От болницата съобщиха, че в момента състоянието на момчето е стабилно, след черепномозъчна операция.Кристиян е възпитаник на средно училище \"Св Св. Кирил и Методий\" в Бургас. След часа по физкултура момчето се е почувствало зле и е тръгнало при медицинската сестра в училището. По пътя обаче Кристиян губи съзнание и припада.Според съучениците на Кристиян, момчето е тренирало бойни изкуства, от където може да идва травмата му.От Инспектората по образование в Бургас са категорични, че бой между учениците е нямало и момчето не е пострадало в училище.В понеделник от Инспектората по образование ще започнат проверка в училището. Психолози също ще разговарят със съучениците на Кристиян, които са изплашени от случилото се.", "date": "2017.11.10", "title": "Ученик е в кома след инцидент в час по физическо"}
{"url": "https://offnews.bg/futbol/konkursat-za-bazite-na-tcska-tragva-do-dve-sedmitci-669113.html", "text": "Конкурсът за базите на ЦСКА, които включват стадион \"Българска армия\" и съоръженията в Панчарево, ще бъде обявен до една-две седмици. Това заяви министърът на младежта и спорта Красен Кралев в студиото на предаването \"Тази сутрин\".Процедурата е станала възможна, след като ръководството на елитния ЦСКА, който в момента ползва базите, е платило дължимите суми за данък сгради и такса смет. Те възлизат на 273 хиляди лева.\"В момента подготвяме търга на стадион \"Българска армия\" по стария закон, защото няма време да се чака. Феновете и самото ръководство на дружеството, както и всички заинтересовани нямат търпение да изчакат новия закон, но нищо не пречи след провеждане на конкурса срокът да се удължи.Искам да отбележа, че вече няма никаква пречка дружеството да бъде регистрирано. Вчера по сметките на министерството постъпи сумата от 273 хиляди лева, която дружеството ЦСКА дължеше за такса смет и данък сгради, а това беше последната пречка. Подали сме документи в Агенцията по вписванията. Очаквам в рамките на максимум седмица или две да обявим конкурса.Новият закон няма да реши само проблема с базите на ЦСКА, той ще реши проблема с базите на всички клубове. В момента максималният срок за отдаване на съоръженията е 10 години. Никой няма да инвестира в един стадион, ако той се отдава само за 10 години. В момента може да се кандидатства по новия закон за концесиите и чрез нашия закон, ако бъде приет за един по-дълъг срок до 30 години, като условието ще бъде инвестициите да са над 50% от стойността на имота.Базите на другите отбори също могат да бъдат отдадени или преотдадени, когато бъде приет новия закон. Това е основната цел. Всички средства да бъдат вложени в реконструкции на базите. Те са остарели, публичните средства не достигат, така че нашето задължение е да привлечем частните капитали в помощ на държавата\", заяви Кралев.", "date": "2017.11.10", "title": "Конкурсът за базите на ЦСКА тръгва до две седмици"}
{"url": "https://offnews.bg/sviat/napadateliat-ot-tuluza-pusnat-ot-psihiatria-godina-go-gonilo-zhelanie-669128.html", "text": "Нападателят, който вряза колата си в тълпа от ученици днес близо до Тулуза, страда от психично заболяване.28-годишният мъж е страдал от заболяването през последните месеци и е бил под лекарско наблюдение. Бил пуснат от клиника за психично болни през 2016 г.При задържането му самият той потвърдил, че страда от психично разстройство и заявил, че бил мотивиран от желание да прегази пешеходци, което го преследвало от една година.По-рано днес той вряза колата си в група студенти близо до френския град. Трима от тях са ранени, един от които е в критично състояние. ", "date": "2017.11.10", "title": "Нападателят от Тулуза пуснат от психиатрия, година го гонило желание да прегази хора"}
{"url": "https://offnews.bg/interviu/arhim-partenij-makedonizmat-e-chudovishte-balgarite-sa-naj-blizkiat-669114.html", "text": "Тези дни в македонския сайт  бе публикувано интервю с архим. Партений, игумена на Бигорския манастир, който в последно време доби известност в медийното пространство с положителните си изказвания спрямо отношенията между Македония и България и нашите общи корени.Текстът бе преведен от сайта , а OFFNews реши да го препечата заради абзаците в него, касаещи българо-македонските отношения и история.Отец Партений, колко близо/далече е съвременният македонец от духовността и вярата като цяло?На всички досегашни проучвания относно религията македонският народ, македонецът, обикновено се обявява за религиозен. Това показва, че той все пак вярва, има малко благочестие, иска близост с Бога. Може би това се дължи на нашата географска близост до великия духовен център на Атон; на това непрекъснато християнско предание, което чрез нашите предшественици е стигнало до нас и, разбира се, на всички исторически обстоятелства на Църквата в миналото; на нашето коренно монашество, което е съществувало в редица светогорски манастири, а и тук в родината, в някогаш добре организираната местна църква с роден клир. Тази традиция на македонското монашество се държи допреди сто години. Такава духовност в нашите традиционно православни семейства, разбира се, едва ли може да изчезне или да избледнее. Несъмнено това е причината, поради която нашите хора преобладаващо се обявяват за набожни. И доколко наистина македонецът днес по същество е близък до православната вяра, това е друг въпрос. Вероятно нашата Църква би трябвало сериозно да се заеме с мисията да проповядва Евангелието сред народа, защото общоизвестно е, че въпреки самоопределянето на хората като вярващи, те много слабо посещават богослуженията, участвайки в религиозния живот на Църквата, както и че имат недостатъчно или почти никакво познание за нашата вяра.В Свещеното Писание е написано, че „истината ще ни направи свободни“. Плаши ли се македонецът от истината и дали е свикнал, според Вас, да не бъде свободен?Трябва да се запитаме и като личности, и като народ дали наистина търсим истината, или пък на нея гледаме само философски, като някаква абстракция, изключвайки Бога, както е направил Пилат Понтийски, римския прокуратор, който позволил Господ да бъдеш разпънат. Именно той попитал Христос: „Каква е истината?“, вероятно за да оспорва съществуването на абсолютна истина и, разбира се, не получил отговор. Истината стоеше пред него, но той не го знаеше, защото не го търсеше искрено и честно. Христос е единственият, който в историята на този свят казал и свидетелства на дело: Аз съм Пътят, Истината и Животът (Йоан 14: 6). Само Той, като наш Спасител, по всякакъв начин може да доведе човека до пълната му свобода. Той ни уважава като свободни същества и никога не се намесва в свободата ни и свободната ни воля. Следователно, в духовен смисъл, Истината е само Христос.Най-общо казано, човек трябва да бъде искрен, независимо дали е във връзка с религиите, търсейки винаги честно истинската вяра или във връзка с всичко друго в този свят, като винаги се придържа към него – към истината, която освобождава в духовния или светски смисъл на думата. С други думи, Истината е пътят, по който трябва винаги да вървим както като личности, така и като народ; това също е чудесна добродетел, която всеки от нас трябва да има. И никога не е добре да се крием или въртим, защото, според една стара поговорка, истината винаги излиза наяве.Вашите инициативи и дейности като духовен старец на монашеското братство в Бигорската св. обител, както и на сестринствата в женските манастири, които са под Ваше духовно ръководство, са известни, но въпреки Вашето благородно и боголюбиво трудене, бяхте нападнат от определени кръгове след , като духовна институция във връзка с договора за добросъседство и приятелство с Република България. На какво се дължат, според Вас, тези атаки и кога ще се научим да гледаме на нашите най-близки съседи като на братя, а не като на врагове?Водени от любовта към истината и искрената любов към нашия народ, поддържаме Договора за приятелство, добросъседство и сътрудничество с Р България. Но, когато стана въпрос за нещо, което е свързано с нашата национална история, поради всичката тази пропаганда, водена години наред с исторически фалшификати, не е лесно истината да пробие. Някои разбраха позицията ни като поддръжка на определена политическа партия, други пак като атака към македонската нация. Във всички нападки, преди всичко, се показа дълбокото непознаване на собствената ни история на нашия народ. Такава тъжна ситуация е разбираема, бидейки последица от споменатата вече системна пропаганда, която траеше десетилетия. Остоите на нашата държавност ги поставихме в комунизма, който трябва да е една голяма полза за нашия народ, но не трябва да забравяме, че това беше едно тоталитарно общество, което със своите чудовищни методи защитаваше интересите си, унищожавайки самостойната македонска интелигенция. И в този период не беше възможно предвид обстоятелствата, в които се намираше родината ни, историята да бъде изучавана обективно. Страшно е, че този подход към историята продължи, като по някаква инерция и след 90-те години, когато вече режимът се разпадна и Македония стана самостойна държава. Обществото ни не успя да събере сили да се помири със своята история или по-точно, да направи една исторически издържана и фактологически оправдана национална платформа, която да даде сила на националното македонско чувство. Дори и в последното десетилетие сме свидетели на още един, също интензивен етап от извращаването на историята, на едно неосновано отъждествяване с нещо, което ни е чуждо и несвойствено като народ, а всичко това създава объркване, паника сред хората, а и пречи на международната интеграция на страната, което пък поставя нацията в опасност.Определено демокрацията ни е поставена пред един тежък изпит. Сега, когато тоталитарните редакции на историята са анахронизъм и трябва да останат само дял от миналото, е истинският момент на нашата държава да се посвети и да събере сили за национално помирение с всички личности и процеси от нашата история, и с помощта на всички обществени дейци да направи такава издържана историко-национална платформа, която ще се основава на факти.Само това може да помогне на тази нация да се държи и да се надява на бъдеще. Напротив, македонизмът, какъвто е, и който със своя ужасен лик през последните години е едно чудовище, яде децата си, както митологичното гръцко божество Кронос.Например, живеем във време, когато електронните технологии и интернет комуникацията са много силно развити и младите хора, както и тези, които са по-заинтересувани, могат лесно да получат достъп до историческите източници и информация, които до скоро не можеха да се намерят в образователната система и в медиите. Щом се свържат с тях, те са разочаровани или са изпълнени с неудовлетвореност и комплекси, или стават нещо друго, а не македонци.С нашите съседи сме живели заедно в продължение на векове без граници. Първо в рамките на Византийската империя, а след това и в Османската, което е довело до това нашите истории в много аспекти да се преплитат. Нашите култури са толкова близки, че можем да кажем, че в много сегменти на културния живот, било за музика, изкуство или нещо друго, всички ние имаме големи прилики на Балканите.Ето защо трябва да спрем с всички неща, които ни разделят, особено, както посочихме по-горе, с тенденцията на присвояване, т.е. да се постави изключителност върху историята. Това е голяма грешка. Разбира се, нашите съседни братя трябва да покажат разбиране, като се има предвид, че след такава дълга пропаганда и геноцид на нашия народ, чудото на Бога е как той е оцелял, направил собствена страна и подновил своята Църква. Що се отнася до източния съсед – българския народ, трябва да признаем, че това е нашия най-сроден народ, разглеждано в исторически, културен и езиков аспект.България, като държава, досега се оказа най-приятелски настроена към Македония, за което трябва да сме благодарни. Това недвусмислено се доказва от многобройните исторически факти досега.В контекста на тази тема, бих искал да подчертая и много дълбокото и прогресивно мнение на мнозина можещи и знаещи хора от двете страни, че преувеличените крайности без преценка, могат само още повече да навредят на отношенията между двете страни и да увеличат разликата на взаимното недоразумение. Например, изчисляването на броя на българското малцинство в Македония възоснова на количеството издадени български паспорти е наистина нереалистично. Повярвайте ми, от личен опит знам, че повечето македонци, въпреки че притежават български паспорт, не само нямат българско национално чувство, а напротив, поради незнание са особено нетърпеливи и потъват в омраза срещу българския народ. Също така, отричането на някои исторически процеси, които са се случили самостоятелно в Македония, също е вредно и извън действителността.В този контекст, например, не може да се отрече и пренебрегва реалното съществуване на македонския език, който се е развил и обособил в резултат на историческите обстоятелства, и вече 70 години самостоятелно и институционално се развива в една отделна държава.Мисля, че това, което е важно за нас сега, за македонците и българите, е историческото помирение, т.е. ние всички приемаме новата реалност, но и прегръщаме всичко, което исторически ни свързва един с друг. Не трябва по никакъв начин да се допуска насилствено, неволно да се променя или да се намесва националното чувство, което се е формирало през годините, защото това отново ще доведе до нежелани последствия и нови страдания. Всъщност, подобно постепенно развитие на националните настроение и език чрез историята на народите не е нещо ново в света. Австрийците, например, са много наясно, че имат силно преплетена история с германците, но днес, в по-голямата си част, те се чувстват като австрийци, имат своя собствена отделна държава и се развиват. Мисля, че честното прилагане на споразумението от двете страни води до това положително направление на взаимно разбиране и сближаване.Подобни атаки Ви се случиха и след публикуването на видеото, в което група монаси от манастира , марш създаден за нуждите на историческото ВМРО през 1923 г., а също така с това и първия химн на Р. Македония, изпят на първото заседание на АСНОМ на 2 август 1944 г. Дали според Вас тези атаки се дължат на историческото невежество от страна на широките маси или в случая се касае за координирана атака от страна на кръгове, които се интересуват хората в Македония да останата в ръцете на чужди пропаганди?Вече казах, че основната причина за това поведение на част от нашия народ е невежеството по отношение на историята и особено пропагандата, подплатена с фалшив патриотизъм. Така че днес хората, съблазнени и лишени от истинските исторически факти, са в отчаяно състояние. Съзнавайки това, ние не се ядосваме на никого за обида, но ние ги разбираме и с любов ги прегръщаме всички. Това с химна в нашия манастир не бе направено за първи път, но се прави от години. Всеки път, когато правим богослужение на големия национален празник Илинден, а и на други национални празници, правим и молитва, наречена доксология, на която се молим за предците и за родината, и според типика на Църквата в тези моменти се изпълнява и националния химн на държавата.Освен нашият настоящ химн, в чест на нашите пожертвани предци, ние пеем химна на първата македонска държава. Тази, която откри първото заседание на АСНОМ, когато се създаде нашата съвременна република. В крайна сметка, добре известни са родолюбивите и патриотични нагласи на много участници в АСНОМ. Нагласи, за които в периода, който последвал, платили за тях със своите животи или със страшни измъчвания по затворите и лагерите на Югославия. Така че тази държава, която неохотно намери място в Югославската федерация, се основава на безбройните жертви на нашия народ.Е, тази година изпълнението на първия македонски химн се свърза с нашата обществена подкрепа на договора и нормално се появи, както винаги при такива случаи, етикетиране от типа: „предатели“, „изроди“, „измамници“ и др. Същото се случи и след интервюто ми с българския портал , когато някои хора, без да мислят, без дори да четат текста, веднага започнаха да дават квалификации, обидни коментари и „плюеха“, което за съжаление е обичайна пректика сред нас. Въпреки че в голяма степен не са запознати с историческите истини, някои все пак решиха да разсъждават за нашите мотиви и за това дали имаме право на мнение по този въпрос, като да става въпрос за някоя комунистическа диктатура, в която Църквата трябва да стои неподвижна и мълчалива в най-малкия ъгъл на обществото.Във връзка с това бих добавил, че на нас преди всичко основна грижа ни е духовното усъвършенстване, личното и на ближните ни, и точно в тази грижа попада и любовта към собствения ни народ. Просто ревността за истината понякога не ни оставя на спокойствие, така че нашата нация, по-точно нашата държава и всички нейни компонентни институции, определено ще осъзнаят, че вече няма място за тоталитарни общества; че нещата трябва да се променят; че не просто трябва да се съобразяваме с историческите факти на света, но и по отношение на нашата нация. Аз постоянно напомням, говоря за това, колко е голяма необходимостта от създаване на една такава национална платформа, която, в най-добрия случай, трябва да се постигне с консенсус на политическите партии, което междо другото е единственото спасение на нашата нация и държава.Бих искал да се върна към Вашите дейности и тези на братството в манастира. Една от най-благородните от Вашите иницитиви е лечението на хора, които са пристрастени към много пороци на съвременния начин на живот. Разкажете повече за това.Стараем се, като хора от Църквата, да вършим повече за ближните си, което е задача на всеки християнин – колкото може да служи, да го прави за ближния. През цялата история Църквата винаги е правила това най-добре, получавайки и духовно утешавайки ги всички с думите на Спасителя, Който казва: „Елате при Мене, всички отрудени и обременени, и аз ще ви утеша“ (Мат. 11:28). А и някак естествено е за човек в житейските бури винаги да търси убежище при Бога, при Христа, Който е лекар на душите и телата. За тази наша дейност по отношение на лечението на наркозависими, ние много пъти сме говорили, но в този случай ще кажа, че най-важното е, че много млади хора, виждайки тази голяма жертва, която братството прави към уязвимите категории хора в обществото и въобще цялостния ни труд и преданост към мисията, стават верни членове на Христовата Църква. Естествено, трябва да добавя, че нито аз, нито братството мислим, че правим достатъчно в това отношение. Ние винаги можем все повече и повече да се молим на Бог да ни даде сили да продължим да служим вярно на Бога и Божия народ.Как може Църквата да устои на предизвикателствата, които съпровождат съвременния свят и „модерния“ живот?През цялата история Православната църква е оцеляла в много социални отношения. Особено през последните сто години тя оцелява в ужасното преследване от комунизма във всички православни страни. Несъмнено нейната власт и успех се дължат най-вече на просветлението Божие и действието на Св. Дух, но и на поведението на духовенството му сред вярващите. По този начин тя е устоявала всеки път, когато е била пазена от геройски души, които са били подготвени не само за материални, но и за душевни жертви, които са, може би, най-тежките.Такива жертви са смиряването един пред друг, негледането само на своята полза, поставянето на доброто и напредъка на Църквата пред своя личен напредък, жертвата като добър пастир за овцете Христови… Лекарството, без колебание, се намира в ръцете на Църквата. Когато клирът и верните се държат заедно до Светото Предание, тези в Църквата наистина се чувстват духовно обогатени и спокойни, защото това е единственото място за спасение от пороците, които съвременният свят и „модерното“ живеене носят със себе си и които не са малко.Какво трябва да правят духовниците, за да се върнат хората в Божия храм, а не да разбират отиването на богослужба като „ангажимент“ само по време на големите християнски празници?– Днес имаме много примери в Македония, тъй като някои монашески братства и някои добри свещеници привличат огромен брой верни. Това се случва, когато свещениците или монасите спазват стриктно традицията по всякакъв начин: в служене, поведение и обличане – накратко, във всичко, което Православната църква препоръчва. И затова хората пълнят техните църкви и манастири, колкото и да са отдалечени от своето селище. Те искат да посещават църковните служби там. Това показва, че хората имат свой собствен духовен критерий – в такива свещеници и монаси те препознават православната традиция и с любов ги целуват и ги следват. Вярващите, когато разберат посланието на Евангелието, голямото предимство на божествените служби, особено на Божествената литургия, вече не изпитват посещаването на богослуженията като задължение, но напротив с любов участват в тях.Днес Църквата трябва да бъде особено внимателна към секуларизацията, защото светският дух все повече се заплита във всички сфери на църковния живот. Най-лесният начин да се избегне това е стриктното придържане към Свещеното Предание, което ще ни пази духовно и душевно здрави от порива на модернизма, който се разпространява навсякъде и се предлага като начин на живот. И ако не го приближаваме избирателно, той ще направи голяма вреда на нормалното морално съществуване на съвременния християнин.Какво може да спаси тези хора от духовно и биологично изчезване и как да достигнат ключа към нашето оцеляване?От примера на европейските страни виждаме какво се случва с нацията, когато злото на либерализма поеме мястото на традиционните морални ценности и християнски принципи, които издигнаха европейската цивилизация до такава степен. Тези народи, които някога определяха човешкия културен, художествен, икономически и политически план, сега се сблъскват с такава страшна морална и духовна криза и са изправени пред опасността от изчезване. Не трябва в никакъв случай да повторим тяхната грешка и да допуснем изоставянето на християнските традиции – бракът, семейството – и всичко друго, което е основата, която обединява всички в една благородна социална консткрукция.В това отношение Църквата носи голяма отговорност, не само у нас, но и въобще в света, защото не държавните закони, а Църквата вписва моралните принципи в сърцата на хората. Именно ако нивото на моралното съзнание на хората е по-ниско дори от някогашните езически разбирания, тогава държавните закони не само са безсилни да запазят морала, а в последно време се променят в допълнение към ниските човешки страсти. Ако пък хората се ръководят според християнските морални принципи, тогава и държавните закони се съобразянат с християнския манталитет, така че хората без принуда, ами доброволно и от любов, ги пазят. Затова мога свободно да кажа, че православното християнство е силата, която трябва да води света по пътя към по-доброто бъдеще. И това бъдеще може да бъде само с и чрез Този, който може да прибере всички в здрава общност – Троичният Бог.Накрая какво ще бъде Вашето послание към миряните?Препоръчвам на миряните повече да търсят истината и тя ще ги освободи. Нека четат и учат повече, нека се обичат помежду си според думите на Спасителя: „Нова заповед ви давам, да любите един другиго; както ви възлюбих, да любите и вие един другиго“ (Йоан. 13:34). А политическите партии, от друга страна, не трябва да бъдат причина за разделението на народа, както е сега. Наскоро имах възможността са чуя политик, който пледира за партията като за гражданска служба. Наистина това ми хареса и бихме искали нашите граждани да гледат на партиите точно, както са създадени да съществуват – да направят живота по-добър за гражданите. И накрая, бих добавил, че гражданите не бива да се привързват сантиментално към партиите, тъй като това им създава нереално отношение към нещата, поради което ще станат по-лесно манипулируеми, а това се отразява пагубно на бъдещето на целия народ.", "date": "2017.11.10", "title": "Архим. Партений: Македонизмът е чудовище, българите са най-близкият ни народ"}
{"url": "https://offnews.bg/politika/prezidentat-demokratciata-e-v-otstaplenie-669129.html", "text": "Възприех с надежда промените след 10 ноември 1989 г. Разочарованието на хората 28 г. по-късно обаче поставя демокрацията в отстъпление, заяви в интервю за \"Панорама\" по БНТ президентът Румен Радев.На 10 ноември 1989 г. бях лейтенант в авиобаза \"Равнец\". Спомням си, че имахме нощни полети и в една от паузите моят командир тогава майор Стефан Дошев ме дръпна настрани и ми каза „Знаеш ли, че свалиха Тодор Живков“. Нямах никаква възможност да осмисля тази новина, защото имахме сложни задачи, които изискваха пълна концентрация“, разказа спомените си от този ден преди 28 г. президентът.\"Аз бях като всички млади хора, които имаха големи очаквания за една по-добра България. 28 г. по-късно имам усещането, че повечето от българите още искат промяна, която да премахне недъзите на Прехода – грабителство, корупция, бедност, липса на законност, липса на усещане за справедливост\", допълни той.Според него \"цяла парламентарна комисия е употребена за очерняне на президентското име, но авторите на тази кампания явно подценяват българските граждани. Аз следвам своето кредо, с което влязох в политиката преди година. Суверенитет, сигурност, законност, справедливост, антикорупция\", каза Радев. По думите му има война срещу президентската институция.Пред БНТ Радев коментира и на управляващите престъпленията, свързани с приватизацията, да бъдат привързани към най-продължителната давност - 55 години.\"С това те нанасят удар по собственото си предложение за закон, защото част от нарушителите на закона са в сегашния парламент. Законът, който предлагат, не може да хваща такива хора, които в момента са във властта. Този закон не може да хваща и хората, нарушили правилата при приватизацията и в момента са извън властта. По този закон и по това предложение напуснеш ли веднъж властта, вече не подаваш декларация и можеш да харчиш откраднатото на воля\", заяви Радев.\"Необходимостта от наказание за престъпление по време на приватизацията е повече от очевидна и това трябва да се случи. Всички го очакваме и то отдавна. Управляващите трябва да знаят, че отговорност трябва да носят не само престъпилите закона при приватизацията, но и виновните за липсата на въздействие\", допълни той.Той коментира и . Според него летците на Граф Игнатиево, които отказаха да летят, защото не се чувстват сигурни, са възпитани в чест и себеотдаване. \"Много политици не могат да ги разберат\", каза Радев. Според него действията им не са акт на каприз и летците ни са изправени на ръба на физическото оцеляване. Той отрече да седи зад техния бунт.По думите на президента най-големият успех на КСНС \"бе, че хората от които зависи борбата с корупцията излязоха от анонимност. Това бе и най-голямата цел. Защото всички са свикнали да се крият зад колективната безотговорност на Народното събрание\".Пред телевизията президентът коментира и скандалът с изказването на говорителката на руското външно министерство, че българските евреи са спасени от съветските войски. Според него тя трябва да получи отговор от дипломат номер едно на България Екатерина Захариева. Радев бе категоричен, че оскверняването на паметници, каквото се случи с паметника на Альоша в Пловдив, е недопустимо. Относно поканата за посещение на страната ни на 3 март, която отправи към президента на Русия Владимир Путин, държавният глава съобщи, че тя надали ще се състои, тъй като изборите за президент на страната ще се проведат именно през март 2018 г.Въпреки опитът за сближаване с Русия, Радев е категоричен - правилна посока на развитие на България са НАТО и ЕС.", "date": "2017.11.10", "title": "Президентът: Демокрацията е в отстъпление"}
{"url": "https://offnews.bg/obshtestvo/balgaria-izbrana-za-chlen-na-izpalnitelnia-savet-na-iunesko-669120.html", "text": "България бе избрана за член на Изпълнителния съвет на ЮНЕСКО, съобщиха от Министерството на външните работи (МВнР). \"С мнозинство от 168 гласа от 184 гласували страни, на 9 ноември България бе избрана за член на Изпълнителния съвет на Организацията за периода 2017-2021 г.\", се пише в прессъобщение на министерството.Изпълнителният съвет на организацията дава препоръки и обсъжда програмата на ЮНЕСКО. Той се произнася и по приема на нови държави в организацията, както и предлага генерален директор.България бе член на Изпълнителния съвет на ЮНЕСКО с пълен четиригодишен мандат в периода 1994-1997 г.и с двугодишен мандат в периода 2007-2009 г.", "date": "2017.11.10", "title": "България избрана за член на Изпълнителния съвет на ЮНЕСКО"}
{"url": "https://offnews.bg/kultura/vazvishenie-ot-dnes-po-kinata-v-tciala-balgaria-669104.html", "text": "Три години и половина след старта на проекта „Възвишение“, снимки в над 50 локации из цяла България и почти едногодишна постпродукция, филмът на Виктор Божинов по романа на Милен Русков е вече официално на екран в над 65 кина в цялата страна. „Възвишение“ вече получи изключително високи оценки и от критиката, и от първите си зрители, посетили предпремиерните прожекции, което дава големи надежди на киноманите, а и на продуцентите, че филмът ще има дълъг живот по родните екрани.“Всеки един лев, който продукцията получи, е на екрана и вярвам, че това е верният път за българското кино, както и вярвам, че публиката ще го оцени. По време на снимките не сме правили никакви компромиси с „Възвишение“, а най-голямата награда за нас ще бъде, ако зрителите първо се посмеят, а после и поплачат с нашите герои.“ – заяви режисьорът на филма Виктор Божинов на официалната премиера преди дни.Историята на „Възвишение“ е комбинация от исторически факти и художествена измислица. През 1872 година Димитър Общи и сподвижниците му извършват Арабаконашкия обир. Сред групата, осъществила обира, са Гичо (Александър Алексиев) и Асенчо (Стоян Дойчев) – полуреволюционери, полуразбойници. Двамата получават задача от Димитър Общи да издирят Левски и да му предадат писмо. Пътуването на фона на прекрасни пейзажи от Стара планина е последвано от серия комични и драматични епизоди, които ескалират до един неочакван финал. Смях, сълзи, съчувствие, въодушевление – това са част от емоциите, които “Възвишение”-то на Виктор Божинов обещава да предизвика у вас.В ролите ще видите цяло съзвездие от актьори - Алек Алексиев, Филип Аврамов, Захари Бахаров, Васил Михайлов, Юлиан Вергов, Димитър Рачков, Кирил Ефремов, Христо Петков, Малин Кръстев, Стефан Денолюбов, Параскева Джукелова и много други, а дебют в киното прави Стоян Дойчев (в ролята на Асенчо).", "date": "2017.11.10", "title": "'Възвишение' от днес по кината в цяла България"}
{"url": "https://offnews.bg/futbol/vrachvat-zlatnata-topka-na-7-dekemvri-669124.html", "text": "Френската спортна библия France Football обяви кога ще връчи наградата за най-добър футболисти за 2017 г. - Златната топка.Церемонията ще се състои на 7 декември от 21.45 часа, а водещи ще са Давид Жинола и Жером Ревон. France Football вече разкри всички номинирани играчи за приза, като големият фаворит е Кристиано Роналдо.През миналия сезон с Реал Мадрид, той спечели Шампионска лига и титлата на Испания, а на финала срещу Ювентус вкара два гола за победата с 4:1. Очаква се португалският национал да изравни Лео Меси на върха с пет топки.Останалите номинирани футболисти са: ФИФА вече връчи наградите си за най-добър футболист за отминалата година, който беше излъчен в анкета сред националните селекционери и капитани. Тя отиде у португалеца Кристиано Роналдо, а подгласници му останаха Лео Меси и Неймар.", "date": "2017.11.10", "title": "Връчват \"Златната топка\" на 7 декември"}
{"url": "https://offnews.bg/futbol/ohrana-ne-puska-del-piero-pri-mesi-video-669125.html", "text": "Така преминава световната слава - гласи известна римска сентенция. В правотата й се убеди бившият италиански национал и идол на феновете на Ювентус Алесандро дел Пиеро.Той беше спрян от охранител в московски хотел, в който е отседнал отборът на Аржентина. Дел Пиеро искал да се види с Лионел Меси, но човекът на входа го помислил за фен и не го пуснал.Опитите на италианеца да обясни , че и той е известен футболист, макар и бивш, ударили на камък. В разговора се включват и придружаващите го лица от руска страна, които обясняват кой е той.Едва намесата на представител на треньорския щаб на Аржентина спасила Дел Пиеро от чакането пред вратата. Той прегърнал италианеца и го отвел при сънародника си.Присъствието на Меси в Москва се превърна в централно събитие и той буквално е преследван по петите от всякакви знайни и незнайни герои, което обяснява подозрителността на охраната.Самият Меси попадна в куриозна ситуация, като взе за поредния фен сънародника си и нападател на Зенит Себастиан Дриуси. После обаче той му се извинил с СМС.", "date": "2017.11.10", "title": "Охрана не пуска Дел Пиеро при Меси (видео)"}
{"url": "https://offnews.bg/futbol/v-rusia-shte-izselvat-studenti-zaradi-svetovnoto-669121.html", "text": "Студентските общежития в някои градове-домакини на Мондиал 2018 в Русия ще бъдат опразнени от младежи в дните на провеждане на световното.На тяхно място ще бъдат настанени полицейски сили и специални части, които ще бдят за реда.Академичните власти в най-големите висши учебни заведения в Нижний Новгород, Екатеринбург, Самара и Саранск вече са променили учебните програми така, че занятията на студентите да са свършили преди началото на турнира и общежитията да бъдат празни за новите си обитатели. Световното в Русия ще се проведе от 14 юни до 15 юли догодина.В него ще участват 32 отбора. Повечето са известни, а в близките дни списъкът ще стане окончателен след изиграването на баражите.Под сериозна въпросителна е участието на четирикратният шампион Италия. \"Скуадра адзура\" излиза тази вечер в Стокхолм в първи мач от баражите срещу Швеция. Ако не успее да се класира, то това ще бъде едва второ неучастие за италианците след световното през 1958 година в Швеция.", "date": "2017.11.10", "title": "В Русия ще изселват студенти заради световното"}
{"url": "https://offnews.bg/politika/bivsha-shefka-na-nzok-otstranena-za-zloupotrebi-stana-zam-zdraven-m-669118.html", "text": "Бившият управител на Здравната каса Жени Начева беше назначена за зам.-министър на здравеопазването. Начева стана шеф на НЗОК през февруари 2010 г. по предложение на ГЕРБ, като преди това беше шеф на дирекцията \"Бюджет и финансови параметри\" в Касата.Само два месеца по-късно тя беше отстранена от поста заради обвинения за престъпление по служба, според които на ВМА, „Токуда\" и болницата в Смолян са преведени общо 1,6 млн. лева, които не им се полагали.По разпореждане на Начева на болница \"Хаджи Димитър\" в Сливен са платени без основания през февруари - май 2009 г. 800 000 лева. Вече в качеството си на шеф на НЗОК - през март 2010 г., Начева е разпоредила да бъдат изплатени на \"Токуда\" 327 248,44 лева надлимитна дейност, отчетена от болницата през декември 2009 г., от бюджета на Касата за 2010 г. В случая с ВМА също става за неправомерно решение за изплащане на надлимитна дейност - в размер на 511 917 лева.Досега Начева е била директор на дирекция в Министерството на финансите.Заедно с Начева за нов зам.-министър на здравеопазването е назначен и Бойко Пенков. Той беше зам.-министър на здравеопазването в мандата на Петър Москов и Таня Андреева. Той беше и управител на НЗОК по време на правителството на Иван Костов. Бойко Пенков и Жени Начева заемат местата на Мирослав Ненков и Лидия Нейчева.За нов зам.-министър на финансите на мястото на назначения за здравен министър Кирил Ананиев е назначена Росица Велкова - Желева. Досега тя е била началник на отдел в дирекция „Държавни разходи“. Отговаряла за бюджетите, програмите и проектите, които се финансират от държавния бюджет.", "date": "2017.11.10", "title": "Бивша шефка на НЗОК, отстранена за злоупотреби, стана зам. здравен министър"}
{"url": "https://offnews.bg/ikonomika/kitajski-fond-s-aktivi-za-900-mlrd-dolara-iska-da-investira-v-balgari-669083.html", "text": "Единственият в Китай и втори по големина в света суверенен фонд China Investment Corporation (CIC) проучва възможностите за инвестиции в България.Това стана ясно на среща на главния секретар на Министерството на икономиката Владимир Туджаров с изпълнителния вицепрезидент на CIC Лиу Дзун.Лиу Дзун и ръководената от него делегация от CIC са на посещение в България по покана на Министерството на икономиката за запознаване с инвестиционната и бизнес среда, и потенциални проекти.Китайският суверенен фонд CIC, със седалище в Пекин, е 100% собственост на китайската държава. Създаден е от китайското правителство през 2007 г. с цел управление на част от огромния валутен резерв на страната и реализиране на инвестиции в чужди активи.Към настоящия момент активите на фонда са в размер на 900 млрд. долара. Фондът притежава огромен оборотен капитал, който му позволява да реализира мащабни инвестиции в сектори, като инфраструктура, промишлено производство и туризъм, като има реализирани инвестиции във Великобритания, Германия, Полша, Албания, САЩ.Владимир Туджаров е запозна гостите  с възможностите за инвестиции в българските индустриални зони, за което може да бъде получена подкрепа от страна на „Национална компания индустриални зони” ЕАД, която е 100% държавно дружество с едноличен собственик на капитала на Министерство на икономиката. Компанията има изградени зони в София, Видин, Русе, Свиленград, Бургас, където чуждите инвеститори могат да закупят терени с изградена инфраструктура и бързо да стартират производство.От министерството са предложили и да се разгледат възможностите за финансово партньорство между CIC и Българската банка за развитие в т.ч. за финансиране на инвестиционни проекти у нас.", "date": "2017.11.10", "title": "Китайски фонд с активи за 900 млрд. долара иска да инвестира в България"}
{"url": "https://offnews.bg/112/pochina-rabotnikat-padnal-vav-vana-s-kiselina-vav-vmz-sopot-669085.html", "text": "Почина работникът, пострадал вчера във ВМЗ-Сопот, съобщи БНР. Информацията беше потвърдена от пресцентъра на УМБАЛ \"Свети Георги\" в Пловдив, където беше настанен пострадалият работник.Лекарите 24 часа са се борили за живота на 44-годишния мъж, който вчера след подхлъзване е паднал в галванична вана с киселина. Той е приет бил в Клиниката по изгаряния с над 97% изгаряния, травми, несъвместими с живота, уточняват от лечебното заведение.Мъжът не е бил служител на ВМЗ, а на фирма-изпълнител, доставила и инсталираща оборудването.", "date": "2017.11.10", "title": "Почина работникът, паднал във вана с киселина във ВМЗ-Сопот"}
{"url": "https://offnews.bg/sviat/frantcia-i-germania-iskat-evropa-speshno-da-bade-izgradena-nanovo-669115.html", "text": "Френският президент Еманюел Макрон и германският му колега Франк-Валтер Щайнмайер изтъкнаха днес спешната необходимост Европа да бъде \"изградена наново\", веднага щом в Берлин встъпи в длъжност ново правителство, предаде Франс прес, цитирана от БТА.\"Ние споделяме дълбокото убеждение, че преустройството е необходимо и спешно, и че следващата година ще е определяща в това отношение\", заяви Макрон след среща между двамата в Елисейския дворец по случай честванията на годишнината от края на Първата световна война.\"Наша обща отговорност е след съставянето на коалиционно правителство да работим за това. Разчитам да извършим тази работа с канцлера Меркел\", подчерта френският президент.\"Всички партньори в коалицията, която е на път да бъде създадена, потвърдиха по време на предизборната кампания движещата роля на френско-германския екип за осъществяването на нов европейски проект\", отбеляза Макрон и изрази надежда, че контурите на този проект ще бъдат очертани в идните месеци.Германският президент приветства смелата реч на Макрон на 26 септември в Сорбоната, в която той изложи насоки за реформиране на Европа, \"в момент на силен скептицизъм\".\"Сигурен съм, че ентусиазмът на речта в Сорбоната ще увлече и бъдещото германско правителство\", заяви Щайнмайер.След срещата си двамата лидери отпътуваха за Елзас, където следобед ще открият тържествено френско-германския музей близо до връх Хартмансвилеркопф. На това място са се водили едни от най-кървавите сражения през Първата световна война и са убити около 25 000 френски и германски войници.Откриването на т.нар. \"Историал\" ще постави началото на честванията за 11 ноември 1918 г. - Деня на примирието, с който се слага край на войната.", "date": "2017.11.10", "title": "Франция и Германия искат Европа спешно да бъде 'изградена наново'"}
{"url": "https://offnews.bg/112/ottcepiha-tcentara-na-stara-zagora-zaradi-probit-magistralen-gazoprovo-669088.html", "text": "При ремонтни дейности на централния булевард \"Цар Симеон Велики\" в Стара Загора е пробит магистрален газопровод.Аварията е станала малко преди 11 часа. Подаването на метан е спряно, съобщи за БНР комисар Стоян Колев - шеф на службата за противопожарна охрана и защита на населението.Изтичането на остатъчната газ е преустановено минути преди 12.00 часа.Централният площад около мястото на аварията продължава да е отцепен, а в района има съсредоточени сили на полицията и пожарната. Извършена е евакуация на служителите от общината. Изведени са и всички хора, които са се намирали в непосредствена близост до пробития тръбопровод. Пострадали няма.Автомобилът за химическа защита на пожарната и на газ-анализаторът на фирмата доставчик не отчитат стойности на метан в атмосферата.", "date": "2017.11.10", "title": "Отцепиха центъра на Стара Загора заради пробит магистрален газопровод"}
{"url": "https://offnews.bg/temida/opravdaha-podkupnia-inspektor-ot-dai-iskal-pari-s-jok-karmaza-vide-669080.html", "text": "Бившият служител на ДАИ Петър Василев е оправдан от Хасковския окръжен съд. Инспекторът се прочу, след като турски шофьор на ТИР го засне как си иска подкуп.  през 2015 г. Прокуратурата го изправи на подсъдимата скамейка по обвинение, че е поискал 20 евро от тираджията. Тогава Петър Василев, който към момента е безработен, заяви пред журналистите, че не е виновен. Две години по-късно окръжните магистрати го оправдаха.По време на разговора Василев показва оскъдни познания по турски, от който най-вече е запомнил цветовете на парите. След като го пита дали не иска да го провери, водачът му предлага пари, а инспекторът уточнява какви точно иска: \"Мави (прев. \"синя\") пара, мави знайш к’о е? Йок кърмъзъ (прев. \"не червено\") - по този начин той заявява, че не иска 10, а 20 евро. Следва разговор, при който двамата уточняват цвета на парите - шофьорът предлага \"сини\" копюри, докато инспекторът оспорва цвета им:Инспектор на ДАИ: Ха ха! Това не е синьо. Къде е синьо? Това е бяло.Водач: Друго? Ето синьо, а! Червено.Инспектор на ДАИ: Ха ха червено, няма червено, чакай (къса нещо). Комшу, какъв е багажът?Водач: Лешници... Сега на теб, ако няма да ти дам, и после ще ме спре в София (не се разбира).Инспектор на ДАИ: (закача нещо с телбод ). Ето… Това е контролът (подава квитанция). В България, всичко... И финиш.Водач: Добре... хайде.Инспектор на ДАИ: Хайде, комшу... С усмивка.Водач: Хайде... Живи, здрави. Откъде научи за сините пари?Инспектор на ДАИ: А?Водач: Откъде се научи да казваш мави пара (сини пари)?ДАИ: Ха ха ха... Ееее, комшу, комшу!Присъдата подлежи на обжалване и протест пред Апелативен съд Пловдив в 15 дневен срок.Според решението на съда има нарушения в работата на служителя - той не отразил своевременно проверката в ежедневния си отчет.\"Тези нарушения на службата не съставляват престъпление\", се отбелязва в оправдателната присъда, цитирана от \"Марица Хасково\".", "date": "2017.11.10", "title": "Оправдаха подкупния инспектор от ДАИ, искал пари с 'Йок кърмъзъ' (видео)"}
{"url": "https://offnews.bg/sviat/medik-ubil-pone-100-dushi-v-dve-bolnitci-v-germania-669081.html", "text": "Германски медик убил 100 души в две болници, като им вливал нарочно фатална доза лекарство, за да впечатли колегите си как реанимира пациентите, съобщи Би Би Си. Нийлс Хогел вече излежава доживотна присъда за убийството на двама души. Доказателствата показват обаче, че той е убил поне 100 души. Според разследващите Хогел е убил 38 пациенти в Олденбург и 62-ма в Делменхорст, в Северна Германия, между 1999 и 2005 г. Повторното разследване срещу него започнало, след като по време на делото срещу него той признал, че е убил 30 души. По това дело от 2015 г. той е осъден за убийството на двама души, опит за убийство на двама души и нанасянето на вреда на пациенти. В рамките на разследването са ексхумирани телата на 130 бивши пациенти на медика в опит да се намери наличие на използвания от него медикамент. Властите смятат, че жертвите вероятно са повече от 100, но след смъртта им много пациенти са били кремирани и няма как да се докаже, че им е бил дадено лекарството. Ако бъде осъден, Хогел ще се окаже сред серийните убийци с най-много жертви в поствоенна Германия. ", "date": "2017.11.10", "title": "Медик убил поне 100 души в две болници в Германия"}
{"url": "https://offnews.bg/obshtestvo/kiril-ananiev-kania-bivshite-ministri-da-me-savetvat-669087.html", "text": "Здравеопазването няма цвят, ще работя с всички парламентарно представени групи, с гражданското общество, съсловните организации и с всички, които могат да допринесат за развитието му. Това заяви Кирил Ананиев, след като днес бе избран за министър на здравеопазването. Той обяви, че вече има план за действие, съобразен с приоритетите на правителството в този сектор. Министърът ще предложи създаване на консултативен съвет от експерти, ще се обърне към научната общност за помощ при изработването на политики. Една от идеите му е да покани и бившите министри на здравеопазването в дискусиите. За предшественика си проф. Николай Петров Ананиев обясни, че винаги е работил чудесно с него. Сред приоритетите на новия здравен министър ще е въвеждането на електронно здравеопазване, преглед на лекарствената политика, баланс в бюджетирането на НЗОК, справянето с корупционни практики. Той започва работа веднага, като до седмица ще е сформирал екипа си. ", "date": "2017.11.10", "title": "Кирил Ананиев: Каня бившите министри да ме съветват"}
{"url": "https://offnews.bg/obshtestvo/atlantitci-iskat-proverka-kak-se-stigna-do-edin-dostavchik-na-bojni-ko-669084.html", "text": "Да бъде извършена проверка на това, как се стигна до явяването на само един кандидат за доставката на нови бойни кораби за армията за 820 млн. лв. За това призоваха от , които в своя позиция изразиха безпокойство, че покрай скандалите с купуването на нови изтребители, доставката на бойни кораби ще остане на заден план.От организацията настояват в поръчката да не се допуска изборът на един основен доставчик, който няма доказана практика и капацитет за изпълнението на такъв скъп проект. От съвета настояват да се създадат условия в проекта да участват доказани производители от страни от НАТО и ЕС, както и да се използват възможностите за реализация на проекта съвместно със съюзни държави, включително и с включване на всички механизми и агенциите на НАТО и ЕС.В позицията се настоява за рестартиране на проекта \"максимално бързо\", като бъдат съобразени и по-горните препоръки, така че проектът да не бъде провален. В текста се посочва още:В края на октомври от Министерството на отбраната обявиха, че по проекта за купуване на нови кораби е подадена само една оферта, като не е посочено името на участника.До момента обаче е ясно, че военното министерство е изпратило запитвания до европейски корабостроителни компании, от които само една е българска. До този момент интерес единствената българска компания, обявила интерес към покупката, е \"МТГ Делфин\", индиректно свързвана с бизнесмена и председател на КРИБ Кирил Домусчиев.", "date": "2017.11.10", "title": "Атлантици искат проверка как се стигна до един доставчик на бойни кораби за 820 млн. лв."}
{"url": "https://offnews.bg/sviat/radioaktiven-oblak-mina-ot-rusia-nad-evropa-669089.html", "text": "Облак с ниска радиоактивност е преминал над Европа през последните седмици, показват данни на Френския институт за ядрена безопасност. Според тях в облака се е съдържал радиоактивния радионуклид рутений-106. Предполага се, че причината за радиоактивността е резултат от инцидент в ядрен обект в Русия или Казахстан, станал в края на септември, съобщава . и експерти търсеха причината, предполагайки, че източникът е в Южна Русия.За периода от 27 септември до 13 октомври 2017 г. само станциите на Сейн-Сюр-Мер, Ница и Аячо са разкрили наличието на Рутений-106. Резултатите от европейските станции от 3 октомври 2017 г. също потвърждават присъствието на Рутений-106 в атмосферата на повечето европейски страни, въпреки че няколко дни след това се наблюдава спад в нивата на радиоактивния радионуклид.От Френския институт за ядрена безопасност твърдят, че нивата на концентрация в въздуха на Рутений-106, регистрирани в Европа и особено във Франция, не са опасни за човешкото здраве или за околната среда. Оттам публикуват карта, според която зоната на замърсяване се намира между река Волга и планината Урал.Въпреки че се появиха някои интересни, дори ужасяващи слухове в МotherВoard, че Русия тайно е тествала тактическо ядрено оръжие в Арктика, което е довело до радиоактивно изтичане, реалността е много по-банална. Експерти посочват, че ако е имало ядрен опит, щяха да се регистрират повишени нива на повече от едно радиоактивно вещество. Подобно на рутений-106, йод-131 също се използва за медицински цели и повишението най-вероятно идва от някоя фармацевтична компания за производство на радиоактивни лекарствени средства.Според учените при подобна авария във Франция, би се наложило мерки за защита на населението в радиус от няколко километра от мястото на централата. От Френския институт за ядрена безопасност обаче успокояват населението, че няма риск за здравето на хората, а вероятността от внос на замърсени храни от опасния район във Франция е изключително малка.", "date": "2017.11.10", "title": "Радиоактивен облак мина от Русия над Европа"}
{"url": "https://offnews.bg/temida/bivsh-shef-na-sad-v-grupa-nanesla-shteti-za-600-000-lv-garantciata-669092.html", "text": "Специализираната прокуратура повдигна обвинения на трима участници в организирана престъпна група за данъчни престъпления, чийто ръководител е бивш председател на Районния съд в Сандански, а един от участниците – бивш общински съветник в града. Установената щета, нанесена от групата на държавния бюджет чрез избягване на плащане на ДДС от началото на 2010 г. до юли 2016 г., е в особено големи размери - 636 267,19 лева, съобщиха от Специализираната прокуратура.  В продължение на 5 години и половина групата е действала по една и съща схема. За да се избегне установяването и плащането на дължим ДДС на контролирана от участниците фирма, са съставяни счетоводни документи с невярно съдържание. В дневниците за покупки са отразявани плащания за неизвършени услуги и доставки от 10 „кухи“ фирми в Сандански и Благоевград, съставяни са месечни справки-декларации по Закона за ДДС с невярно съдържание, като в крайна сметка е бил приспадан неследващ се данъчен кредит в полза на въпросното дружество.С постановления на екипа прокурори, работил по случая, на ръководителя на групата е наложена мярка за неотклонение „Парична гаранция“ в размер на 5000 лева. На двамата участници са наложени парични гаранции съответно от 4000 и 3000 лева. Разследването на случая е водено от служители на ГДБОП под надзора на екип от прокурори в Специализирана прокуратура. ", "date": "2017.11.10", "title": "Бивш шеф на съд в група, нанесла щети за 600 000 лв., гаранцията му - 5000"}
{"url": "https://offnews.bg/ikonomika/chestito-deputate-osnovnata-im-zaplata-stava-3243-leva-sas-141-leva-669086.html", "text": "Основната заплата на депутатите в 44-ото Народно събрание става 3243 лева или със 141 лева повече от досегашното им възнаграждение.Това става ясно от данните за средната работна заплата в страната, които Националният статистически институт (НСИ) обяви днес.Реалното възнаграждение на депутатите обаче е доста по-високо, тъй като към основната им заплата се начислява бонус за участие в парламентарни комисии и клас за трудов стаж.Основната заплата на народните представители се формира от утрояването на средната работна заплата в обществения сектор за последния месец на предходното тримесечие. За септември в държавните ведомства средното възнаграждение е било 1081 лева, докато за юни, последният месец на предходното тримесечие, е възлизало на 1034 лева.Повишаването на работните заплати на депутатите автоматично води и до ръст на заплатите на премиера Бойко Борисов, който взема с 55% повече от редови депутат и на министрите му, чиито заплати са с 30 на сто по-високи от парите на народните представители.Основната заплата на министър-председателя за първи път става над 5000 лева, но все още ще е по-ниска от тази на шефа на охраната в АЕЦ \"Козлодуй\" \"Намазва\" и вторият управленски ешелон в изпълнителната власт. Съвсем наскоро, миналия месец, правителството промени методиката, с която се определят размерите на основните месечни заплати на заместник-министрите и на началниците на кабинетите на заместник-министър председателите, с което на практика възнагражденията им бяха удвоени. Те вече получават 85 на сто от основната месечна заплата на министър, а с новото увеличение и техните доходи нарастват пропорционално.Според обявените днес данни на НСИ средната брутна месечна работна заплата (общо за обществен и частен сектор) за юли 2017 г. е била 1039 лв., за август -1008 лв., и за септември - 1064 лева.През третото тримесечие на 2017 г. средната месечна работна заплата нараства с 10.2% спрямо третото тримесечие на 2016 г., като най-голямо e увеличението в икономическите дейности „Операции с недвижими имоти” - с 13.5%, „Административни и спомагателни дейности” - с 12.9%, и „Други дейности” - с 12.6%.Икономическите дейности с най-високо средномесечно трудово възнаграждение на наетите лица по трудово и служебно правоотношение през третото тримесечие на 2017 г. са:Най-нископлатени са били наетите лица в икономическите дейности:", "date": "2017.11.10", "title": "Честито, депутате: Основната им заплата става 3243 лева, със 141 лева повече"}
{"url": "https://offnews.bg/obshtestvo/pametnikat-na-aliosha-v-plovdiv-osamna-sas-svastiki-i-poslania-kam-zah-669093.html", "text": "Днес паметникът \"Альоша\" в Пловдив осъмна с изрисувани свастики, антисемитски лозунги и обидни политически послания, включително срещу говорителката на руското външно министерство Мария Захарова, съобщава БНР.В тази връзка общинският и областен съвет на БСП разпространиха декларация в която се казва:Социалистите призовават президента, премиера и лидери на всички политически партии да осъдят случилото се. Те настояват пловдивската местна власт да предприеме всички мерки за охрана и защита на паметника.В неделя с церемония на паметника Альоша и концерт в културния дом „Борис Христов“ ще бъде отбелязана 60-тата годишнина от изграждането на монумента.", "date": "2017.11.10", "title": "Паметникът на Альоша в Пловдив осъмна със свастики и послания към Захарова"}
{"url": "https://offnews.bg/politika/noviat-zdraven-ministar-imam-plan-za-dejstvie-niama-da-mi-dadat-i-10-669091.html", "text": "Новият здравен министър Кирил Ананиев обяви, че вече има подготвен план за действие и не очаква да получи толеранс дори от 10 дни. \"На базата на приоритетите на правителството, които са записани в програмата, аз съм подготвил един план за действие във всички направления - административно-структурно, отделните видове дейности в здравното осигуряване, връзката между отделните звена в системата. Напълно съм наясно, че никой няма да ми даде нито 100 дена, нито 30 дена, нито 10 дена. Ще се опитам да се мобилизираме всички ние като министерство, като екип, за да ускорим нещата, които стоят като ангажимент пред Министерството на здравеопазването\", каза Ананиев при приемането на поста от предшественика си проф. Николай Петров.Ананиев благодари на Петров и каза за него, че е с отлични впечатления от него и общата им работа. \"Познавам проф. Петров много отдавна, много отдавна работим заедно, включително и месеците, в които той беше министър. Aз съм с отлични впечатления от него, невероятен професионалист, невероятен човек, човек, който си разбира от работата. Не го казвам в момент на раздяла, защото ние няма да се разделим, ние ще продължим да работим заедно, аз ще ползвам неговия опит и аз ще споделям моя с него, надявам се пътищата ни да продължат в работен вариант и за в бъдеще. Съжалявам, че се случи всичко това, но се надявам да не го приема лично. Ще се опитам да продължа дейността на министерството така, както тя е подредена в момента, но с идеята да я доразвия, защото много неща има, които още трябва да се направят\", допълни новият министър. \"Надеждите към вас са много големи. Имате безрезервната ми подкрепа. Няма да ви досаждам със съвети и идеи, но съм на 24 часа разположение, ако имате нужда от мен. И накрая ще кажа най-доброто пожелание, което съм получавал някога - когато бях служебен министър от проф. Милан Миланов - кураж и с Бога напред\", каза му Петров.Той предаде на Ананиев отчета за изминалите 6 месеца и му подари икона, която да го пази с препоръката едно от първите и най-важни неща, които да направи в  министерството - да направи водосвет за себе си и екипа си. ", "date": "2017.11.10", "title": "Новият здравен министър: Имам план за действие, няма да ми дадат и 10 дни толеранс"}
{"url": "https://offnews.bg/ikonomika/taksita-natiskat-stolichna-obshtina-da-vdigne-tcenite-vmesto-tiah-669019.html", "text": "Таксиметрови компании искат да вдигнат цените в София, като за целта натискат Столична община да въведе минимална тарифа за услугата. Преговори вече текат по искане на бакшишите, научи OFFNews.Според представители на бранша минималната цена трябва да бъде по-висока от най-често срещаната сега около 70 стотинки на километър.Предложението на практика звучи доста абсурдно, тъй като повече от 70 стотинки на километър искат само \"копърките\", които дебнат пред нощните барове, край болниците и на Централна гара. Освен това на пазара в столицата има и жълти коли, които возят на цена от 59 стотинки на километър.От \"Московска\" 33 обаче не са съгласни нито да се намесват на пазара, нито да поемат отговорност за повишаване на цените на такситата. Ако въведем минимална цена 1 стотинка, кой проблем ще решим, обясняват съветници. Въвеждането на минимални цени на такситата бе гласувано в края на 42-ото Народно събрание по предложение на бившия транспортен министър от БСП Петър Мутафчиев. Според текста общинските съвети определят долен праг на тарифите. Такъв бе фиксиран в много от общините у нас, но не и в София. В столицата има само максимална тарифа, която е 1,30 лева/км от 6 до 22 часа и 1,60 лв./км.През 2014 г. от таксиметровия бранш бяха внесли предложение в Столичния общински съвет 1,30 лева да бъде минималната цена, а не максималната. Замисълът обаче не мина. ", "date": "2017.11.10", "title": "Таксита натискат Столична община да вдигне цените вместо тях"}
{"url": "https://offnews.bg/obshtestvo/tciala-nosht-bez-voda-v-chast-ot-tcentara-na-sofia-669033.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. От 23 часа днес до 6 часа утре няма да имат вода на бул. „Евлоги и Христо Георгиеви“ от ул. „Шипка“ до ул. „Мърфи“, ул. „Оборище“ от бул. „Евлоги и Христо Георгиеви“ до ул. „Васил Друмев“ и бул. „Мадрид“ от бул. „Евлоги и Христо Георгиеви“ до ул. „Алеко Константинов“. Причината е подмяна на спирателен кран на ул. „Оборище\" в Център. Реконструкция на уличен водопровод до бл. 168 , жк. „Света Троица“, налага спиране на водоподаването от полунощ до 12:00 часа на бл. 168, бл. 354, бл. 357, бл. 361.Изграждане на ново сградно водопроводно отклонение на ул. „Любляна“, кв. „Карпузица“, налага спиране на водоподаването от 10:00 до 20:00 часа в района на ул. „Любляна“ от №60 до ул. „Евлия Челеби“. Подмяна на сградно водопроводно отклонение на ул. „Цар Борис III“ в с. Казичене налага спиране на водоподаването от 10:00 до 19:00 часа на ул. „Цар Борис III“ от ул. „Христо Ботев“ до ул. „Аличо“, ул. „Пейо Яворов“ от ул. „Аличо“ до ул. „Околовръстна“, ул. „Околовръстна“ от ул. „Цар Борис III“ до ул. „Пейо Яворов“, ул. „Трети март“, ул. „Серафим Стоев“. Във връзка с подмяна на водомерен възел на ул. „Богдан\", вилна зона „Иваняне“, се налага спиране на водоподаването от 9:00 до 12:00 часа на Вилна зона „Иваняне“. Заради подмяна на пожарни хидранти на ул. „Освобождение\", жк. „Разсадника - Коньовица“, се налага спиране на водоподаването от 10:00 до 17:00 часа на ул. „Освобождение\", ул. „Хъшове“, ул. „Обеля“, ул. „Самодивско изворче“. Без вода във връзка с подмяна на сградно водопроводно отклонение на ул. „Индже войвода“ , жк. „Разсадника – Коньовица“, ще бъдат от 10:00 до 16:00 часа на ул. „Индже войвода“ от ул. „Д-р Калинков“ до ул. „Три уши“. ", "date": "2017.11.10", "title": "Цяла нощ без вода в част от центъра на София"}
{"url": "https://offnews.bg/futbol/tcska-interes-kam-karanga-ima-no-oferti-ne-669117.html", "text": "Ръководството на ЦСКА заяви, че в клуба на е постъпвала официална оферта за трансфер на голмайстора на Първа професионална лига - Фернандо Каранга.В съобщение на официалния си сайт \"червените\" определиха информациите за интерес към бразилеца като спекулации и заподозряха, че те целят да разконцентрират бразилеца преди следващите срещи.За интерес към Каранга се заговори от страна на португалския Бенфика, а изданието \"А Бола\" определи като конкуренти за подписа на нападателя английските Уест Бромич и Кристъл Палас.Ето и цялото изявление от страна на ЦСКА:Армейци,по повод на появилите се информации в някои медии ви информираме, че конкретна оферта за Фернандо Каранга не е постъпвала в клуба.Да, интерес към голмайстора на Първа професионална лига има от много отбори, но до момента няма клуб, който да е изпратил конкретно предложение за нападателя.Всички информации, които се разпространяват в момента, са спекулации, целящи да разконцентрират футболиста преди предстоящите важни мачове.Ние обаче вярваме, че той няма да се поддаде на спекулациите и ще продължи да се раздава на терена с червената фланелка.От ръководството\".", "date": "2017.11.10", "title": "ЦСКА: Интерес към Каранга има, но оферти - не"}
{"url": "https://offnews.bg/kultura/shte-ima-nova-trilogia-na-mezhduzvezdni-vojni-669061.html", "text": "Космическата сага „Междузвездни войни” ще бъде продължена с нова трилогия. Трилогията е възложена на 43-годишния режисьор Райън Джонсън, който е създател и на предстоящия Епизод VIII от сагата „Последните джедаи”, обявиха от компанията „Уолт Дисни”. Познатите досега сюжетни линии, създадени от режисьора Джордж Лукас, ще бъдат значително разширени.Джонсън възнамерява да въведе нови герои и неизследвани досега части от далечната галактика, надхвърляйки рамките на историите на главния герой Люк Скайуокър.Първо обаче се очаква Епизод IX от сегашната сага, планиран за 2019 г. ", "date": "2017.11.10", "title": "Ще има нова трилогия на 'Междузвездни войни'"}
{"url": "https://offnews.bg/politika/stolichnite-sotcialisti-zaedno-s-shalom-protiv-lukovmarsh-dogodina-669090.html", "text": "В последно време все по-често ставаме свидетели на надигащи се в Европа и по света прояви на нетолерантност и ксенофобия. За съжаление, България не остава встрани от подобни прояви, се казва в позиция на БСП - София. Нещо повече - при сформирането на управляващата коалиция в началото на годината видяхме грозни прояви на политици, които демонстративно показват снимки с фашистки жестове и се гордеят с тях в профилите си в социалните мрежи. А депутат от управляващата партия ГЕРБ направи скандално изказване: \"Да наречеш някого \"фашист\" е по-малка обида, отколкото да го наречеш \"комунист\", се казва в текста на столичните социалисти. В позицията им пише още: Историята показва, че България и българските граждани никога не са проявявали търпимост и толерантност към подобни прояви на такава мракобесна идеология, каквато е \"кафявата чума\". А още по-малко в храма на държавността - Народното събрание. През първата половина на 2018 година България ще поеме европейското председателство. Това означава, че през този период страната ни ще бъде лидер, който отстоява споделените ценности на Европейския съюз, сред които са толерантност и заклеймяване на екстремизма, расизма, ксенофобията, антисемитизма и всички други форми на дискриминация.На фона на всичко това за февруари 2018 година вече подготвят следващия парад на омразата Луковмарш. Проведен за първи път в София през 2003 година, той е организиран от крайнодесни групировки в памет на ген. Христо Луков. По времето на Втората световна война той е начело на Съюза на българските национални легиони - пронацистка организация, която е и сред най-яростните поддръжници на Закона за защита на нацията, влязъл в действие през януари 1941 г. Антисемитизмът, в лицето на Луков и неговите верни последователи, е в пълен противовес на светлия момент в българската история, когато България, организира успешна кампания и спира депортацията на българските евреи в лагерите на смъртта. Същевременно режимът, поддържан от Луков, разрешава депортацията на 11 343 евреи от териториите в Беломорска Тракия, Вардарска Македония и град Пирот, които намират смъртта си в лагера Треблинка.Ние, софийските социалисти, сме убедени, че e огромна грешка държавата ни да допусне провеждането на шествие с участието на поддръжници на личност и идеология, която символизира най-мрачните моменти от европейската история на 20-ти век - времена, които в действителност създадоха нуждата от Обединена Европа като гарант катастрофата да не се повтори.Ето защо Градската организация на БСП - София подкрепя позицията на Организацията на евреите в България \"Шалом\" и призива й към държавните институции и общинските власти в столицата да положат необходимите ефективни усилия за възпрепятстване на плановете за провеждане на Луковмарш в столицата през февруари 2018 година. ", "date": "2017.11.10", "title": "Столичните социалисти заедно с 'Шалом' против Луковмарш догодина"}
{"url": "https://offnews.bg/sviat/shest-zhertvi-sled-srutvane-na-sgrada-v-ruskia-grad-izhevsk-zaginalo-669060.html", "text": "Шест души са загинали след като 9-етажен жилищен блок в руския град Ижевск рухна след взрив на газ. Сред жертвите има дете на 8 години, момиче е в болница без опасност за живота, съобщи РИА Новости. Спасителните работи на мястото на произшествието продължиха цяла нощ. При издирвателната операция е пострадал един спасител. Осем апартамента са напълно разрушени. В разчистването на останките от сградата участват над 1000 души и безпилотни летателни апарати. Възможно е да има още хора под развалините, по-рано бе съобщено за двама изчезнали. В рухналата сграда живеят 28 души. В момента на експлозията там са били между 10 и 15, съобщават местните власти. В града е въведено извънредно положение, започнало е и дело за углавно престъпление. ", "date": "2017.11.10", "title": "Шест жертви след срутване на сграда в руския град Ижевск, загинало е и дете"}
{"url": "https://offnews.bg/sviat/ofitcialnata-sreshta-mezhdu-putin-i-tramp-vav-vietnam-propadna-669062.html", "text": "Руският президент Владимир Путин пристигна във виетнамския град Дананг, където днес и утре ще участва в срещата на върха на Азиатско-Тихоокеанското сътрудничество (АТИС), съобщи ТАСС.Очакваната среща на руския държавен глава с американския му колега Доналд Тръмп обаче, за което съобщи прессекретарят Дмитрий Песков, няма да се състои.Договореност не е постигната, поради несъгласие за часа между двете страни, информира говорителят на Белия дом Сара Сандърс, минути преди Тръмп да кацне в Дананг, цитирана от АФП и Фокус. Сандърс обаче не изключи възможността двамата президенти да се срещнат и да си кажат \"здравей\", според телевизия Ей Би Си. Руският президент Владимир Путин е готов да се срещне с американския си колега Доналд Тръмп по време срещата на срещата във Виетнам, съобщи преди ден външният министър на Русия Сергей Лавров, цитиран от РИА Новости. ", "date": "2017.11.10", "title": "Официалната среща между Путин и Тръмп във Виетнам пропадна"}
{"url": "https://offnews.bg/interviu/bsp-veche-testva-kandidati-za-kmet-na-sofia-668978.html", "text": "Г-н Паргов, защо се стигна до такъв скандал с депутата проф. Иво Христов – заради подкрепата на тезата, че Червената армия е спасила българските евреи или заради обидата към българските граждани, че 80% са дебилни?Представянето на тезата за ролята на Червената армия в медиите по този начин приличаше малко на фалшива новина. Да си зададем въпроса така „Ако Хитлер беше победил тотално в Европа, щеше ли да остане жив евреин? Оотговорът е ясен. Става дума за това, че правителствата и обществата в Европа са се съобразявали с хода на Втората световна война. В това число и политиците в България по времето на фашизма, чието съществуване у нас напоследък много се отрича, за съжаление. Както и антифашисткото движение. Това, което се намекна е, че ходът на войната предопределя какво ще се случи с българскте евреи – актът на самото спасяване никой не отрича. Всички еврейски организации във всички държави, където са активни, в това число и българските, признават ролята на антифашистката борба за победата над фашизма и хитлеризма.А думите на проф. Иво Христов, уважаван представител на академичната общност, депутат от гражданската квота на БСП, които е изпуснал, са резултат по-скоро на емоция, отколкото на сериозен размисъл. Той поднесе своите извинения. Имало е подобни случаи и с други политици, включително и с настоящия премиер. Сега се използва като контраатака срещу атаките на БСП към управляващите.Но, че това не е оправдание за постъпката, е неоспоримо.Ходихте ли вече да видите лъва пред НДК, харесва ли ви? Бях много впечатлен, че хората не го възприемат като светиня, а си правят снимки и селфита, което е показателно за направеното от общината. Събори паметник, който олицетворяваше 1300 години българска държава, и постави лъв, с който хората да си правят селфита.Сега правим втора грешка – някой решил да ни дари нещо, което на него му се струва безценно, да го поставим в центъра на София, без значение, че това е мястото на бившия мавзолей. Говоря за „Бронзовата къща“. Преди месец на комисия по култура от БСП предложихме на това място да се изгради паметник на хан Аспарух. Такъв паметник няма у нас. Това е видима част от столицата, преминават стотици чужди туристи, граждани, пеша, велосипедисти, с автомобили. Паметник на Аспарух би символизирал единството на българите през различни периоди, включително и тежки. Добре, ще я поставим тази „Бронзова къща“, която хората вече наричат „Бронзовия мавзолей“, за една година. Но нека от сега институциите да започнат подготовката на това място да има паметник, който да символизира единството на българската държавност и народ. Да кажем пред всички, че се обединяваме около това.Мисля, че София заслужава това като столица. Нещо, което да ни обедини, без значение на партийна принадлежност и пристрастия ляво - дясно.Като говорите за обединение – по-обединена ли е БСП след конгреса от октомври?В цялата история на БСП – 126 годинии, лявото се е проявявало в различни форми. В БСП диалогът – дали на по-висок тон или не, винаги е съществувал и е част от партийния процес. Такива ситуации е имало преди и ще има пак. Не бива да им се отдава толкова голямо значение.Какво имате предвид под „подобни ситуации“?Имам предвид дискусии за начина на правене на политика, участието на партията в политическия живот, начина на водене на партията... И разбира се – приоритети и цели. Конгресът беше еманация на всичко това, можеше да се случи и по по-добър начин, но това е повод за размисъл.Няма да има нужда от паметник пред „Позитано“, който да помага като символ на единството?Говоря за държавничество и държавнически подход, тях слагам на първо място пред партийния интерес. Той е под националния.Пръв заговорихте преди конгреса за вот на недоверие, сега ще се внася, това национален интерес ли е? Да, по време на Градската конференция на БСП в София. Вотът на недоверие показва най-добре несъгласието на една опозиционна партия с начина, по който се управлява държавата. Ако направим сравнение с вотовете, които се внасяха от парламентарната група на БСП в предишния парламент, когато депутатите ни бяха много по-малко на брой, това беше част от опозиционното поведение. В противен случай казваш – абе не са добре нещата, ама ги приемаме. Което не съответства на нашето говорене. А не е ли вотът това, за което пак Вие говорехте преди конгреса – БСП да спре със самоанализите и да премине към действие? Тоест – вот, който ще помогне повече на БСП, отколкото да доведе до падане на правителство?Не, този вот трябва да покаже на управляващите, че нивото на самозабравяне, на чувство за безнаказаност, е стигнало до критична точка. Налага се малко да се освестят. Да осъзнаят къде се намират и как управляват. Не само на централно ниво, а и по места. Говорим за цял модел, за система на управление, която дава уродливи ефекти в държавата като цяло. И в липсата на усещането у гражданите за онази справедливост, в името на която ГЕРБ дойде на власт през 2009 година. Това беше основното обещание на Борисов, с което спечели срещу Тройната коалиция.Ако се стигне до предсрочни избори след председателството, БСП ще може ли да ги спечели?Това, че идват избори, кара структурите на партията да започнат да се мобилизират. Мобилизира се и нашият електорат. БСП трябва да бъде готова за избори, независимо дали те ще са предсрочни парламентарни или редовни европейски и местни.А идеята БСП да издигне за кмет на столицата „Софийския Румен Радев“ набира ли скорост? Това не е просто идея, а търсене на успех на местните избори през 2019 г., подобен на успеха, постигнат от Румен Радев на президентския вот. Чувах коментари, че БСП търси друг „пенсиониран пилот“ и други подобни, които граничат с човешката глупост.  защото е очевидно, че моделът учител-мениджър е изчерпан. Той се свежда до усвояването на няколко стотици милиони от европейски фондове. С тях се изгради основа на централна инфраструктура – дори по няколко пъти, и метрото. Дотук. Не са санирани сградите на всички детски градини и училища. Сега се сетиха за наредбата за ред и сигурност в София, която не е променяна от 1993 година... И то в навечерието на председателството поради страха от протести пред очите на чужденците и необходимостта от обясненията защо тези хора са недоволни. Не разбирам и приумиците да се затварят тоя или оня булевард, да се прави пешеходна зона – както на бул. „Витоша“, без да се помисли за околното пространство, как ще се придвижват живеещите на съседните улици, как ще се зареждат обектите и т.н. За поредна година повтаряме, че икономическата рамка на транспортната система на София не е оптимизирана, че пътникът, а не парите трябва да е във фокуса на внимание, че общината е мащеха за хората от крайните квартали. Хората искат благоустройство на кварталите, в които живеят. Дори съседите на кмета Йорданка Фандъкова се вдигнаха на протест. Бюджетът на София за 2018 г., който предстои да бъде приет, трябва да бъде с изцяло нова философия. Има места, на които кракът на общината не е стъпвал от времето на социализма. Всичко е оставено на самотек, което вече е проблем. Разбираме, че парите вечно не стигат, но наболелите проблеми трябва да станат приоритет.Какво според Вас трябва да се прави в София? Необходимо е административно преустройство на столицата, намаляване броят на районите, създаване на възможност за избор на районни общински съветници и намаляване на градските съветници в СОС от 61 на 31 или на 21. Решаване на проблемите на възможно най-ниското равнище - районното, което е най-близо до хората. Да почувстват, че данъците и таксите, които плащат, общината им ги връща като грижа за подобряване на средата в района, в който живеят. Необходима е децентрализация на районните общини, те да имат собствени бюджети и да решават проблемите на хората по места.Имате ли вече някого предвид за кандидат за кмет на София? Правим проучване на общественото мнение, за да може този образ на мениджър да получи конкретни черти. И после да наслагваме определени личности върху него. Може да бъде и човек, който е добър мениджър в IT сектора, ако искаме София наистина да стане дигитална столица. Хората ще очертаят образа на човека, който искат да ги управлява. Проучването е и с фокус групи да видим различните общности какви очаквания имат.А вие защо не искате да се кандидатирате за кмет на София? Преценявайки психологическите и политическите нагласи в София през последните 28 години, си даваме сметка, че трудно бихме успели с една чисто партийна кандидатура, независимо коя е тя. Считам, че не е дошло времето за такава кандидатура.", "date": "2017.11.10", "title": "БСП вече тества кандидати за кмет на София"}
{"url": "https://offnews.bg/litca/obviniha-i-stivan-segal-v-seksualen-tormoz-669069.html", "text": "Актьорът и майстор по бойни изкуства Стивън Сегал също се оказа в центъра на секскандал. Сега и актрисата Порша де Роси от популярния сериал „Али Макбийл” се оплака от сексуални набези от страна на Сегал. Де Роси, която е оженена за шоу водещата Елън де Дженерис, отправи обвинението в съобщение в „Туитър”.Тя твърди, че по време на прослушване за филм Сегал ѝ казал: „колко е важно да има химия извън екрана”, преди да разкопчае кожените си панталони.Според актрисата агентът ѝ се е опитал да омаловажи станалото, заявявайки: „Не знаех, дали е твой тип”.Това е поредно обвинение за сексуален тормоз срещу екшън актьора, който през миналата година получи руско гражданство и е известен с личното си познанство с президента на Русия Владимир Путин. Първо звездата от сериала „Добрата съпруга“ Джулиана Маргулис разказвала, че Сегал иска да репетират сцена от филма в хотелската му стая.Моделът Джени Маккарти също се оплака от екшън актьора.", "date": "2017.11.10", "title": "Обвиниха и Стивън Сегал в сексуален тормоз"}
{"url": "https://offnews.bg/futbol/fenovete-na-ludogoretc-zashtitiha-akvariuma-v-razgrad-i-se-oplakaha-669065.html", "text": "Феновете на шампиона Лудогорец скочиха в защита на любимия си клуб след поредицата декларации срещу условията в сектора за гости на стадиона в Разград, популярен като \"Аквариума\". Припомняме, че първо се оплакаха от ЦСКА-София, като пуснаха писмо до БФС, подписано от още четири клуба.Два от тях - пловдивските Локомотив и Ботев обаче се оттеглиха. Феновете на Ботев обаче пуснаха самостоятелна декларация, в която се оплакаха от условията на \"Лудогорец Арена\" и на практика се разграничиха от действието или бездействието на ръководството. Не закъсня и реакцията на привържениците на \"орлите\".От сдружение \"Обединени фенклубове на Лудогорец\" пуснаха следната декларация, която публикуваме без редакторска намеса:\"От няколко дена слушаме и четем безумни декларации относно състоянието и условията на гостуващия сектор на \"Лудогорец Арена\". Истината е, че в българската футболна действителност много се говори, но малко се прави. В Разград, скъпи ощетени фенове, се гради и бъдете сигурни, че ще има и нов сектор за гости.Впрочем, доколкото знаем секторът, който вие наричате \"Аквариум\" като идея е заимстван от игрището в Коматево. А обитаващите ст. \"Българска Армия\" искаме да попитаме дали е нормално да се рони асфалта по целият стадион и да те целят с камъчки все едно сме в Средновековието?Нормално ли е да няма една крушка по стъпалата към сектора в тази своеобразна джунгла? Кога най-после ще изчистите химическите тоалетни в сектора си за гости? Звучи като нещо елементарно, но го чакаме със затаен дъх.Докато това не се случи, не е редно да говорите небивалици по едно съоръжение с лиценз за мачове от групова фаза на Евро турнирите\", пишат феновете на Лудогорец.", "date": "2017.11.10", "title": "Феновете на Лудогорец защитиха \"Аквариума\" в Разград и се оплакаха, че ги целят с \"камъчки\" на \"Армията\""}
{"url": "https://offnews.bg/112/niama-i-sleda-ot-trimata-banditi-vzriviavashti-bankomati-669064.html", "text": "Полицията продължава издирването на тримата обирджии, които са взривиха банкомат в Сапарева баня и успяха да избягат, въпреки че МВР бе по петите им и ги преследва в гората край село Боснек.Барети, полицаи и хеликоптер с термокамера проведоха мащабна операция па залавянето им, но въпреки блокадата на района престъпниците се измъкнаха.Снощи МВР разкри самоличността на издирваните. Това са Красимир Йорданов, Кирил Микев и Тодор Богданов. Органите на реда успяха да открият джипа с празната каса от банкомата, арестуваха и един мъж - Господин Динев, управител на заведение в Перник. Предстои да се разбере дали ще му бъде повдигнато обвинение и какво ще бъде то.Той бе арестуван, но се оказа, че не е участвал пряко в разбиването на банкомата.Полицията е следила тримата заподозрени преди те да се опитат да оберат банкомата в Сепарева баня.", "date": "2017.11.10", "title": "Няма и следа от тримата бандити, взривяващи банкомати"}
{"url": "https://offnews.bg/obshtestvo/rushi-se-muzej-na-levski-v-selo-batultci-669063.html", "text": "Къща-музей на Левски в ловешкото село Батулци тъне в разруха, въпреки че преди две години Министерство на културата отпуска пари за ремонт, сега стените се рушат, а покривът тече, съобщи бТВ.През 1871 година Апостолът на свободата пристига в селото и основава местния революционен комитет. Години по-късно къщата става музей.В къщата са се помещавали оръжията на комитетските дейци и някои от вещите на Левски. Днес обаче следите им се губят.След поредица от кражби ценните експонати са иззети, а музеят затваря врати.Преди три няколко души от селото подемат инициатива за ремонтиране и възстановяване на къщата-музей. Търсят съдействие от община Ябланица и от Министерството на културата. За спешен ремонт на покрива са отпуснати 24 000 лева. Две години по-късно обаче покривът отново тече.Проверка на Министерството на културата не е открила нарушения при ремонта. А от община Ябланица обясниха, че на този етап нямат достатъчно средства да възстановят музея.", "date": "2017.11.10", "title": "Руши се музей на Левски в село Батулци"}
{"url": "https://offnews.bg/obshtestvo/diankov-samoletite-za-armiata-mogat-da-pochakat-669068.html", "text": "„Повече пари за образование и здравеопазване, самолетите може да почакат”, каза бившият финансов министър Симеон Дянков в сутрешния блок на бТВ по повод бюджета за 2018 г.По думите му в миналото е имало сравнително смислена образователна реформа, но през последните осем години България затъва в международната класация на средните училища.По повод здравеопазването той изрази надежда, че бъдещият здравен министър Кирил Ананиев ще успее да направи една успешна реформа на клиничните пътеки.Според него това показвало, че когато системата е нерегламентирана, отнякъде изтичат пари.Дянков е оптимист, че Кирил Ананиев би могъл успешно да реформира системата и да рационализира харчовете за здраве.Според него единственият ми проблем на Бюджет 2018 бил държавният дълъг.", "date": "2017.11.10", "title": "Дянков: Самолетите за армията могат да почакат"}
{"url": "https://offnews.bg/politika/parlamentat-izbra-kiril-ananiev-za-zdraven-ministar-669066.html", "text": "Финансистът Кирил Ананиев е новият министър на здравеопазването. Подкрепиха го 121 депутати, 85 (БСП и ДПС) бяха \"против\", \"въздържал се\" нямаше. Предложението за освобождаването на проф. Николай Петров и избирането на Кирил Ананиев на мястото му, подписано от премиера Бойко Борисов, бе представено от вицепремиера Томислав Дончев, Борисов не дойде в парламента.Предишният министърът на здравеопазването проф. Николай Петров подаде оставка, след като разследване разкри, че е дал обществени поръчки за 1.6 млн. лв. на партньора на дъщеря си.Кирил Ананиев бе министър на финансите в служебното правителство на Огнян Герджиков, той е бил зам.-финансов министър в почти всички правителства от 1998 г. досега - на Иван Костов, Симеон Сакскобургготски, Сергей Станишев, Георги Близнашки, както и във втория и третия кабинет на Бойко Борисов. Всички те са разчитали на него за държавните бюджети. В момента е начело на Надзорния съвет на НЗОК.Той започва работа в Министерството на финансите през 1980 г., след като завършва специалност \"Финанси и кредит\" в УНСС. ", "date": "2017.11.10", "title": "Парламентът избра Кирил Ананиев за здравен министър"}
{"url": "https://offnews.bg/politika/zhelio-bojchev-za-12-ti-pat-gledame-edin-i-sashti-film-niama-da-podk-669072.html", "text": "12-ти министър на здравеопазването от ГЕРБ, 12-ти път гледаме един и същ филм. Няма да подкрепим Кирил Ананиев. Не е въпросът кой ще е министърът, а каква политика ще следва той, има ли желание за реформи в здравеопазването.Това заяви зам.-председателят на ПГ на „БСП за България“ Жельо Бойчев по БНТ, по повод избора на финансиста Кирил Ананиев за наследник на поста на проф. Николай Петров начело на министерството на здравеопазването. Той подчерта, че проблемът не е в министъра, а в политиката и във волята на правителството и мнозинството в залата, което го подкрепя, да направи промени, каза още Бойчев. Всеки път, когато сменят министъра, започва разговор как той щял да започне промени и да предложи нови неща. Така до следващата смяна на министъра, и пак от изходната точка. Всеки обяснява как започва да пише нови финансови правила за работа на болниците и така до следващия, за да не се промени нищо. Ето срещу това ще възразим“, категоричен бе той. Социалистът заяви, че в последните години в здравната система нещата са придобили драстични измерения и за 8-9 години са добавени 2 млрд. лв. към системата, а резултати няма.Бойчев подчерта, че Кирил Ананиев е председател на Надзорния съвет на НЗОК и е имал възможност всичко, което искал като контрол и механизми в системата, и като зам.-министър на финансите, да го направи.Радвам се, че за 8-9 години, откакто ГЕРБ носи отговорност за управлението на страната, поне образованието е станало приоритет“, коментира Бойчев. Той обясни, че БСП подкрепя увеличението на учителските заплати, обаче това не е достатъчно. „За това настояваме за промяна на модела на финансиране, който да отчете реалностите и да предложи качествено образование на всяко българско дете“, каза още той. Зам.-председателят на ПГ на левицата подчерта, че по никакъв начин обаче БСП няма как да приеме отношението към науката, което е заличаващо. По думите му България не може да има перспектива, високо технологична икономика, ако има такова отношение към науката. Той подчерта, че непрекъснато се орязват парите за наука и се обяснява, че се дават едни пари по оперативната програма по проектен принцип.  ", "date": "2017.11.10", "title": "Жельо Бойчев: За 12-ти път гледаме един и същи филм, няма да подкрепим Ананиев"}
{"url": "https://offnews.bg/zvezdi/koj-e-aktiorat-v-roliata-na-strahovitia-peniuajz-ot-to-669007.html", "text": "Страховият трилър „То“ по романа на Стивън Кинг  успя да изплаши милиони кинолюбители за кратко време, което до голяма степен се дължи на ролята на ужасяващия кошмарен клоун Пениуайз.Но ако махнете грима и перуката, актьорът, изиграл убийствения клоун е наистина великолепен и много по-известен, отколкото първоначално сте си помислили. Неговото име е Бил Скарсгард.Ако името Скарсгард ви звучи познато, това е защото е на известно холивудско семейство.Бащата на Бил е легендарният шведски актьор Стелан Скарсгард, който може да се превъплъти във всичко - от нестандартни филми („Breaking the Waves“) до драми, спечелили „Оскар“ („Good Will Hunting“) и високо бюджетни продукции.Въпреки че той е работил постоянно, откакто е дете, Бил Скарсгард едва сега започва да набира популярност в Съединените щати.Преди това, може би най-запомнящата му се роля е на Рим Годфри в сериала на Netflix „Hemlock Grove“. Участва и във филми като Анна Каренина, Алибиан и др.Бил има седем братя и сестри, трима от които са актьори. Аудиторията на HBO вероятно е запозната с големия брат – Александър, който играе важна роля в „True Blood“ и наскоро бе номиниран за „Еми“. Феновете на Channel History може би познават брата на Бил Густаф, който играе в „Floki on Vikings“.", "date": "2017.11.10", "title": "Кой е актьорът в ролята на страховития Пениуайз от 'То'"}
{"url": "https://offnews.bg/112/goria-kazino-v-slanchev-briag-669071.html", "text": "Казино в Слънчев бряг е горяло снощи. От полицията в Бургас съобщиха, че инцидентът е възникнал малко след полунощ.Подаденият сигнал бил за пожар, възникнал в близост до хотел „Барсело Роял Бийч“.Огънят е потушен от един противопожарен автомобил и трима огнеборци. От инцидента изгорели около 100 кв.м. от помещението, като стените и тавана са опушени. Нанесени са значителни материални щети, но няма пострадали хора.Причините за възникване на пожара, както и стойността на нанесените щети, са в процес на изясняване от служители на Районно управление – Несебър.", "date": "2017.11.10", "title": "Горя казино в Слънчев бряг"}
{"url": "https://offnews.bg/tenis/grigor-dimitrov-interviuira-rodzhar-federer-669070.html", "text": "Най-добрият ни тенисист Григор Димитров си прекарва страхотно в дните преди старта на финалите на АТП в Лондон.Българинът и останалите седем елитни тенисисти взеха участие в специална гала вечер, с която беше даден старт на финалите. Тя се състоя в Лондон Тауър.Тенисистите се снимаха с трофея и взимаха шеговити интервюта един от друг, а Александър Зверев направи и селфи, в което всички с радост участваха. Григор също грабна микрофона и интервюира идола си Роджър Федерер.Турнирът започва  в неделя, като първа е група \"Борис Бекер\", начело на която е Федерер.Григор е в групата \"Пийт Сампрас\", в която битките започват в понеделник. 26-годишният българинт ще изиграе първия си мач срещу австриеца Доминик Тийм. Двубоят започва в 16,00 часа българско време.В 22,00 часа наше време в същия ден световният №1 Рафаел Надал (Испания) ще се изправи срещу белгиеца Давид Гофен във втория мач от групата.", "date": "2017.11.10", "title": "Григор Димитров интервюира Роджър Федерер"}
{"url": "https://offnews.bg/obshtestvo/moskov-biudzhetat-za-2018-e-realniat-razkaz-na-otkaz-ot-zdravna-polit-669074.html", "text": "Бившият здравен министър Петър Москов отправи остри критики срещу намаляването на парите за доболнична помощ.В интервю за сутрешния блок на Нова тв Москов коментира, че \"бюджетът за здраве за следващата година има 407 милиона лева повече, но този бюджет е реалният разказ на отказ от здравна политика.\"По думите на бившия здравен министър бюджетът за здраве противоречи на всеки един стратегически документ за това как трябва се развива и да се финансира българското здравеопазване, за да стане по-близко до европейските.„В бюджета е заложено огромно увеличение за болнична помощ – тоест „нахранване” на лобитата, които са за тази индустрия и намаляване и непропорционално отделяне на финанси за доболничната помощ. Това е лошо. Когато стигнете до болница, нещата вече са зле. Дотогава е трябвало да ви се случат много неща. Доболничната системата трябва да бъде финансирана, за да може заболяването ви да бъде хванато в началото и да бъде лекувано”, коментира той.", "date": "2017.11.10", "title": "Москов: Бюджетът за 2018 е реалният разказ на отказ от здравна политика"}
{"url": "https://offnews.bg/politika/borisov-i-shefovete-na-sluzhbi-obsadiha-aktualiziranata-strategia-za-n-669075.html", "text": "Премиерът Бойко Борисов свика Съвета по сигурността, на който е обсъдена актуализираната Стратегия за национална сигурност. На заседанието присъстват шефовете на спецслужбите.След обсъждане на стратегията тя ще бъде внесена за одобрение от Министерския съвет и приемане от Народното събрание.Разработването на актуализираната стратегия е в съответствие с управленската програма на правителството за периода 2017-2021 г. и в отговор на становище от 30 май т. г. на Консултативния съвет по национална сигурност към президента.", "date": "2017.11.10", "title": "Борисов и шефовете на служби обсъдиха актуализираната Стратегия за национална сигурност"}
{"url": "https://offnews.bg/temida/schupeniat-nos-razkasanata-ustna-i-satresenieto-na-d-r-gagova-bili-le-669077.html", "text": "Делото за побоя над акушер-гинеколога от \"Шейново\" д-р Албена Гагова бе внесено в съда с обвинение за нанасяне само за лека телесна повреда.Това предполага и евентуално по-леко наказание за обвиняемия - Владимир Стоянов.За смущаващите пропуски в работата на досъдебното производство алармира адвокатът на лекарката Иван Петров вчера, а днес Софийската районна прокуратура внесе обвинителния акт. Адвокатът разказа, че наблюдаващият прокурор е отказал да назначи повторна съдебно-медицинска експертиза от невролог и реаниматор, които да свидетелстват за реалното състояние на потърпевшата след побоя.Д-р Гагова бе нападната в болница \"Шейново\" на 1 юли 2017 г., след като отказала на Владимир Стоянов да му предаде плацентата на новороденото му дете. Колегите ѝ я намерили в безсъзнание, в локва кръв, със счупен нос и други травми. Наложи се тя да бъде приета по спешност в ИСУЛ, където претърпя операция.Въпреки това в обвинителния акт е записано, че нападателят на д-р Гагова ѝ е причинил „лека телесна повреда, изразяваща се в мозъчно сътресение, счупване на носните кости без дислокация на фрагментите, разкъсно-контузна рана на горната устна“.Прокуратурата не е изслушала медиците, лекували пациентката, не е изискан и фишът от спешната помощ, с който д-г Гагова е била приета в ИСУЛ и в който е отразено състоянието й.\"Ще се видим с прокурора и подсъдимия в съдебната зала, при публичен процес и нека тогава прокурорът обясни на хората защо! Обещах да спечелим тази битка и ще удържа обещанието си, дори и против прокуратурата!\", зарича се адвокатът на лекарката.Според така внесеното обвинения Стоянов може да получи от 1 до 5 години затвор. Престъплението му се утежнява от факта, че пострадалата е медицинско лице. Ако обвинението бе за средна телесна повреда, то тогава максималното наказание за нападение над длъжностно лице е 10 години.", "date": "2017.11.10", "title": "Счупеният нос, разкъсаната устна и сътресението на д-р Гагова били лека телесна повреда"}
{"url": "https://offnews.bg/temida/obviniha-edinstvenia-zadarzhan-za-obira-na-bankomat-v-sapareva-bania-669097.html", "text": "Районна прокуратура в Дупница е привлякла като обвиняем единственият задържан при гонката след  на поредния банкомат. Това е Г. Динев на 34 години, който може да получи до 10 години затвор. Според прокуратурата той е действал като съучастник на останалите  - Красимир Йорданов, Кирил Микев и Тодор Богданов, които все още с в неизвестност. Четиримата успели да отмъкнат от офис на банка ДСК ЕАД на ул. „Княз Борис I“ в Сапарева баня 9 хил. лв.Динев умишлено улеснил противозаконно отнемане на чужда движима вещ, обясняват от прокуратурата. Като част от организацията той трябвало да осигури с колата си безпрепятсвено придвижването на друг лек автомобил - марка „БМВ Х5“, с който било извършен обирът.От прокуратурата уточняват, че обирът станал чрез взривяване на вратата на АТМ – устройство, от което е отнет сейф с касета, пълна с пари. Динев е задържан с постановление на прокурор в РП-Дупница за срок до 72 часа.Останалите трима, които се издирват, са видени за последно в с. Боснек. Веднага след взрива на банкомата по петите им тръгва полицейски екип, при което започва преследване. Бандитите успяват да избягат, като се отклоняват по дере край близката река. Там те изоставили колата. В  на полицията се включиха близо 250 души жандармерия, хеликоптери, кучета, дори и специализирания отряд за борба с тероризма. Операцията се проведе под ръководството на главния секретар на МВР Младен Маринов.Все още не е ясно дали групата е отговорна за останалите 7 обира на банкомати в София от началото на август досега. При обирите са отмъкнати повече от 300 хил. лв. ", "date": "2017.11.10", "title": "Обвиниха единствения задържан за обира на банкомат в Сапарева баня"}
{"url": "https://offnews.bg/nashite-avtori/edin-balgarin-na-izchezvane-669053.html", "text": "Той е построил три къщи със собствените си ръце. И е ремонтирал още двайсетина, без да е строител по професия. Много години е бил лесничей. По професия той е всякакъв. И прави много неща. Затова днес, на 70, ръцете го болят и не може дълго да ги натоварва. Приспособил си е една поставка в лодката, която да му държи въдицата, докато той навива макарата. И поставката, разбира се, я е изобретил и заварил сам. Заваряването и риболовът са част от уменията му. Яни може всичко. И като казвам всичко, имам предвид неща, които се правят с ръцете и ума, неща за дома, за градината, за колата и моторчето.Примерно, има нужда от нова конструкция за парник. Без да сяда да я чертае предварително, единствено с представата в съзнанието си той изважда електрожена от работилницата, подготвя си железата и чука-трака – за един ден цялата му инженерна мисъл е претворена в нещо видимо и напълно завършено.А знаете ли защо му е парник? Не знаете, затова ще ви разкажа. Яни умее да вземе от магазина или от някой съселянин семенца на домати, чушки, краставици, да ги положи внимателно едно край друго в необходимата топлина и влага на едно сандъче, което след това да разположи на място със слънчева светлина още в средата на февруари. Построяването на парника, подготвянето на почвата, окопаването, фрезоването са процеси, които поглъщат голяма част от деня. Бавно, полека, без да се напряга, по изпитан тертип човекът сутрин си поставя задачите и на два етапа от деня ги изпълнява. От 6 до 10 е първият етап. В зависимост от месеца вторият започва още в 14 или през лятото в 18 часа и продължава до залез слънце. Припряността е непозната за него. Той не може по друг начин.Ако го помолиш да ти свърши някоя услуга, да ти поправи лопатата или да ти ремонтира някое лагерче на велосипеда, Яни първо оглежда внимателно ситуацията, преценява възможностите и тържествено изрича свещените думи: ще стане! Каже ли ги, значи работата е опечена. Ако забележи, че си твърде забързан и нетърпелив, добавя още една думичка към тези двете: Спокойно. Ще стане. Това е. Няма смисъл да бързаш, по-бързо няма да се получи. В днешния мързелив, нетърпелив и непостоянен свят Яни се труди всеки ден, знае да чака, никога не бърза и държи на думата си докрай. Работата няма свършване, но почнеш ли една работа, тя свършва – тия думи са негови.Пред очите му, изпод ръцете му семенцата, посадени в почвата, покарват нагоре тънички стъбълца, като пружинки изникват от земята, чудото се е случило, животът им е започнал. Кроткият взор на стопанина им ги кара уверено да поемат нагоре по своя слънчев път. Към март - април вече са укрепнали, листенцата им разперват пръсти и са готови да бъдат пресадени от сандъчетата и кофичките в земята под парника, където да израстат, да цъфнат, да вържат, да родят и да остареят. Но в началото още нощите са хладни, понякога мразовити, затова човекът е инсталирал вътре под найлоните една печка на дърва, която, много ясно, сам е конструирал. Вечер я запалва, вътре става приятно топло, сяда на едно столче и от време на време добавя по една - две цепеници в кюмбето. Има си наблизо и легло за този период от годината. Там се храни, там спи, бди и си говори с рижия котарак Велико, който също се е присламчил на топличко. Като деца отглежда Яни тия свои растения.През юни и юли те вече дозряват и почват да се отблагодаряват. Работата обаче не спира, трябва да бъдат поливани и пазени от разни животни с голям апетит. В свободните часове вечер през август Яни кърпи рибарските си мрежи, защото знае, че в следващите месеци морето може да му даде паламуд, чернокоп, сафрид или друга риба.Всичко в градината за сезона приключва около средата на октомври, когато Яни събира последните домати, за да си направи вечерта една заключителна салата. Октомврийските домати са със сладък и кисел, но плътен вкус. По-сладки са от юнските и по-кисели от августовските. Салатата върви с ракия, а ракията с приказка. Човекът има много познания за растенията и животните. Обича да гледа научнопопулярните канали и да разсъждава. Как например растението разбира, че трябва да придвижи едни частички от корените към листенцата и други частички по обратния път. Защо в една гора като отрежеш едно дърво, съседните живи дървета започват да раждат повече семена, кое им е съобщило, че има опасност. Разговорите с него никога не са скучни.В някои от тези разговори може да чуеш и историята на едното от децата му. Някога, преди доста години, се прибирали с жена си от Бургас към своето градче. На автогарата ги заговорило малко момиченце. Било от дома, изоставено от своите родители. Не ги познавало. В дома само други сирачета и възпитатели. Момичето ги гледало ето с такива големи очи. Може ли да дойда при вас за празника. От приказка на приказка момиченцето се оказало в автобуса с тях, за празниците да бъдат заедно. И през следващите празници пак. И накрая решили въпроса с дома и документацията по осиновяването – одъщеряването. И повече не се разделили.Днес дъщеря им вече е омъжена, има свои деца, живее наблизо и не пропуска почивни дни и празници да се види с хората, които са я отчували с много милост и търпение като мъничко семенце край огъня на своя топъл парник.", "date": "2017.11.10", "title": "Един българин на изчезване"}
{"url": "https://offnews.bg/sviat/odre-azule-beshe-utvardena-na-posta-generalen-direktor-na-iunesko-669103.html", "text": "Бившата министърка на културата на Франция Одре Азуле беше утвърдена за генерален директор на ЮНЕСКО от Генералната конференция на организацията, съобщиха Франс прес и ТАСС.Тя е втората жена след Ирина Бокова, която ще оглави Организацията за образование, наука и култура на ООН.За Азуле гласуваха 131 от участниците в сесията на Генералната конференция, 19 бяха против.За цялата история на ЮНЕСКО представител на Франция е избран за втори път на длъжността генерален директор. Първият французин, оглавил организацията преди повече от 50 години, е професорът по философия Рене Майо.В годините постът е бил заеман от представители на Великобритания, Италия, САЩ, Япония и други страни. Първоначално кандидатите за поста бяха от девет страни, като още преди първия тур на гласуването Гватемала и Ирак се отказаха от участие. В хода на следващите турове отпаднаха представителите на Азербайджан, Виетнам, Китай и Ливан. Преди днешния, финален кръг отпадна кандидатът на Египет.Одре Азуле е родена на 4 август 1972 г. в Ла Сел-Сен-Клу, недалеч от Париж, в еврейско мароканско семейство. Нейният баща Андре Азуле е бил съветник на краля на Мароко Хасан Втори, а сега е съветник на неговия син Мохамед Шести.През 2014 г. Одре Азуле стана съветничка на тогавашния президент Франсоа Оланд по въпросите на културата и комуникациите, а през 2016 - 2017 г. беше министър на културата в социалистическите правителства на Манюел Валс и Бернар Казньов.", "date": "2017.11.10", "title": "Одре Азуле беше утвърдена на поста генерален директор на ЮНЕСКО"}
{"url": "https://offnews.bg/futbol/harvatia-i-shvejtcaria-na-krachka-ot-mondial-2018-669058.html", "text": "Отборите на Хърватия и Швейцария са на крачка от класиране на световното първенство в Русия след победи в първите мачове от баражите.Хърватите постигнаха убедителен успех с 4:1 над Гърция в първото издание на балканското дерби в Загреб, а Швейцария се наложи над Северна Ирландия с 1:0 като гост.Двубоят в Загреб се изигра пред 30 000 зрители на \"Максимир\", а резултатът откри капитанът Лука Модрич в 13-ата минута от дузпа. В 19-ата минута Никола Калинич удвои аванса на домакините. В 29-ата минута Сократис Папастатопулос намали с удар с глава след ъглов удар.Иван Перишич в 34-ата отново върна аванса на хърватите от два гола. Грешка в отбраната на Гърция доведе до четвърти гол в началото на втората част, когато се разписа Андрей Крамарич.Швейцария пък постигна минимална победата с 1:0 срещу Северна Ирландия. Единственото попадение дойде след много спорна дузпа, която Рикардо Родригес реализира през втората част.", "date": "2017.11.10", "title": "Хърватия и Швейцария на крачка от Мондиал 2018"}
{"url": "https://offnews.bg/ikonomika/obshtinite-s-prosrocheni-zadalzhenia-ot-162-7-miliona-leva-669095.html", "text": "14 общини са отличници, показват данните на финансовото министерство за третото тримесечие на годината. Комплексният анализ на показателите на общините за финансова самостоятелност, финансова устойчивост и инвестиционна активност, просрочени задължения, поети ангажименти и задължения за разходи за третото тримесечие показва, че с най-добри параметри на тези показатели са общините Столична, Варна, Панагюрище, Божурище, Раднево, Балчик, Банско, Несебър, Ямбол, Русе, Плевен, Родопи, Пловдив, Девня.Общините Столична, Варна, Пловдив, Бургас и Ямбол към третото тримесечие на 2017 г. формират най-голям излишък по бюджета си. С най-негативни тенденции по показателите на общините за финансова самостоятелност, финансова устойчивост и инвестиционна активност за третото тримесечие на 2017 г. се очертават и следните общини, освен тези, които са в процедура по финансово оздравяване: Борино, Угърчин, Неделино, Доспат, Рила, Никола Козлево, Черноочене, Бойчиновци, Сатовча, Самуил, Белица, Батак, Антон.За общините, които са в процедура по финансово оздравяване през 2017 г., данните към 30 септември показват, че просрочените задължения по бюджета са в размер на 91,7 млн. лв., като при 28 от общините делът им спрямо годишния размер на разходите все още надвишава законовото ограничение от 5 на сто. Задълженията за разходи са в размер на 103,8 млн. лв., като при 19 от общините делът им спрямо годишния размер на разходите превишава допустимите по ЗПФ стойности от 15 на сто. Задълженията им за разходи са намалели спрямо същия период на миналата година с 23,0 млн. лв. Поетите ангажименти са в размер на 185,0 млн. лв., като при 7 от общините делът им спрямо годишния размер на разходите все още надвишава допустимите 50 на сто. От началото на 2017 г. министърът на финансите е съгласувал планове за финансово оздравяване на 7 общини – Перник, Белово, Тетевен, Септември, Велинград, Сливен и Сунгурларе, които изготвиха и изпратиха за съгласуване оздравителни планове за тригодишен период.Просрочените задължения в края на септември 2017 г. спрямо края на 2016 г. на общините Перник, Белово, Септември и Сливен намаляват в размер по-голям от отпуснатия безлихвен заем за финансово оздравяване, т.е. те са разплатили изцяло предвидените за погасяване просрочени задължения с предоставения от централния бюджет заем. Просрочените задължения на общините към края на септември са в размер на 162,7 млн. лв., в т.ч. по бюджета на общините 153,2 млн. лева. Просрочените задължения по бюджетите на общините са формирани от 140 общини (52,8 % от общия брой общини). Над 47,2 % (125 общини) завършват третото тримесечие на 2017 г. без просрочени задължения в бюджета. Сравнено със същия период на миналата година, намаление на просрочените задължения отчитат 37,4 % (99 общини), като общият размер на реализираното от тях намаление е 57,0 млн.лв.В делегираните от държавата дейности просрочените задължения са в размер на 4,6 млн. лв. и както обикновено съставляват около 3,0 % от размера на просрочените задължения в бюджета. Като цяло общо просрочените задължения на общините намаляват с 32,9 млн. лв. спрямо края на 2016 г. и с 43,6 млн. лв. спрямо същия период на миналата година.", "date": "2017.11.10", "title": "Общините с просрочени задължения от 162,7 милиона лева"}
{"url": "https://offnews.bg/obshtestvo/oblatci-i-dnes-poveche-slantce-v-planinite-669059.html", "text": "Много облаци ще има днес в по-голямата част от страната, валежи обаче не се очакват.Максималните температури ще са между 10 и 15°, в София - около 11 градуса. Малко по-ниски ще са край морския бряг, вълните ще са до 2-3 бала. В планините ще има повече слънце, ще духа слаб до умерен вятър. На 1200 метра термометрите ще се качат до 8 градуса, а на 2000 метра - около 2 градуса.Утре в западните райони ще започнат валежи, а през нощта срещу неделя и в неделя ще превали на места и в останалата част от страната. Температурите обаче тръгват нагоре и във вторник на места ще стигнат до 20 градуса. ", "date": "2017.11.10", "title": "Облаци и днес, повече слънце в планините"}
{"url": "https://offnews.bg/politika/ninova-borisov-e-strahliv-tcvetanov-gledajte-si-ivo-hristov-669079.html", "text": "Гласуването на нов здравен министър скара ГЕРБ и БСП в парламента. Социалистите поискаха в пленарна зала да дойде премиерът Бойко Борисов, за да представи лично кандидатурата на финансиста Кирил Ананиев. Конституцията казва, че представянето на министър става само от премиера. Борисов нарушава конституцията и е страхлив. Когато стане напечено, се крие. Защо посочихте д-р Петров, след като още от март сте знаели за проверката на прокуратурата?, заяви лидерът на БСП Корнелия Нинова от парламентарната трибуна. \"Да наричате Борисов страхливец е доста смехотворно. Вие не може да дисциплинирате депутатите сида не обиждат българските граждани. ГЕРБ и министър-председателят Борисов са смели\", скочи председателят на ПГ на ГЕРБ Цветан Цветанов. По думите му депутатът от БСП Иво е съветвал покойния вече Светослав Лучников от СДС за приватизацията.   Хайде да не си мерим смелостта, отвърна в дуплика към Цветанов Нинова. След като подаде оставка д-р Петров, масово, и експерти, и лекари, депутати от ГЕРБ и министри, казаха, че той е станал жертва на игра на лобита в здравеопазването. Вчера, когато обсъждаме бюджета на Здравната каса, доживяхме депутат от ГЕРБ, от здравната комисия, да каже: „тук в залата не присъства министър на здравеопазването, защото в здравеопазването има много интереси“, заяви още лидерът на БСП. Г-н Борисов, защо приехте тази оставка и чий интерес обслужихте с нея? Затова го няма тук, защото трябва да каже защо го назначи, след като е в конфликт на интереси и му тече прокурорска проверка и защо го освободи, след като е натиснат от лобита и кои са те.Какво предлагате с кандидатурата на г-н Ананиев? Нищо! Той и сега е в Надзорния съвет на Здравната каса. Той е част от проблема и сега в здравеопазването. Какво ще се промени от избирането на този или онзи здравен министър? За 8 години от ГЕРБ са сменили 7 министри на здравеопазването - по един на година. Какво показва това – кадрова немощ или министрите се сменят под натиск на това или онова лоби? Ето, още една характеристика на лицето на ГЕРБ и Бойко Борисов. Решенията не се взимат в интерес на системата, не в интерес на пациентите и не в интерес на обществото, а на това или онова лоби, и което надделее. През това време – закрити болници, хората нямат достъп до здравеопазване, умират по улиците, лекарствата на бомбастични цени, фармацевтична мафия и всичко останало. Това, което днес се случва, е обобщение на образа на ГЕРБ, на модела на управление на ГЕРБ и на личния образ на Бойко Борисов, каза Корнелия Нинова. ", "date": "2017.11.10", "title": "Нинова: Борисов е страхлив. Цветанов: Гледайте си Иво Христов."}
{"url": "https://offnews.bg/sviat/opredeliha-tochnia-chas-na-brekzit-prez-2019-g-669076.html", "text": "Часът и датата на Брекзит са известни - точният час за излизането на Великобритания от Европейския съюз е 23.00 часа по Гринуич на 29 март 2019 г.Тези дата и час ще бъдат записани с поправка в законопроекта за излизането на Великобритания от Европейския съюз, който в момента е в парламентарна процедура, съобщава БНТ.Настояването на част от депутатите в британския парламент за вписването на точен час на Брекзита е за да бъдат избегнати недоразумения.Датата на излизането на Великобритания от ЕС беше оповестена от премиера Тереза Мей. Датата е част от плана и сделката, която Лондон предлага на Брюксел за Брекзит.Според сметките на британското правителство излизането на Великобритания от ЕС ще струва на страната 20 млрд. евро - тази сума ще бъде дадена по време на двугодишния преходен период, който премиерът предлага да има. ", "date": "2017.11.10", "title": "Определиха точния час на Брекзит през 2019 г."}
{"url": "https://offnews.bg/nashite-avtori/zashto-se-provali-sotcializmat-kato-politicheska-teoria-i-ikonomichesk-668900.html", "text": "Колкото повече се отдалечаваме от 10 ноември 1989 г., толкова по-ясни са причините и същевременно е по-малък интересът защо като по команда (или по „ефекта на доминото”) се сринаха така наречените социалистически страни, макар те да имаха различни проблеми и бяха различно развити.Дори политикономисти с лява ориентация признават, че случилото се тогава е логично и може би е трябвало да стане доста по-рано, защото социализмът беше тромава бюрократична система и трудно се поддаваше на реформи.Рано беше за социализъмМаркс пише, че пролетарската революция ще избухне в най-развитата капиталистическа държава, където съществуващите производствени отношения вече са станали спънка за развитието на производителните сили. Никъде „късните” Маркс и Енгелс обаче не твърдят, че революцията е на дневен ред и не призовават към нея.Ленин прави „принос” към марксизма и добавя, че революцията ще избухне в „най-слабото звено” на капиталистическия свят.Маркс, освен че формулира закона за принадената стойност, открива още един действащ закон в човешкото общество относно все по-ускоряващото се развитие на базата на усвоени външни природни сили. Можем да приемем с грубо приближение, че неолитът е продължил 5 хил. години, робовладелчеството – 2-3 хил. години, феодализмът – 1500 години. При този така намаляващ времеви исторически „график” колко би трябвало да продължи капитализмът? - Навярно поне 300-500 г. Западният капитализъм вече надмина 200 г., но изобщо не става дума, че има потребност да бъде сменен с нещо кардинално различно. („Банковият” капитализъм взема връх над „промишления”, но това е друга тема.)В Русия за окончателен край на феодализма се счита отмяната на крепостничеството през 1861 г. и от тогава до 1917 г. изминават само 56 г. В България след Освобождението до сакралната 1944 г. изминават 66 г. В Русия промишленият пролетариат е концентриран само в няколко центъра – Москва, Петербург, текстилците в Иваново-Вознесенск и металурзите в Урал. В България през 1945 г. имало само 350 хиляди наемни промишлени работници. За пролетарска революция по онова време не може изобщо да става дума нито в Русия, нито в България.Казано на прост език руските болшевики и българските комунисти вулгаризират марксизма и го пригаждат удобно не към своето време, а по-скоро към своите политически стремежи. Дълбоката причина за това нетърпение при възникналите революционни ситуации може да се обясни единствено с желанието на хората да живеят по-човешки при създадените в момента тежки условия.Пак на дядо Маркс принадлежи мисълта, че „Революциите са локомотивите на историята”. Понякога обаче в бързината локомотивите влизат погрешно в глухи коловози или ги вкарват там, за да ги бракуват. Капитализмът на Запад започна да се развива цивилизовано по еволюционен път и затова мощните някога комунистически партии загубиха влияние, а някои дори изчезнаха от политическия спектър.Социализмът нямаше вътрешни стимули да се развиваАко се проследят икономическите отношения в историята на човечеството, ще се види как първобитното производство „за себе си” постепенно е заменено с натурална размяна, после дошла покупко-продажбата. Външен белег на еволюцията е възникването и усъвършенстването на паричното обръщение.При капитализма безспорно доминират стоково-паричните отношения с марксовата схема „пари-стока-пари прим”. Естествената крайна цел на производството е да се калкулира печалба.По време на Гражданската война в Русия се установява „военен комунизъм”: извършва се национализация на цялата промишленост, продоволствена диктатура с насилствено изземване на селскостопанска продукция от селяните, пряк обмен на продукция между града и селото, заменяне на частната търговия с държавно разпределение на продуктите по класов признак (купонна система), обща трудова повинност, уравниловка в заплащането, военни методи на ръководство на целия живот на обществото.Военният комунизъм предизвиква множество работнически стачки и селски въстания, които принуждават болшевишкото ръководство през 1921 г. да въведе НЕП (нова икономическа политика), връщаща частично частната собственост и пазарните отношения главно в селското стопанство. За да обясни необходимостта от НЕП, Ленин казва: \"Не сме достатъчно цивилизовани за социализма\". На въпроса докога ще продължи, той отговаря: „Боя се, че е за много дълго време”. След смъртта на Ленин НЕП е отменена при Сталин и е въведено централно планиране (петгодишни планове). През следващите години болшевиките-икономисти като Бухарин, издигнали лозунга „Хора, обогатявайте се!”, са избити.Маркс говори, че при социализма ще има обществена собственост на средствата за производство. Страната на изграждащия се комунизъм СССР обаче даваше тон на цялата общност с диктаторския камертон за държавна собственост, а това не са равнозначни категории – държавата е форма на организация на обществото. Тя не се оказа предприемчив стопанин.Следващото важно съждение е съвсем логично: социализмът запази капиталистическите стоково-парични отношения и затова като икономическа практика представлява тотален 100 процентов деформиран държавно-монополистичен капитализъм с уравнивиловка при разпределението на всички равнища. Директорите на предприятия получаваха възнаграждение съизмеримо с това на работниците.Държавата-капиталист на макроравнище пазеше монопола си в производството косвено чрез законодателно монополизиране на търговията, а на ниско равнище повери управлението на своята собственост на бюрокрация си. Тези наемни служители, особено при централизираната планова икономика, не бяха заинтересовани от съществени промени. При социализма изобщо не ставаше дума за печалба при производителите, следователно липсваше основният стимул да се произвежда все повече и все по-евтино. Производствените предприятия изпълняваха годишния производствен план само 101%, защото всяко преизпълнение автоматично се превръщаше в норма за следващата година, без да се отрази върху заплащането.В политикономията на социализма се твърдеше, че неговият основен икономически закон гласи: „Все по-пълно задоволяване на материалните и духовни потребности на населението по пътя на ...” Това обаче е текст от партийна конгресна програма със субективно приложение, а не обективен икономически закон, който действа автоматично и неотменимо, независимо от обстоятелствата и волята на едни или други субекти. Точно така действа капиталистическият закон за принадената стойност.На Ленин принадлежи и важното изказване, че само с идеи не се живее, социализъм с гол ентусиазъм не се строи; социализмът се строи с ентусиазма на масите, но съчетан с материалната заинтересованост. На практика това послание към съратниците остава неприложено.Аналогично стои положението и със селското стопанство. След премахването на поземлената рента и окрупняването на ТКЗС в АПК, се прекъсва пъпната връв на селяните със земята и ги превърна в обикновени наемни работници, незаинтересовани от крайните резултати на трудовия процес.Излезе и постановката за „собственика” (държавата) и „стопанина” (трудовия колектив), която не промени нищо.През октомври 1987 г. Политбюро на БКП взе решение за разпускане на стопанските отдели в партийните комитети. По този начин се премахна значителният компонент в дублирането на държавата с партията. На 9 януари 1989 г. излезе Указ 56, който законодателно поощряваше частния дребен бизнес в страната.Първо, мерките бяха безкрайно закъснели, загубени са цели 45 г. А и става дума за козметични промени в икономическия климат. Класическият капитализъм се оказа много по-жизнен и прогресивен от сурогатния при псевдосоциализма и спечели битката на икономическото поле. (Впрочем имаше и обратно влияние, колкото и да изглежда неочаквано.)Ако социализмът в България издържа цели 45 г., вероятно е защото не се крадеше в такива огромни размери, никой не си построи палати и не си купи нито яхти, нито самолети. И може би е прав Бойко Борисов като каза, че построеното при Тодор Живков „ние не можем дори да го боядисаме”.", "date": "2017.11.10", "title": "Защо се провали социализмът като политическа теория и икономическа практика?"}
{"url": "https://offnews.bg/112/mazh-padna-vav-vana-s-kiselina-vav-vmz-sopot-669078.html", "text": "Мъж пострада сериозно, след като падна във вана с киселина в един от цеховете на държавния военен завод ВМЗ - Сопот. Състоянието му остава критично, той е настанен в Университетската болница \"Свети Георги\" в Пловдив и лекарите се борят за живота му, съобщава БНР.От здравното заведение съобщиха, че пострадалият е с много дълбоки изгаряния по тялото и е на апаратна вентилация.Инцидентът в оръжейното предприятие е станал, докато мъжът е извършвал проверка на ново технологично оборудване, уточниха от ВМЗ. Той е служител на фирмата изпълнител, а не на сопотския завод.След като е паднал във ваната с киселина, е бил изваден по най-бързия начин от служители на предприятието. Оказана му е била медицинска помощ на място и веднага след това е транспортиран до Клиниката по изгаряния на Университетската болница.", "date": "2017.11.10", "title": "Мъж падна във вана с киселина във ВМЗ-Сопот"}
