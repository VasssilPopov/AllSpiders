{"url": "https://m.offnews.bg/news/112_6/16-godishen-ritna-uchitelkata-si_658627.html", "text": "16-годишен ученик ритна учителката си в Софийска професионална гимназия по туризъм. Момчето влязло в учителската стая и ритнало госпожата, съобщава МВР. Инцидентът е станал около обяд - 12.30 часа.Ученикът е отведен в полицията, където ще бъде разпитан в присъствието на родител и инспектор от Детска педагогическа стая.Пострадалата е откарана в болнично заведение, където е прегледана и освободена. Все още се изясняват обстоятелствата около случая и какви са причините момчето да нападне госпожата си. ", "date": "2017.06.20", "title": " 16-годишен ритна учителката си"}
{"url": "https://m.offnews.bg/news/Obshtestvo_4/Mechtata-ni-e-da-niama-poveche-kampanii-za-lechenie-na-hora-DMS-stan_658630.html", "text": "Единният дарителски номер в България (DMS - Donor Message Service) през тази година отбелязва своята 10-годишнина. На пресконференция днес в БТА създателите на платформата, заедно с партньори, споделиха най-любопитните цифри за годините, в които DMS се превърна в марка за доверие и взаимопомощ. 7,5 млн. дарителски SMS-а са изпратени за различни дарителски каузи - това е равносметката за изминалите 10 години, в които DМS е подкрепило над 700 кампании. Организацията стартира през 2007 г. с едва 4 кампании. Началото е било трудно, каузите, за които хората се доверявали били малко, но с времето това се промени, сподели Елица Баракова от BCause. Днес в системата на DMS има над 90 активни кампании. Според проучване на Алфа Рисърч, направено по поръчка на Българския дарителски форум (БДФ), близо 78% от хората, направили дарение през 2016г., са използвали именно начина чрез SMS. За изминалите 10 години най-успешната кампания на организацията и за която казват, че е обединила всички българи, е каузата за подпомагането на населението след наводненията през 2014-та година. DMS ZAEDNO за часове се превръща в национална кауза, като за няколко месеца чрез SMS-и и по банков път се събират над 1,2 млн. лева. Най-голямото пожелание, което си направиха от DMS за рождения ден бе да няма нужда да правят повече кампании за лечение на хора. Преди 2 години платформата DMS се разширява с нови технологични възможности - въведени са механизми за даряване онлайн и възможности за SMS абонамент с 2 или 5 лева. Към днес хората, абонирали се за двулевовия абонамент, са над 10 хил., а тези, които всеки месец даряват по пет лева чрез SMS са около 500. Годината, през която са направени най-много дарения, е именно тази с наводненията - през 2014-та година са дарение близо 2 млн. лева през DMS. За 2015-та даренията са над 926 хил. лева, а през изминалата 2016-та г. те са по-малко - 732 хил. лева. ", "date": "2017.06.20", "title": " Мечтата ни е да няма повече кампании за лечение на хора - DMS стана на 10 години"}
{"url": "https://m.offnews.bg/news/Futbol_18793/Chetvartite-v-Daniia-predstaviha-Bozhidar-Kraev_658628.html", "text": "Божидар Краев беше официално представен като ново попълнение на 4-ия в датското футболно първенство - Мидтиланд. Талантът от Враца беше продаден от Левски срещу около 400 000 евро.Талантът, открит навремето от кастинг на Христо Стоичков, подписа с тима за 5 години. Божидар е син на тголемия нападател на Ботев Враца Бойко Краев, известен още като Романския Елкер.\"Божидар Краев е страхотен млад талант. Той обаче е взимал участие в доста срещи с Левски. Определено ще бъде фактор в тима през следващия сезон\", казаха президентът на \"Мидтиланд\" Клаус Стейнлейн.Датският клуб съвсем скоро ще изиграе първия си мач от новата кампания. На 29 май Мидтиланд домакинства на Дери Сити от Ейре в среща от първия предварителен кръг на Лига Европа.Краев дебютира за \"Левски\" през 2014 г. Той изигра 94 мача за \"сините\", в които вкара 25 гола. През сезон 2016/2017 в Мидтиланд игра друг българин - Николай Бодуров. Той беше преотстъпен от Фулъм и записа 15 мача, като блесна с автогол срещу Манчестър Юнайтед в Лига Европа.", "date": "2017.06.20", "title": " Четвъртите в Дания представиха Божидар Краев"}
{"url": "https://m.offnews.bg/news/Obshtestvo_4/Kakvi-sa-iziskvaniiata-za-finansirano-ot-darzhavata-in-vitro_657622.html", "text": "неограниченВ края на месец май правителството гласува за увеличаване на държавните субсидии за инвитро процедури за двойки с репродуктивни проблеми.Досега фондът за асистирана репродукция плащаше до 3 процедури на двойка, като финансираше всяка от тях с 5000 лева. След промените, които вече са в сила, броят на опитите става .Процедурите се финансират от . Те включват т.нар. стимулация, контрола на стимулационния процес и ин витро метода. За тях могат да кандидатстват жени , които са с българско гражданство или статут на постоянно пребиваваща в държавата и отговарят на изискванията според индикациите за получаване на финансова помощ за асистирана репродукция (кои са те - вижте по-надолу).При класическо ин витро оплождане са включени ехографски прегледи (6 бр. х 30 лв.), хормонални изследвания (10 бр. х 18 лв.), фуликулна пункция под ехографски контрол (400 лв.), класическо ин витро оплождане (1300 лв.), ембриотрансфер (340 лв.), криоконсервация на предимплантационни ембриони (200 лв.) и лекарства - до 2400 лв.Ехографски прегледи (6 броя) по 30 лв. – 180 лв.; Хормонални изследвания (10 броя) по 18 лв. – 180 лв.; Фуликулна пункция под ехографски контрол – 400 лв.; Оплождане чрез ИКСИ – 1600 лв.; Ембриотрансфер – 340 лв.; Криоконсервация на предимплантационни ембриони – 200 лв.; Лекарства – до 2100 лв.: тубарен стерилитет при жената, стерилитет, свързан с мъжки фактор, стерилитет при жената, свързан с липса на овулация поради LUFS или безплодие с неизяснена чрез конвенционалните диагностични методи етиология.За да се подадат заявления в „Център за асистирана репродукция\", трябва да е избрано лечебно заведение по асистирана репродукция, което има подписан договор за работа с центъра.  се подготвя от избраното лечебно заведение, а останалите документи се подготвят от заявителката. Техните образци могат да се намерят и изтеглят от сайта на Центъра. Подадените документи се разглеждат от Комисията към ЦАР. Тя изготвя месечен график, който се утвърждава с мнозинство не по-малко от половината от присъствалите на заседанието.Въз основа на решението на комисията Центърът издава Заповед за организационно и финансово подпомагане на заявилите, в която посочва размера на отпуснатата парична сума и избраното от нея лечебно заведение.", "date": "2017.06.20", "title": " Какви са изискванията за финансирано от държавата ин витро"}
{"url": "https://m.offnews.bg/news/Futbol_18793/Bobi-Mihajlov-Za-nas-sa-Liteks-za-UEFA-nov-klub_658631.html", "text": "Култова пресконференция по казуса с ЦСКА-София даде Борислав Михайлов. Той не видя грешка на БФС, който даде лиценз на тима на Гриша Ганчев, но УЕФА изхвърли \"червените\" за 3 години.\"Ние сме изрядни, защото им дадохме лиценз по българското право. Те са си правоприемник на Литекс\", каза Боби, очевидно бързайки да прекрати темата на брифинг след поредния Изпълком.\"За УЕФА обаче са нов клуб. Не го знам швейцарското право. Няма какво да направим повече. Имат право да обжалват пред КАС по бърза процедура, желая им успех\", допълни той.\"Видяхте за баража-маража. Помните мнимите юристи по фейсбук, но БФС показа, че е прав отново\", припомни Боби по повод споровете дали Левски или Дунав е трябвало да играе бараж.Той потвърди, че е направил пътека заради ЦСКА-София и до шефа на УЕФА, и до отговорни хора в комисиите. Организирал им и срещи с Данаил Ганчев, но от евроцентралата били безкомпромисни.\"Да не мислите, че ми се ходеше на финала\", обърна се към медиите той, давайки да се разбере, че бил на мача Манчестър Юнайтед - Аякс, само за да моли прошка за ЦСКА-София.Поведението си той аргументира с факта, че като президент на БФС трябва да защитава всички клубове. Вероятно и Дунав е такъв, но Боби Михайлов не стигна чак до русенци. ", "date": "2017.06.20", "title": " Боби Михайлов: За нас са Литекс, за УЕФА - нов клуб"}
{"url": "https://m.offnews.bg/news/Kultura_33/Tvorbi-na-nominiranite-za-nagradata-Baza-v-Sofijska-gradska-hudo_658625.html", "text": "Софийската градска художествена галерия (СГХГ) ще представи изложба на художниците, номинирани за наградата за съвременно изкуство \"БАЗА\". Тя ще бъде открита днес, 20 юни, от 18 ч и по време на събитието ще бъде обявен и тазгодишният ѝ носител.Наградите за победителя са самостоятелна изложба в галерията на Института за съвременно изкуство – София и двумесечна творческа резиденция в Ню Йорк. Пребиваването в Ню Йорк е съпътствано от динамична програма с посещения на изложби, срещи с куратори и други събития, в които художниците представят работите си.Изложбата ще продължи до 30 юли, а целта ѝ е да представи по най-добрия начин всеки от номинираните. В много случаи авторите представят нови произведения, създадени специално по този повод или работи от последната година.Членовете на журито за 2017 г. са Владия Михайлова (куратор), Вера Млечевска (куратор), Стефка Цанева (куратор), Петер Цанев (художник и преподавател) и Бошко Бошкович (програмен директор на Residency Unlimited, Ню Йорк).Наградата за съвременно изкуство БАЗА съществува от 2008 г. В нейната статистика досега влизат девет успешно проведени резиденции на български художници в Ню Йорк, четиридесет и трима номинирани за изложба, 277 подадени портфолиа и 27 художници, куратори и представители на институции, участвали като членове на журито.Носители на наградата БАЗА досега са Рада Букова (2008), Самуил Стоянов (2009), Антон Терзиев (2010), Викенти Комитски (2011), Леда Екимова (2012), Кирил Кузманов (2013), Зоран Георгиев (2014), Александра Чаушова (2015) и Димитър Шопов (2016).", "date": "2017.06.20", "title": " Творби на номинираните за наградата „База“ в Софийска градска художествена галерия"}
{"url": "https://m.offnews.bg/news/Temida_18762/BSP-obiavi-kandidatite-si-za-noviia-sastav-na-VSS_658629.html", "text": "БСП ще внесе 6 кандидатури за членове на ВСС, съобщи лидерът на БСП Корнелия Нинова.Това са съдиите Диана Хитова от ВКС, Марина Михайлова от ВАС, Драгомир Кояджиков от Апелативния специализиран наказателен съд и Даниела Марчева от Софийския апелативен съд. Номинациите на левицата за Прокурорската колегия на ВСС са прокурорките Маринела Тотева от Върховната административна прокуратура (ВАП) и Светлана Бошнакова от Върховната касационна прокуратура (ВКП).Съдия Хитова е бивш депутат от \"Коалиция за България\", а Бошнакова беше съдебен инспектор.Нинова обясни, че критериите, по които са избирани кандидатите, са били на първо място, че това са хора от системата. Друг критерий е професионалната им кариера - да са извървели пътя от районни съдии и младши прокурори до най-високите нива.\"Трето, професионализъм и почтеност“, каза Нинова, като поясни, че кандидатите \"покриват една широка гама от проблематика в правото\".„Тяхната почтеност е абсолютно безукорна. „Четвърто, да не са страна в споровете, които се развиват в съдебната система. Разчитаме на тяхната обективна гледна точка за съдебната реформа и на техния обективизъм“, заяви Нинова.Тя поясни, че БСП предлага повече кандидати, защото са за принципа, да има конкуренция, право на избор и истинско състезание. „Ние ценим високо и шестимата. Не сме влизали в договорки за имена от тези 6“, заяви Нинова.", "date": "2017.06.20", "title": " БСП обяви кандидатите си за новия състав на ВСС"}
{"url": "https://m.offnews.bg/news/Futbol_18793/Ludogoretc-vze-vratar-ot-elita-na-Arzhentina_658602.html", "text": "Лудогорец е готов с първото лятно попълнение. Това е вратарят Хорхе Броун, който е титулярен в аржентинския елитен Колон.Той има 27 мача до момента през сезона за тима, където играе като преотстъпен от Росарио Сентрал. 31-годишният вратар ще доиграе сезона за Колон, после ще се присъедини към новите си съотборници от Лудогорец до края на месеца.Шампионите вече са на лагер в Австрия и вероятно там ще се запознаят с Броун. \"Договорът ми с Лудогорец е за срок от три години“, призна самият Хорхе пред аржентинското издание SinMordaza.Първата контрола на Лудогорец на австрийска земя ще бъде на 22 юни (четвъртък). В 20:00 часа българско време \"орлите\" ще се изправят срещу вицешампиона в първенството на Азербайджан - Габала.Мачът ще се играе на стадиона в град Шваац. На 24 юни Лудогорец среща Зенит, а след това предстоят контролни срещи с шампиона на Гърция - Олимпиакос, Университатия Крайова, Динамо Москва и Ахмат Грозни.", "date": "2017.06.20", "title": " Лудогорец взе вратар от елита на Аржентина"}
{"url": "https://m.offnews.bg/news/Ikonomika_59/IAdreniiat-elit-na-Atomekspo-Atomat-e-osnova-za-bezvalgerodnata-energ_658603.html", "text": "Ядреният елит, който се е събрал в Москва за провеждането на международния форум „Атомекспо 2017“, се обедини около тезата, че ядрената енергия е основа за безвългеродната енергия на бъдещето. Според базовия сценарий на Парижкото споразумение до 2050 г. делът на чистата енергия трябва да нарасне от 30 до 80%. За целта ядрените мощности трябва да достигнат 900 гигавата. В момента активно изграждане на АЕЦ се извършва в Унгария, Финландия, Индия и Китай, Турция и Египет, коментираха ядрените специалисти в рамките на основната пленарна сесия през първия ден на „Атомекспо 2017“.Каквото и да говорим винаги трябва да знаем, че на първо място трябва да бъде безопасното развитие на ядрената енергетика, заяви Сергей Кириенко, първи заместник на ръководителя на администрацията на президента на Русия и председател на Надзорния съвет на „Росатом“. Кириенко, който е бивш генерален директор на „Росатом“, прочете приветствено слово от името на президента на Русия Владимир Путин и изрази задоволство от броя на делегатите и участниците в тазгодишното издание на „Атомекспо 2017“.Кириенко разказа, че когато за първи път държавната корпорация е организирала „Атомекспо“, е имало представители от едва 20 държави. Всяка година нови страни се присъединяват към изложението и правят избор в полза на атомната енергетика, което е положителен знак и в усилията за намаляване на вредните емисии, и за значимостта на ядрената енергетика в живота на съвременния интерес. Ядрената енергетика позволява динамично да се развива икономиката на страните, медицината, промишлеността, селското стопанство и т.н., коментира още Кириенко.По думите му, днес в света има два основни енергийни въпроса. Първият е свързан с достъпността до електроенергията, тъй като над 2 милиарда души по света имат проблем с достъпа до електроенергия. А вторият с желанието за съхранение на природата и намаляване на вредните емисии, тъй като въглерода стои в основата на 60% от енергопроизводството в света. Възобновяемите енергийни източници няма да бъдат достатъчни за стабилна базова генерация и осигуряване на пиковото потребление, категоричен е Лихачов.Генералният директор на руската корпорация е убеден, че дъргосрочната работа на АЕЦ – минимум 60 години на съвременните централи, осигурява прогнозируема цена, възвръщане на инвестициите и осигуряване на планово потребление. За да се случат поетите екологично ангажименти от Париж, до 2050 г. трябва 80% от енергията да се добива от безвъглародни, чисти източници, каквато е и ядрената енергетика. Затова на глобално ниво АЕЦ трябва да достигнат 930 гигавата мощности.АЕЦ и ВЕИ не са конкуренти. Те са двете страни на един и същи медал и се допълват, коментираха в кулоарите след сесията и различни ядрени специалисти.", "date": "2017.06.20", "title": " Ядреният елит на Атомекспо: Атомът е основа за безвългеродната енергия на бъдещето"}
{"url": "https://m.offnews.bg/news/Obshtestvo_4/Vtori-opit-na-SO-da-udalzhi-dogovorite-s-Karat-S_658601.html", "text": "Продължаване на договорите на кампания Карат-С за 15 автобусни линии в София за две години ще гледа днес комисията по финанси към Столичния общински съвет. Докладът, внесен от съветниците Симеон Славчев и Ваня Тагарова, е в дневния ред за заседанието на СОС в четвъртък. То се отнася за линии 1, 3, 5, 6, 7, 8, 10, 14, 123, 204 и 306, 69,70, 4 и 114. Удължаването на договорите с фирмата на Миролюб Столарски се налага, защото те изтичат поетапно до септември 2018 г., а \"Столичен автотранспорт\" не разполага с достатъчно автобуси, които да обслужват линиите. Според вносителите, ако договорите не бъдат продължени, ще трябва по тях да бъдат пуснати 30-годишни автобуси без еко норма. Автобусите на \"Карат-С\" са на 8 години с \"Евро 1\".На сесията си в средата на май СОС не прие удължаване на договорите, вносител на доклада тогава бе зам.-кметът Евгени Крусев. Тогава той припомни, че обществената поръчка за 30 дизелови автобуса, които трябваше да тръгнат по тези линии, е спряна, защото в надпреварата има само един кандидат. Предложението му предвиждаше СО да плаща по 3 лева на километър, което е с 60 стотинки по-малко от цената в сегашните договори. Надявах се, че след като на сесията на СОС на 18-и май отхвърлихме доклада за удължаване на концесионния договор на \"Карат С\", темата е приключена. Но явно не е! Изглежда лобито, което защитава интересите на частния превозвач, е много силно. И пак се опитва да пробута, сега вече през задната врата, договора за удължаване на концесията с още две години, коментира шефът на червената група в СОС Калоян Паргов. Интересно, че първият доклад, който СОС отхвърли, беше внесен от заместник-кмета по транспорта, а сегашният го пробутват двама общински съветници, редови членове на Транспортна комисия - един от управляващите в СО и една от \"патериците\" им. Единственото ми обяснение на този факт е, че отговорните лица в СО абдикират от този доклад. Което е разумно решение, разбира се. Защото е крайно неразумно и безотговорно да подариш 36 милиона лева на частен превозвач, вместо да ги насочиш в общинското дружество \"Столичен автотранспорт\", с които то да закупи нови автобуси. Съвсем ясно е, че ние, общинските съветници от групата на БСП Лява България, няма как да подкрепим такъв пореден опит за пладнешки обир. И ще направим всичко по силите си, за да го предотвратим, категоричен е лидерът на столичните социалисти Паргов. ", "date": "2017.06.20", "title": " Втори опит на СО да удължи договорите с Карат-С"}
{"url": "https://m.offnews.bg/news/Politika_8/Evropejskiiat-parlament-izslushva-dnes-Mariia-Gabriel_658581.html", "text": "Българският кандидат за еврокомисар Мария Габриел ще бъде изслушана в Европейския парламент днес. Три часа тя ще отговаря на въпроси пред депутати от няколко комисии на ЕП, за да докаже готовността си за ресора цифрова икономика и цифрово общество. Изслушването ще бъде между 16 и 19 часа бг време. Евродепутатите ще гласуват в пленарната зала през юли дали тя да бъде утвърдена на поста. Ако бъде избрана Мария Габриел ще бъде най-младият еврокомисар. Мария Габриел бе номинирана за поста преди месец, след оттеглянето на Кристалина Георгиева, която беше еврокомисар по бюджета и заместник-председател на Европейската комисия, но напусна, за да стане изпълнителен директор на Световната банка от януари 2017 г.Габриел е депутат в ЕП от 2009 г. Миналата година тя получи наградата „Евродепутат на годината“. ", "date": "2017.06.20", "title": " Европейският парламент изслушва днес Мария Габриел"}
{"url": "https://m.offnews.bg/news/Dom_18814/Naj-skapoto-naj-goliamoto-i-naj-ekologichnoto-imenie-v-sveta-snimki_658320.html", "text": "Мукеш Амбани, петият най-богат човек в света и собственик на разположения в Мумбай нефтохимичен гигант Reliance Industries, оценява притежанията си на стойност около 43 милиарда долара. Той е и собственикът на 27-етажен небостъргач в центъра на Мумбай, който струва колосалните 2 милиарда долара. Проектът е вдъхновен от стила на хотел \"Мандарин Ориентал\" в Ню Йорк. Съпругата на Мукеш - Нита Амбани, била толкова впечатлена от интериорния интериор в азиатски стил, че искала нещо подобно, в което да живее. Крайният резултат? Най-скъпият дом в света.Това 30-стайно имение разполага със собствена алея за боулинг, пързалка за кънки и олимпийски басейн и представлява най-големия семеен дом, построен някога в САЩ. Магнатът Дейвид Сийгъл и бившата му съпруга Жаклин започнали да строят огромното имение през 2007 година. То струва 75 милиона долара. Освен с 30 спални, домът разполага с 23 бани с невероятна гледка към езерото Бътлър, на около 20 километра от Орландо. Ръчноизработените рамки за прозорци струват повече от 2 млн. паунда, а другите помещения включват бална зала и детски театър. Има гараж с достатъчно пространство за 20 коли. Три плувни басейна, голяма лодка-къща, градини и едноетажен портал с апартамент, бейзболно игрище, два тенис корта, огромна кухня, 10 по-малки кухни, двуетажна винарска изба и... пещера с три отделни минерални извора с 18-метров водопад - всичко това у дома!Франк Маккини, известен като \"художника\" на недвижими имоти, е построил екоимение на площ от 15 000 квадратни метра. Вдъхновено от Бали, Фиджи, Таити и Хавай, триетажното имение със седем спални и 11 бани разполага с плаващи слънчеви тераси, спа център и воден бар. Слънчевите панели са заели площта на баскетболно игрище и генерират достатъчно енергия за две или три средни жилища. Водната система събира достатъчно вода, за да запълва с чиста вода средния басейн на къщата на всеки 14 дни, а екологичното осветление намалява консумацията на електроенергия с 70%. Има достатъчно рекултивирано дърво, което да спаси 10,5 акра бразилска дъждовна гора от изсичане.", "date": "2017.06.20", "title": " Най-скъпото, най-голямото и най-екологичното имение в света (снимки)"}
{"url": "https://m.offnews.bg/news/Zdrave_18753/Lekari-ot-VMA-izvadiha-50-santimetrov-tumor-ot-bedroto-na-mazh_658606.html", "text": "Лекари от Военномедицинска академия извадиха 50-сантиметров тумор от бедрото на 71-годишен мъж. 3-килограмовото образувание е отстранено след извършена сложна операция, продължила 3 часа.Тежестта на самата операция налага към екипа от Клиниката по „Ортопедия и травматология” (доц. Неделчо Цачев, д-р Никола Харисков), да се включи и съдов хирург - д-р Милан Цеков, за да се избегне ампутацията на крака.Според лекарите става въпрос за бързорастящ тумор, който се е образувал в последните един-два месеца. Пациентът е в добро състояние, изведен е от реанимация само 24 часа след операцията. Възстановяването му протича нормално, съобщиха от лечебното заведение.", "date": "2017.06.20", "title": " Лекари от ВМА извадиха 50-сантиметров тумор от бедрото на мъж"}
{"url": "https://m.offnews.bg/news/Sviat-_12/Orazhiiata-v-SASht-raniavat-ili-ubivat-blizo-20-detca-na-den_658585.html", "text": "Най-малко 19 деца биват убивани или ранявани вследствие на стрелба с огнестрелно оръжие в САЩ всеки ден, като на най-голям риск са изложени момчетата, тийнейджърите и чернокожите. Това сочи доклад на американските Центровете за контрол и превенция на заболяванията, публикуван в списание \"Пидиатрикс\" (Педиатрия) и цитиран от Асошиейтед прес. Докладът се основава на данни от смъртните актове и болнични документи за периода 2002-2014 г. Констатациите в изследването обясняват защо експертите разглеждат насилието с огнестрелни оръжия като заплаха за общественото здраве. Годишно към 1300 непълнолетни загиват от такива оръжия, а близо 6000 получават несмъртоносни наранявания. Преобладаващата част от смъртните случаи са убийства или самоубийства, а въоръжените нападения са главната причина за нараняванията на деца без опасност за живота. Според Катрин Фаулър, водещ изследовател от американските Центровете за контрол и превенция на заболяванията, настоящият доклад е \"основополагащ за разбирането на проблема и разработването на солидни научни решения\".", "date": "2017.06.20", "title": " Оръжията в САЩ раняват или убиват близо 20 деца на ден"}
{"url": "https://m.offnews.bg/news/Obshtestvo_4/Vremeto-dnes-Slanchevo-na-mesta-s-valezhi_658583.html", "text": "Днес преди обяд над по-голямата част от страната ще е предимно слънчево. След обяд ще се развива купеста и купесто-дъждовна облачност и на места, главно в Южна и Източна България, ще има краткотрайни валежи от дъжд, придружени с гръмотевици - това е прогнозата за днес на НИМХ към БАН.Ще духа слаб до умерен северозападен вятър. Максималните температури ще са между 27° и 32°, в София - около 27°.По Черноморието преди обяд ще е предимно слънчево. Около и след обяд ще има временни увеличения на облачността, с краткотрайни превалявания и гръмотевици. Ще духа до умерен вятър от северозапад. Максималните температури ще са 25-27°. Температурата на морската вода е 19-22°. Вълнението на морето ще е около 2 бала.Над планините преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи от дъжд, с гръмотевици. Ще духа до умерен северен вятър. Максималната температура на височина 1200 метра ще е около 17°, на 2000 метра – около 10°.", "date": "2017.06.20", "title": " Времето днес: Слънчево, на места с валежи"}
{"url": "https://m.offnews.bg/news/Obshtestvo_4/V-chasti-ot-6-stolichni-rajona-niama-da-ima-voda_658580.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на спирателен кран на ул. „Ген. Тотлебен“ в Център се налага спиране на водоподаването от 9.00 до 18:00 часа по ул. „Йоаким Кърчовски“ от бул. „Ген. Тотлебен“ до ул.“ Добруджански край“ и по бул. „Ген. Тотлебен“ от ул. „Йоаким Кърчовски“ до пл. „Руски паметник“. Във връзка с подмяна на сградно водопроводно отклонение на бул. „Княз Александър Дондуков“ в Център се налага спиране на водоподаването от 9.00 до 18:30 часа по булеварда от ул. „Злетово“ до бул. „Васил Левски“. Подмяна на сградно водопроводно отклонение на ул. „Драговица“ в кв. „Подуене“ налага спиране на водоподаването от 9.00 до 19:00 часа на Бл. 21. Поради изграждане на сградно водопроводно отклонение на ул. „Проф. Димитър Михалчев“ в кв. „Суходол“ се налага спиране на водоподаването от 8.00 до 17:00 часа на тази улица. Без вода заради подмяна на сградно водопроводно отклонение на ул. „Есен“ във вилна зона „Малинова долина“ се налага спиране на водоподаването от 10.00 до 22:00 часа на ул. „Полски бряст“, ул. „Трилистник“, ул. „Клен“, ул. „Бяла река“. Няма да имат вода поради подмяна на сградно водопроводно отклонение на ул. „Княжевска“ в кв. „Карпузица“ от 10.00 до 18:00 часа по ул. „Княжевска“ от ул. „Кореняците“ до ул. „Войводина могила“, по ул. „Кореняците“ от ул. „Княжевска“ до ул. „Боженци“, пл. „Сред село“ и по ул. „Звездица“ от ул. „Боженци“ до ул. „Войводина могила“. ", "date": "2017.06.20", "title": " В части от 6 столични района няма да има вода"}
{"url": "https://m.offnews.bg/news/Futbol_18793/Petar-Zhekov-Penata-ne-znae-i-balgarski-a-samo-shopski_658582.html", "text": "Легендата на ЦСКА Петър Жеков не пропусне да захапе Димитър Пенев покрай проваления жребий на ЦСКА-София в Лига Европа. Легендарният голмайстор на \"червените\" сподели пред \"Меридиан Мач\", че не е бил изненадан от случилото се.Жеката се надява, че все пак догодина ЦСКА-София ще играе в Европа. Той коментира и присъствието на Димитър Пенев на жребия в Нион.\"Сигурно не са могли да му върнат билета. Говори се, че бил късметлия, ама е късметлия в други работи и живее на стара слава.Какъв бронзов медалист е? Откога на четвъртия дават бронз? Сигурно американците са имали много бронз и решиха през 1994-а да дадат и на нашите. Не знам какво щеше да прави на жребия без езици. Пената и български не знае. Говори само шопски\", коментира Жеков.Голмайстор номер 1 в историята на футбола ни отдавна се заяжда с бившия си съотборник и комшия на столичната улица \"Чехов\". Жаеата мина в лагера на Гриша Ганчев за една нощ, след като беше сред инициаторите за създаване на нов ЦСКА. Той обаче получи неустойка от 12 000 лева и се включи, макар и повече символично, в проекта ЦСКА-София. ", "date": "2017.06.20", "title": " Петър Жеков: Пената не знае и български, а само шопски"}
{"url": "https://m.offnews.bg/news/Sviat-_12/Pochina-amerikanskiiat-student-darzhan-v-severnokorejski-zatvor_658586.html", "text": "Американският студент Ото Уормбиър, който бе държан в затвор в Северна Корея в продължение на 17 месеца и върнат в САЩ в състояние на кома преди по-малко от седмица, е починал в болница в Синсинати, щата Охайо, съобщи семейството му в изявление, цитирано от Ройтерс.\"За нещастие ужасяващото отношение, което синът ни е получил от севернокорейците, направи така, че да не е възможен никой друг изход освен трагичният, който се случи днес\", пише семейството на 22-годишния студент.Лекари съобщиха, че младежът е бил приет с тежки мозъчни увреждания, отбелязва Франс прес.Уормбиър беше осъден на 15 години затвор с тежък режим в Северна Корея за подривна дейност, след като през сълзи призна, че се опитал да открадне пропагандни материали, отбелязва Асошиейтед прес.Президентът на САЩ Доналд Тръмп осъди \"бруталния режим\" на Пхенян, след като се разбра за смъртта на студента. \"Случиха се много ужасни неща. Но поне го върнахме у дома да е с родителите си\", заяви Тръмп малко след като семейството на 22-годишния студент съобщи, че той е починал в болница. \"Това е брутален режим\", добави Тръмп по адрес на КНДР.", "date": "2017.06.20", "title": " Почина американският студент, държан в севернокорейски затвор"}
{"url": "https://m.offnews.bg/news/Sviat-_12/Kak-shte-protekat-badeshtite-sesii-na-pregovorite-za-Brekzit_658588.html", "text": "Британският премиер Тереза Мей ще обсъди с лидерите на 27-те страни членки на ЕС на предстоящата им среща на върха в Брюксел въпроса за правата на гражданите - европейските граждани, установили се във Великобритания, и британските граждани, живеещи на територията на ЕС, предадоха световните агенции, като се позоваха на британския министър за Брекзит Дейвид Дейвис.Според Дейвис на срещата на върха Мей ще представи британската \"оферта\" относно правата на гражданите. После на 26 юни Великобритания ще публикува подробен документ, който ще представи общите линии на британската оферта и според Дейвис това ще е добра база за започване на преговори относно правата на гражданите, предаде Франс прес.По-нататъшните преговори за Брекзит ще бъдат проведени в седмиците, започващи на 17 юли, на 28 август, на 18 септември и на 9 октомври - тоест преговорните сесии ще бъдат веднъж месечно, предаде Ройтерс.Работни групи, съставени от експерти от двете страни, ще се захванат с най-наложителните досиета - правата на гражданите, финансово споразумение и други въпроси, произтичащи от развода, каза Мишел Барние, посочва Франс прес.Трънливият въпрос за границата между Ирландия и Северна Ирландия е поставен под директния надзор на двама близки сътрудници на Барние и на Дейвис.Преговорите ще се водят на английски и на френски. Преводачи ще бъдат осигурени от Европейската комисия, предаде Ройтерс.", "date": "2017.06.20", "title": " Как ще протекат  бъдещите сесии на преговорите  за Брекзит"}
{"url": "https://m.offnews.bg/news/Tenis_18788/Andi-Mari-dariava-vsichko-specheleno-ot-turnira-v-Kuins-na-zhertvite-v_658584.html", "text": "Анди Мъри ще дари всички пари, които спечели на турнира Куинс, на жертвите от пожара в Grenfell Tower. Световният номер 1 в тениса участва на трева в Лондон заедно с Григор Димитров.Ако защити титлата си на Aegon, шотландецът ще събере за каузата £350,000. И ще добави пари от себе си, уточниха негови приятели.Това не е първият подобен жест на Анди. През 2013 година той дари спечелените 75 000 паунда от същия турнир на болницата ​Royal Marsden, където близкият му Рос Хъчинс се лекуваше от рак.Мъри е свързан и с доста благотворителни организации, също така е посланик на УНИЦЕФ. Като такъв той обяви през 2015 година, че ще дарява по 50 паунда за всеки свой ас на децата в Сирия. Така събра над 83 000 паунда. Традиционният му благотворителен мач в Глазгоу пък калкулира тази година 360 000 лири за благотворителност. Поради голямото му сърце и скромен начин на живот Анди Мъри е идол на Острова. Англичаните му се ядосаха само преди 4 години, когато открито подкрепи независимостта на Шотландия на референдума.", "date": "2017.06.20", "title": " Анди Мъри дарява всичко спечелено от турнира в Куинс на жертвите в пожара в Лондон"}
{"url": "https://m.offnews.bg/news/Futbol_18793/Shefat-na-Real-progovori-Ronaldo-napuska-no-samo-sreshtu-1-miliard-e_658589.html", "text": "Флорентино Перес, могъщият президент на Реал Мадрид, проговори за първи път по темата с напускането на Кристиано Роналдо. Думите му не са много обнадеждаващи за феновете на ПСЖ, Ман Юнайтед или тези в Китай, които се размечтаха за идола.\"Не сме говорили с Кристиано от финала на Шампионската лига. Четох по разни медии за напускането му. Няма как това да се случи, освен ако някой не плати неустойката му, а тя е 1 милиард евро\", каза Флорентино пред испанско радио.\"Ще говора с Кристиано след купата на конфедерациите. Не смятам, че той е раздразнен на нас. По-скоро на ситуацията. Изкараха го едва ли не криминален тип  с тези данъци.  А той е много добро момче\", заяви Перес, който наскоро взе рекорден пети мандат в Реал.Босът отрече, че клубът ще плати въпросните спорни 15 милиона евро данъчни задължения на звездата, тъй като самият Роналдо не е доволен от подобен сценарий.Настоящият, със сигурност и бъдещ носител на \"Златната топка\" иска изцяло да изчисти името си.  И явно ще продължи с екипа на най-могъщия клуб в света. ", "date": "2017.06.20", "title": " Шефът на Реал проговори: Роналдо напуска, но само срещу 1 милиард евро"}
{"url": "https://m.offnews.bg/news/Obshtestvo_4/Boklukchiiata-bibliotekar_658545.html", "text": "Канадец отвори безплатна обществена библиотека с 25 000 тома литература, събрани изцяло от изхвърлени на боклука книги.Преди двайсетина години Хозе Алберто Гутиерез, който се препитава карайки боклукчийски камион, намерил изхвърлен екземпляр на \"Ана Каренина\". прочел и харесал много романа и така му хрумнало, че много от стойностната литература несправедливо попада не където трябва - сред сметта. Развил мания да търси запазени книги и да ги събира.Днес Хосе е на 55 г. и е превърнал мазето на дома си в истинска библиотека. С годините колегите му, които първоначално го смятали за смахнат, също се запалили по идеята и започнали да му носят книгите, които открият. Пресата пък го нарекла \"Властелинът на книгите\", което отприщило нова вълна от дарения за каузата му.\"Много хора ми се подиграваха. Смееха се на идеята ми. Но сега се изумяват какво съм събрал\", споделя боклукчията библиотекар.Мечтата му е неговата библиотека да стане мобилна и да замени камиона за боклук с камион с книги, с който да обикаля страната.", "date": "2017.06.20", "title": " Боклукчията библиотекар"}
{"url": "https://m.offnews.bg/news/Futbol_18793/UEFA-i-FIFA-razsledvat-futbola-ni-zaradi-litcenzgejt_658593.html", "text": "УЕФА и ФИФА са се заели да разследват футбола ни заради кашата около участието на ЦСКА-София в турнирите. Това споделиха два независими източника пред OFFNews.О Нион вече са провели разговор с вицепрезидент на БФС как е възможно да дадат лиценз на клуб, след като такъв няма право да играе в турнирите до 2019 година според всички наредби. Куриозното е, че това го пише черно на бяло в документа, с който БФС лицензира ЦСКА-София (виж долу).Родният шеф се изпотил да обяснява, че е станало грешка, признавайки гафа. Така от БФС се надяват да намалят натиска от  УЕФА. Едва ли разследването на европейската централа може да доведе до по-сериозно наказания от административни такива. Но казусът тепърва ще се разплита и прогнозите са рисковани.По-голяма тежест обаче  ще има евентуално решение на ФИФА, която също се е включила в разнищването на \"лицензгейт\". В световната централа и без това разследват възможността да открият процедура срещу ЦСКА-София по жалби на кредитори и засегнати страни.Една от тях е на Тръст \"Синя България\", който има право на контакти с ФИФА в качеството си на акционер във футболен клуб Левски. Очаква се производствата по \"лицензгейт\" да приключат до края на септември.", "date": "2017.06.20", "title": " УЕФА и ФИФА разследват футбола ни заради \"лицензгейт\""}
{"url": "https://m.offnews.bg/news/112_6/Momichentce-na-godinka-pochina-sled-kato-padna-ot-petiia-etazh_658597.html", "text": "Момиченце на година и седем месеца е паднало от петия етаж в Стара Загора. Детето е починало в Спешния център в града, съобщи Дарик. Трагичният инцидент е станал около 17 часа вчера. Момиченцето и неговият брат-близнак били сами в стаята, докато майка им простирала на балкона. Загиналото детенце тръгнало да я търси, отворило комарника на прозореца и полетяло надолу. ", "date": "2017.06.20", "title": " Момиченце на годинка почина, след като падна от петия етаж"}
{"url": "https://m.offnews.bg/news/Politika_8/Borisov-zabranil-liatnata-otpuska-v-MS-dokato-administrativnata-refor_658598.html", "text": "Служителите в Министерски съвет, които ще се занимават с въвеждане на административната реформа, няма да излизат в отпуск през лятото, докато тя не бъде въведена. Това обяви пред Нова телевизия председателят на новата агенция \"Електронно управление\" Росен Желязков. Това е наредил лично премиерът Бойко Борисов, стана ясно от думите на Желязков, който смята, че краят на опашките може да е факт от есента. \"Реформата в КАТ предвижда да не се пререгистрират превозните средства, когато те бъдат купени от човек от друг град. Също, още при първото посещение при нотариус данните трябва да стигнат до КАТ по електронен път. После КАТ само да информира собственика кога да отиде да си вземе талона. Заплащането на таксите също може да става при нотариуса. КАТ пък може да подава информация и до съответната община за това, че колата има нов собственик“, поясни Желязков.\"Не е изключено да се приеме и поправка, според която шофьорските книжки стават безсрочни, а не както сега да важат десет години\", обясни той.А относно свидетелството за съдимост Желязков обясни, че само от неговото отпадане трябва да се променят на над 40 закона и повече от 240 наредби. В България се губят около 26 млн. човекочаса годишно в административни услуги, каза още Росен Желязков. По повод това, че мъж си е взел отпуск, за да си регистрира колата в КАТ, Желязков добави, че отпуската не е за това, а за да се почива. ", "date": "2017.06.20", "title": " Борисов забранил лятната отпуска в МС, докато административната реформа не стане факт"}
{"url": "https://m.offnews.bg/news/Politika_8/GERB-s-ideia-za-nov-referendum-za-mazhoritarni-izbori_658592.html", "text": "ГЕРБ предлага да има нов референдум за всички видове избирателни системи, плюс мажоритарната. Предложението направи председателят на правната комисия Данаил Кирилов пред БНР. Идеята на нов референдум е хората да избират между пет избирателни системи - мажоритарна – с абсолютно и относително мнозинство, два вида смесена – по немски модел и с механично смесване, и сегашната пропорционална система, но с подобрения.\"Нов по-обширен референдум е изходът от сегашната ситуация\", смята Кирилов. Той обаче уточнява, че идеята не е обсъждана в парламентарната група на ГЕРБ. Последният проведен референдум у нас, проведен по инициатива на \"Шоуто на Слави\", струваше на държавата 47 млн.лв. Миналата седмица ГЕРБ вкара мажоритарния вот на Слави Трифонов за разглеждане в парламента, той обаче беше отхвърлен и получи подкрепа само от една партия, а дори и коалиционният партньор Обединени патриоти не подкрепи мажоритарния вот на ГЕРБ. Мажоритарният вот беше подкрепен само от партията на Марешки Воля, но те пък обявиха, че ще внесат свой собствен законопроект за въвеждане на мажоритарни избори, само че в 31 многомандатни района. А идеята за провеждане на нов референдум този път не се подкрепя от нито една партия, предава БНР. ", "date": "2017.06.20", "title": " ГЕРБ с идея за нов референдум за мажоритарни избори"}
{"url": "https://m.offnews.bg/news/Temida_18762/Lozan-Panov-otkaza-da-se-vozi-s-NSO_658604.html", "text": "Председателят на Върховния касационен съд (ВКС) Лозан Панов се отказва от автомобилите на НСО. Намерението си да се откаже от услугите на службата Панов обяви пред журналисти във вторник преди днешното заседание на Висшия съдебен съвет (ВСС).В понеделник прокуратурата отказа да образува досъдебно производство по случая с развитите болтове от автомобила на Панов. От държавното обвинение публикуваха постановлението за прекратяване на проверката. В него се правят намеци за това, че председателят на ВКС и шофьорът, с когото се описва, че били приятели от детинство, инсценирали инцидента с развитите болтове.  Според Панов решението на обвинителите е доказателство за липса на сигурност. Той уточни, че още в деня, в който е установена повредата на колата, е изпратил писмено съобщение до НСО, като и досега не е получил отговор от службата.", "date": "2017.06.20", "title": " Лозан Панов отказа да се вози с НСО"}
{"url": "https://m.offnews.bg/news/OFFTOPIC_18750/Pusnaha-132-godishen-omar-na-svoboda-sled-20-godini-prekarani-v-restor_658596.html", "text": "Луи, 132-годишният омар, държан 20 години като домашен любимец в ресторант, бе освободен и пуснат в морето по случай Месеца на омара в САЩ, пише британският в. \"Metro\".10-килограмовото ракообразно беше държано в аквариум в ресторант в Ню Йорк две десетилетия, а миналата седмица беше пуснато обратно в океана.Пускането на Луи на свобода е част от кампания за опазването на дивия животински свят.Все пак Луи не е имал тежък живот и за него собствениците на ресторанта са се грижили добре. Той се е превърнал дори в атракция за посетителите.Миналата седмица клиент дори се опитал да купи Луи като подарък за Деня на бащата, но сумата от 1000 долара не поблазнила собствениците на ресторанта.", "date": "2017.06.20", "title": " Пуснаха 132-годишен омар на свобода след 20 години прекарани в ресторант"}
{"url": "https://m.offnews.bg/news/Politika_8/Premierat-na-Makedoniia-u-nas-sreshta-se-s-Borisov-i-Radev_658587.html", "text": "Премиерът на Македония Зоран Заев пристига на официално посещение в България. Той ще се срещне с премиера Бойко Борисов и президента Румен Радев.След Брюксел София е втората европейска столица, в която македонският премиер идва на визита.Преди дни Заев коментоира, че очаква София да подкрепи страната му за НАТО и ЕС. Вчера в интервю за македонска медия българският премиер Бойко Борисов пък потвърди, че България подкрепя членството на Македония в Европейския съюз и НАТО.Борисов коментира и споровете откъде идва кирилицата - \"да оставим споровете на историците, трябва ни магистрала до Скопие\". ", "date": "2017.06.20", "title": " Премиерът на Македония у нас, среща се с Борисов и Радев"}
{"url": "https://m.offnews.bg/news/Obshtestvo_4/Valeri-Simeonov-Slanchev-briag-napiva-turistite-s-chist-spirt-i-esent_658595.html", "text": "Вицепремиерът Валери Симеонов обяви война на алкохолния туризъм в Слънчев бряг. В интервю за сутрешния блок на bTV той се закани да вземе мерки срещу т.нар. bar crawl - обикаляне от бар на бар, обикновено с цел напиване. В Слънчев бряг това е организирана дейност от някои туроператори и евтини заведения. Можете да видите туристите с кофички, в които евтините заведения сипват \"чист спирт от близките карнобатски или пещерски фабрики\", забъркани с есенция, обясни Симеонов.Вицепремиерът, сред чиито ресори е и туризмът, гостува в студиото по повод изказването си в Туитър от вчера, че което се  с репликата от филма \"Вчера\": \"Ще видите кон боб яде ли\".Симеонов описа практикувания масово от чужденците bar crawl: „Силно опиянени младежи, които се движат на тумби от по 100-200 човека със съдействието на „Слънчев бряг” АД, които за сто човека вземат 50 лв., за 200 – 75. Това е съсипване на реда в курорта за без пари, коленичене пред всички желания. Може скоро да се открият будоари по улиците за сексуални услуги”.Смятам, че Слънчев бряг като всички други курорти трябва да даде възможност на своите гости да почиват, което означава тишина след 12 ч, отсече Симеонов. Летуващите там през последните 12 години са нараснали с 80%, а приходите остават същите, което ясно показва, че опошляването на курорта влияе върху постъпленията, коментира той.Според него Слънчев бряг трябва да потърси друг модел на работа и да се цели да се превърне в тризвезден курорт, за да се увеличат приходите. От настоящото положение страдат както туроператорите, които искат да предложат нормална почивка на летуващите, така и заведенията, които са инвестирали в обслужване, интериор и асортимент, който не се изчерпва със субстанцията в кофичките, добави Симеонов.Вицепремиерът посочи, че оттук нататък в заведенията ще влизат комплексни групи за проверка от няколко контролни органа, като няма да се мерят само нивата на шум, а ще проверяват схемите за евакуация, пожарогасителите, температурите в хладилниците, договорите на работниците.", "date": "2017.06.20", "title": " Валери Симеонов: Слънчев бряг напива туристите с чист спирт и есенция в кофи"}
{"url": "https://m.offnews.bg/news/112_6/Majka-na-6-detca-prebi-sotcialna-rabotnichka-zaradi-spreni-pomoshti_658590.html", "text": "Социална работничка от Бургас беше пребита от 25-годишна майка на 6 деца заради спрени помощи, съобщава bTV. Инцидентът породи вълна от недоволство сред социалните работници в морския град.Служителката е била нападната на работното си място, има изместване на челюстта и синини по тялото.\"Влетя в стаята, където ме грабна за косата и започна да ме дърпа, да ме скубе.\", спомня си тя. Причината за нападението са 250 лева, взети като социална помощ, които агресивната ромка трябвало да върне.Не става дума за лично отношение към майката, процедурата е такава: \"След като детето е направило три последователни отсъствия, семейната помощ се прекратява за срок от една година, а получената еднократна помощ трябва да я върне\".Жената, която напада социалната работничка, е 25-годишната Иванка Филипова, майка на 6 деца. След нападението е задържана за 24 часа в полицията и освободена.Последното новородено е дадено в дом за отглеждане, нито едно от другите 5 деца не посещава училище. \"Тя знае много хубаво, че Иванка не е женена и си изгледа децата така, с какво право доход иска?! От мене е по-учена, по-образована, доход иска!\", възмущава се бабата.Ромското семейство все пак е готово да обяви примирие: \"Ванчето й се извинява за туй, дето двете жени се сбиха и туй няма да се повтори, няма да се повтори и ще се забрави, да се върне тя на работа и Ванчето да си гледа децата.\"В същото време социалните работници в Бургас се вдигат на протест в защита на колегата си. Твърдят, че това не е изолиран инцидент. Разказват за чупене на стъкла, за причакване с брадви и непрестанни вербални заплахи.\"Задължително трябва да работим на гише, да бъдем обезопасени, да разполагаме с паник бутон и евентуално, тъй като нашата работа е свързана пряко с ходене на терен, евентуално да ни се осигури полицейска закрила\", предлага Таня Симеонова.При всеки инцидент виновен излиза социалният работник. Причината – не е намерил правилния подход.", "date": "2017.06.20", "title": " Майка на 6 деца преби социална работничка заради спрени помощи"}
{"url": "https://m.offnews.bg/news/Ikonomika_59/Udalzhavaneto-na-zhivota-na-6-i-blok-na-AETc-Kozloduj-varvi-po-g_658610.html", "text": "Работите по проекта за удължаване на експлоатационния ресурс на Шести блок на АЕЦ „Козлодуй“ вървят по план. Всички дейности се изпълняват съгласно утвърдения с българската централа график, заяви по време на „Атомекспо 2017“ в Москва Всеволод Витязев, началник отдел „Управление на проекти“ за Централна и Източна Европа на „Русатом Сервис“, част от руската дъжавна корпорация „Росатом“.По думите на Витязев се очаква анализите на състоянието на оборудването и системите да приключат както е предвидено през юни 2018 г. Всички обосновки, които специалистите на „Русатом Сервис“ правят, предвиждат работа на Шести енергоблок на АЕЦ „Козлодуй“ при мощност 104%.Договорът между АЕЦ „Козлодуй“ и Консорциума АО „Русатом Сервис“ – „Риск Инженеринг“ АД за изпълнение на дейностите по разработване на обосновката за удължаване на срока на експлоатация на Шести енергоблок на Първа атомна до 60 години бе подписан на 28 януари 2016 г.Действащият лизенз на Шести блок на АЕЦ „Козлодуй“ изтича през октомври 2019 г.През 2016 година работата беше напрегната, защото се провеждаше обосновка за удължаване експлоатационния живот и на Пети блок, коментира Витязев. Но там дейностите приключиха и консорциумът начело с „Русатом Сервис“ предадоха документацията на АЕЦ „Козлодуй“ и Агенцията за ядрено регулиране в края на миналата година.Действащият лизенз на Пети блок на АЕЦ „Козлодуй“ изтича през ноември тази година.Опитът от експлоатацията на хилядамегаватови реактори от ВВЕР в Русия показва, че те могат да работят безопасно поне 50-60 години.", "date": "2017.06.20", "title": " Удължаването на живота на 6-и блок на АЕЦ „Козлодуй“ върви по график"}
{"url": "https://m.offnews.bg/news/Medii_73/Tirazhite-na-vestnitcite-padat-i-prez-2016-a_658609.html", "text": "ежедневницитеЯсна тенденция на спад на вестникарските тиражи у нас и намаляване на броя на периодичните издания отчете НСИ, като публикува статистика за издателския бизнес.През 2016 година сумарните годишни тиражи на излизащите общо 262 вестника са намалели в сравнение с 2015 г. - тенденция, която започва още през 2013-а (виж графиката). Общият им годишен тираж е 229 млн. броя, като спрямо предходната година заглавията намаляват с 21 (7,4%), а тиражите - с 38 млн. (14,3%).Общият годишен тираж на , които през 2016 г. са били 44, е . Средният им общ еднократен тираж е  броя, докато година по-рано е бил Вестниците, излизащи 2-3 пъти седмично, са 15 с общ годишен тираж 4,8 млн.  са 111 и са издадени в общо 85,8 млн. копия. Близо 50% от вестниците (126) се издават в София. Почти всички вестникарски издания са на български език, 4 се издават на турски, два на руски и по един на английски и немски.През 2016 г. са издадени 533 списания и 101 бюлетина, като в сравнение с 2015 г. списанията намаляват с 1.5%, а бюлетините се увеличават със 7.4%, сочи още статистиката.Изследването цитира данни на Националната библиотека на база всички депозирани там издания.", "date": "2017.06.20", "title": " Тиражите на вестниците падат и през 2016-а"}
{"url": "https://m.offnews.bg/news/Sviat-_12/Frenskiiat-voenen-ministar-podade-ostavka_658608.html", "text": "Френският министър на въоръжените сили Силви Гулар подаде оставка, след като срещу партията ѝ Демократично движение (Модем) е започнало разследване. Гулар е обявила, че не иска да бъде част от новото правителство, съобщи Франс прес, цитирана от БТА. Силви Гулар стана министър преди малко повече от месец, след встъпването в длъжност на новия френски президент.Макрон реши да остави извън новото френско правителство, в което ще има промени след парламентарните избори, своя близък помощник Ришар Феран. Бившият социалист беше министър на териториалното сближаване.Името на Феран обаче бе замесено в афера за финансови злоупотреби.Президентските и парламентарните избори в страната преминаха под знака на срива на старите традиционни партии, замесени в скандали, което се оказа плюс за центриста Еманюел Макрон.", "date": "2017.06.20", "title": " Френският военен министър подаде оставка"}
{"url": "https://m.offnews.bg/news/Futbol_18793/Naj-dobriiat-igrach-na-Levski-izbiaga-ot-lagera-v-Pravetc_658612.html", "text": "Мехди Бурабия изпълни заканата си и напусна Левски. По информация на БТА халфът си е тръгнал от лагера в Правец, за да реди трансфер в Турция. Припомняме, Мехди се обиди жестоко на привържениците, които тръгнаха го събличат след последната загуба 0:3 от ЦСКА-София.Мароканският халф в понеделник не тренира със своите съотборници и се очаква в близките дни да премине в редиците на турския Коняспор. Бурабия е един от най-важните играчи в състава на Николай Митов, но е получил предложение за над два пъти по-голямо възнаграждение от комшиите.Левски първоначално е отхвърлил оферта на стойност близо 250 хиляди евро за офанзивния халф, но втората е била значително по-добра и ръководството на \"сините\" е приело да се раздели с Бурабия. Сумата е около половин милион.Ако Бурабия бъде продаден, Левски ще остане без почти цялата си халфова линия от миналата година, след като Георги Костадинов и Джереми Де Ноойер напуснаха със свободни трансфери, а Божидар Краев ще заиграе в датския Мидтюланд с трансфер за около половин милион евро.Бурабия беше най-силният футболист на \"сините\" за миналия сезон. Николай Митов се беше заканил да гради играта на новия Левски около чужденеца. ", "date": "2017.06.20", "title": " Най-добрият играч на Левски избяга от лагера в Правец"}
{"url": "https://m.offnews.bg/news/Turizam_75/Balgari-podbivali-turisticheskiia-pazar-v-Gartciia_658617.html", "text": "Българи, македонци и сърби купуват апартаменти в Северна Гърция и ги отдават под наем на ниски цени, без да плащат туристически такси. Чужденците, собственици на малки имоти в Халкидики, почиват в тях само по двайсетина дни през лятото, а през останалото време подбиват цените на туристическия пазар. Те отдават стаите на свои сънародници, които представят като роднини или приятели.Според шефа на Федерацията на туристическо настаняване в Халкидики и Солун Димитрис Хадалис, те набират клиенти чрез обяви във вестниците в собствените си страни, пише в. \"Български новини\". Имотът пък е регистриран като селска къща, за която се плащат по-ниски данъци. Така се създава нелоялна конкуренция в района и се пречи на редовните данъкоплатци да отдават имотите си. Според \"Български новини\" местните гърци се страхуват да се оплакват, за да не пострадат от засегнатите чужденци. Процъфтява и контрабандата.Новите собственици от трите държави вече се разпростирали и до най-скъпите райони на Касандра. ", "date": "2017.06.20", "title": " Българи подбивали туристическия пазар в Гърция"}
{"url": "https://m.offnews.bg/news/Bojni_18771/Biletite-za-boia-na-veka-struvat-ot-2000-do-84-000-dolara_658615.html", "text": "Билетите за мача на века в бойните спортове вече са с обявени цени, съобщава The Irish Sun. На 26 август в Лас Вегас ще се бият Конър МакГрегър и Флойд Мейуедър. Мястото тръгва от 2000 долара и удря 84 000 долара.Боят в средна категория (до 69,85 килограма) ще е по правилата на бокса. Домакин е T-Mobile Arena, която побира 20 000 зрители и приема куп събития в бокса и ММА.Официалното потвърждение на мача беше направено на 15 юни. На ирландеца се полагат около 75 милиона долара, а за американеца сумата тръгва от 100 милиона.40-годишният Мейуедър е шампион при професионалистите в пет категории. Той има уникалните 49 победи от 49 мача, като 26 от тях са с нокаут.Всъщност, последната му загуба датира от далечната 1996 година. Тогава на Олимпиадата в Атланта американецът губи полуфинала срещу нашия Серафим Тодоров.  28-годишният МакГрегър има 24 битки в ММА, от които 18 нокаута, но и три поражения.", "date": "2017.06.20", "title": " Билетите за боя на века струват от 2000 до 84 000 долара"}
{"url": "https://m.offnews.bg/news/Sviat-_12/Arestuvaha-chetirima-chlenove-na-semejstvoto-na-napadatelia-ot-Shanz_658613.html", "text": "Френската полиция арестува четирима членове на семейството на ислямския екстремист, който загина вчера след неуспешен опит за атентат в центъра на Париж. Мъжът се вряза с автомобил в жандармерийски микробус на булевард \"Шанз-Елизе\" и бе смъртоносно ранен. В колата на нападателя бяха открити газови бутилки, автомат \"Калашников\" и пистолети. Нападателят беше идентифициран като Адам Дзазири, на 31 години. Задържани са бившата съпруга на Дзазири, неговият баща, брат му и неговата съпруга, съобщи Франс прес, позовавайки се на източник от правосъдната система, цитирана от БТА. Те са арестувани след обиск в жилището на семейството в Плеси-Пате, градче на 30 км южно от Париж.Дзазири е родом от салафистко семейство, не е осъждан, но от 2015 г. е имал така нареченото \"досие С\" - според властите е представлявал потенциална заплаха за сигурността, тъй като е бил член на радикално ислямистко движение. Според бащата на Адам Дзазири той е имал регистрирано оръжие и се е упражнявал в стрелба. Информацията, че Дзазири е имал разрешително за притежание на оръжие въпреки своето \"досие С\", потвърждава и източник, запознат с делото. Френският вътрешен министър Жерар Колон обяви, че ще поиска в сряда Министерският съвет да удължи извънредното положение в страната от 15 юли до 1 ноември тази година.Във Франция е въведено извънредно положение след атентатите на 13 ноември 2015 г. в Париж, в които загинаха 130 души. От януари 2015 до момента при атентати във Франция, по-специално срещу сили на реда, са загинали 239 души, допълва АФП.", "date": "2017.06.20", "title": " Арестуваха четирима членове на семейството на нападателя от \"Шанз-Елизе\""}
{"url": "https://m.offnews.bg/news/Izvan-terena_18817/Bikini-parti-posreshtna-shampionite-ot-Goldan-Stejt-v-Grada-na-greha_658620.html", "text": "Нетрадиционен комитет по посрещането организираха в Лас Вегас за шампионите на НБА. В този град определено знаят как да направят купона на всеки посетител.Модели по бикини бяха събрани, за да приветстват героите от Голдън Стейт. На финала Стеф Къри и компания биха Кливлънд Кавалиърс.Те се насладиха на парти край басейна с цяла тайфа красиви момичета. Хубаво е да си шампион, да!Дреймънд Грийн, Ман Барнс и ДжаВейл МакГий забиха здраво на Encore Beach Club Friday. Баскетболистите се опитаха да изпият целия алкохол на частния басейн. Те започнаха с шотчета от прочутата текила Don Julio 1942. Къде без американските уискита - от Hennessy до Jack Daniel's. Лееше се и уникалната водка Grey Goose, любима и на куп български естети, сред които Мъри Стоилов.Накрая звездите от НБА полъчаха гигантска бутилка шампанско Perrier Jouet Rose. Защо толкова много пиячка? \"Защо, по дяволите, не\", отговориха те.", "date": "2017.06.20", "title": " Бикини парти посрещна шампионите от Голдън Стейт в Града на греха (снимки)"}
{"url": "https://m.offnews.bg/news/Sviat-_12/Napadateliat-ot-London-blasnal-minuvachi-pomagashti-na-pripadnal-chov_658618.html", "text": "Мъжът, врязал се в хора пред джамия с микробус в Лондон, е ударил хора, събрали се, за да помогнат на припаднал възрастен човек, съобщи британският вестник \"Гардиън\".Нападателят беше идентифициран като Дарън Осбърн от Кардиф, на 47 години. Той беше задържан след атаката, при която загина един човек, а 10 бяха ранени.Съседите му го описват като странен и агресивен. Преди дни той казал на десетгодишно дете от мюсюлманско семейство, че е \"продукт на кръвосмешение\". Освен това мъжът бил изхвърлен от заведение, след като проклинал мюсюлмани и казал, че ще причини щети. Разследващите смятат, че Осбърн има връзки с крайнодесни организации. Очевидец на нападението обяви, че е спрял с приятели да помогне на лежащ на земята възрастен човек. Според него по време на атаката Осбърн е крещял, че иска да избива мюсюлмани. Припадналият мъж е идентифициран като 51-годишния Макрам Али. Мъжът е дошъл в съзнание малко преди микробусът да мине през него, разказва имамът Мохамед Махмуд, който също се оказал на мястото на инцидента. Именно той е спрял множеството, което нападнало Осбърн.Махмуд видял полицейска кола и размахал ръце, за да може служителите да задържат нападателя и да помогнат на пострадалите. Британският премиер Тереза Мей осъди атаката и обеща да се бори срещу тероризма, независимо кой е извършителят. Въпреки това представители на мюсюлманската общност изразиха безпокойство, че британските власти не подхождат така сериозно към инцидента, както към другите атаки в Лондон и тази в Манчестър.", "date": "2017.06.20", "title": " Нападателят от Лондон блъснал минувачи, помагащи на припаднал човек"}
{"url": "https://m.offnews.bg/news/Obshtestvo_4/Nov-skandal-s-UNSS-Stolovata-ne-puska-studenti-ili-im-prodava-na-po-v_658624.html", "text": "УНСС дискриминира собствените си студенти, като не ги допуска в столовата в обедните часове, за да я освободи за служители и преподаватели. А когато бъдат допуснати, учащите купуват храната на по-високи цени.За поредния куриоз на икономическия университет разказаха пред предаването \"Господари на ефира\" студенти, пожелали анонимност.От началото на учебната година зала \"Обедна\" била затворена за възпитаниците на университета. Те могат да я ползват между 11 и 11:30 ч и след 15:30 ч. В обедните часове е запазена за преподаватели и служители. Отскоро пък била изцяло затворена за учащите.В самата столова е разлепено меню с двойни цевни - по-ниски за персонала и по-високи - за студентите. По думите на заснетите със скрита камера служители в стола всичко това се случва по заповед на ректора.OFFNews потърси университета за коментар. Очакваме позицията по-късно днес.Миналата седмица името на вуза бе замесено в друг скандал - с преподавателка, която пише тройки на празен лист. След медийния шум тя бе уволнена.", "date": "2017.06.20", "title": " Нов скандал с УНСС: Столовата не пуска студенти или им продава на по-високи цени"}
{"url": "https://m.offnews.bg/news/Tehnologii_18759/Naj-zdraviiat-telefon-Nokia-3310-otnovo-na-pazara-u-nas_658607.html", "text": "Новият стар телефон \"Нокиа\" 3310 ще е на българския пазар от утре, съобщиха от \"Мтел\".Телефонът е известен като най-здравият и с най-издръжлива батерия, но в новия модел има и някои подобрения. Дисплеят му е цветен с размер 2.4 инча и резолюция 240 x 320 пиксела. Новото е, че Нокиа 33 10 ще може да се ползва и с microSD карта, тъй като има такъв слот.Софтуерът му пък е Opera Mini, което позволява да се ползва за базово сърфиране в интернет. Телефонът е по-компактени по-лек, като дължината е 115.6 мм, а ширината 12.8 мм. Засега \"Нокиа\" 3310 ще се предлага в традиционния тъмносин цвят. Телефонът има още месец в режим на изчакване, 22 часа непрекъснати разговори или 51 часа слушане на музика. ", "date": "2017.06.20", "title": " Най-здравият телефон Нокиа 3310 отново на пазара у нас"}
{"url": "https://m.offnews.bg/news/Temida_18762/Prokuraturata-poiska-imuniteta-na-deputat-ot-GERB-ubil-peshehodetc_658622.html", "text": "Главният прокурор Сотир Цацаров е внесъл искане в Народното събрание за свалянето на депутата от ГЕРБ Димитър Гамишев. Причината е наказателно производство, образувано по обвинителен акт от 22 юни 2016 г.Димитър Гамишев е предаден на съд за това, че на 27 ноември 2014 г. блъснал пежеходец, като причинил смъртта му. Според държавното обвинение Гамишев превишил скоростта за движение в благоевградското с. Копривлен с личния си автомобил „Хюндай Санта Фе“,. Вместо разрешените 50 км в час, той преминал през селото с 68 км/ч.В резултат и поради непредпазливост блъснал пресичащия пътното платно пешеходец, като причинил смъртта му.Делото е образувано през 2016 г., но през май месец тази година е прекратено, тъй като адвокатът на Гамишев предоставил удостоверение, че е избран от депутат и се ползва с имунитет. Главният прокурор е поискал даване на разрешение за продължаване на наказателното производство срещу народния представител Димитър Гамишев.По-късно ГЕРБ обяви, че народният представител от ГЕРБ Димитър Гамишев доброволно ще се откаже от имунитета си. Гамишев ще внесе в сряда заявление до ръководството на Народното събрание, с което изразява съгласието си да бъде снет депутатския му имунитет. ", "date": "2017.06.20", "title": " Прокуратурата поиска имунитета на депутат от ГЕРБ - убил пешеходец"}
{"url": "https://m.offnews.bg/news/112_6/Kabel-zapali-TETc-Pernik-Niama-opasnost-oganiat-e-ovladian_658614.html", "text": "Около 7 часа тази сутрин в ТЕЦ Република в Перник е възникнал пожар. Причината е кабел на лентата, от който са паднали въгленчета и са се произвели пламъци.  Това обясни пред агенция \"Фокус\" директорът на Регионална дирекция „Пожарна безопасност и защита на населението” в град Перник комисар Емил Марков.Пожарът е причинен от кабел на лентата, която вкарва въглища в ТЕЦ-а, обясни той.Пожарът е загасен. Лентата е пусната в движение и пожарни екипи извършват оглед. Не е имало опасност за населението. ТЕЦ-ът не е спирал работа.", "date": "2017.06.20", "title": " Кабел запали ТЕЦ Перник. Няма опасност, огънят е овладян"}
{"url": "https://m.offnews.bg/news/Politika_8/Borisov-otiva-v-Makedoniia-na-Ilinden-shte-chestvame-zaedno-azbukata_658621.html", "text": "Премиерът Бойко Борисов ще присъства на тържествата по повод Илинденско-Преображенското въстание в Македония на 2 август. Тогава ще бъде подписан и договорът за двустранно сътрудничество между България и Македония. Това обявиха премиерът Борисов и македонският му колега Зоран Заев, който е на посещение у нас. В знак на добросъседство София ще кръсти улица на македонския президент Борис Трайковски, а Скопие - на президента Желю Желев. Българският премиер подчерта, че е време да загърбим национализма в отношенията си с Македония и да отворим нова страница, която ще помогне на съседката ни по пътя ѝ към Европейския съюз и НАТО. \"След като Заев ще поеме този риск да дойде на паметника на Самуил, на 2 август ще направим същото на Илинденското въстание, когато се чества\", каза Борисов и допълни, че двете страни трябва да честват заедно общите си герои.\"Кирил и Методий, нашите братя, можем да се радваме всички на това, което са направили. Вместо да е повод за радост, то става повод за раздори\", подчерта Борисов, въпреки че вчера отмени среща с шахматиста Анатолий Карпов след изказването му, че славянската писменост идва от Византия. От своя страна, македонският премиер посочи, че след Брюксел е дошъл първо в България, за да получи подкрепа за влизане на страната в ЕС и НАТО.\"За нашата земя няма друг път, освен членство в НАТО и ЕС. Днес разговаряхме и приближихме нашите мнения за сътрудничество между нашите страни\", каза Заев и допълни, че се надява България да помогне на Македония за подготовка и реализация на проекти. \"Македония има европейско бъдеще, има и приятели, които искат да помагат. Уважавам това и съм щастлив, че Македония има такъв приятел като премиера Бойко Борисов, който е щастлив, че може да помогне на своя съсед. Старана като моята може да бъде щастлива, че има такъв съсед с такова ръководство\", допълни той. \"Очаквам позитивния дух на премиера Борисов и правителството му да дойде и от Гърция. Македония днес затваря една глава на история на национализъм и омраза. Отваряме глава на европейско бъдеще за всички. Историята може само да ни приближи, не да ни раздели. Европейското бъдеще трябва да чувстват всички граждани на Балканския полуостров. Нямам предразсъдъци да поискам помощ и подкрепа. Вярвам, че това ще направи освен България и Гърция\", коментира Заев. След тежка политическа криза най-сетне и на нашата граница с Македония вече има спокойствие, Македония има исторически шанс гражданите ѝ да се чувстват добре. Пътят към НАТО, ЕС минава през вътрешнополитическа стабилност и решаване на проблемите от политическия елит, коментира Бойко Борисов.Ще направим всичко възможно с приятелска Гърция да работим и да решим всички проблеми, защото дестабилизация на Македония означава дестабилизацияна нашите граници, подчерта още Борисов.Той беше категоричен, че за влизане в ЕС и НАТО Македония първо трябва да се погрижи за вътрешната политика. \"Можем да я поддържаме, да ги консултираме, ако искат по дадена тема. С отворено сърце сме. Всичко зависи от политическия елит в Македония, ако те не съумеят да направят важните стъпки, каквато и помощ да получат, няма да е достатъчна. Има Берлински процес, прекрасно посрещане в Брюксел. Това съм казал. Ако работим заедно, мисля че ще имаме успех. Балканите са във фокуса и на ЕС, и на НАТО. Веднъж имаме опит, имам предвид Косово, каза той. За България и Република Македония е крайно време да обърнат нова страница в двустранните си отношения. Усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели, заяви президентът Румен Радев, който също разговаря днес на „Дондуков“ 2 с министър-председателя на Македония.Обща беше позицията, че гражданите и в България, и в Република Македония очакват от своите политици да провеждат политика на приятелство и добросъседство между двете най-близките държави на Балканите.По време на срещата президентът Радев потвърди подкрепата на страната ни за евроатлантическата и европейската перспектива на Република Македония. Гаранция за тази подкрепа е сключването в скоро време на двустранен договор за добросъседство, който ще създаде ясен регламент „за развитието на двустранните отношения по европейски модел“.Президентът Радев приветства направената от премиера Заев категорична заявка за нов подход на приятелство и добросъседство между България и Република Македония и подчерта очакванията на българската страна за конкретни стъпки в тази насока.Държавният глава призова за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство.България и Република Македония споделят обща история, както и общо бъдеще в ЕС и НАТО, подчертаха още Румен Радев и Зоран Заев.Заместник министър-председателят по правосъдната реформа и министър на външните работи Екатерина Захариева прие министъра на външните работи на Македония Никола Димитров и обсъди с него конкретните стъпки пред двете дипломатически ведомства за финализирането на договора за добросъседство между двете съседни държави.Димитров е в България в рамките на правителствената делегация, водена от Заев.Вицепремиерът Захариева изтъкна, че поклонението на двамата премиери и техните делегации пред паметника на цар Самуил в София е историческо, с което се отваря нова страница по реалното изпълнение на принципите на приятелството и добросъседството.Следваща стъпка в тази посока ще бъде участието на премиерите Борисов и Заев в общото отбелязване на Илинденско-Преображенското въстание. Захариева окачестви тези стъпки като европейски подход към общата история.", "date": "2017.06.20", "title": " Борисов отива в Македония на Илинден, ще честваме заедно азбуката и общи герои"}
{"url": "https://m.offnews.bg/news/Temida_18762/Tcatcarov-iska-imuniteta-i-na-deputat-ot-BSP-razsledvan-za-kupuvane-n_658623.html", "text": "Главният прокурор Сотир Цацаров внесе в Народното събрание искане за снемане имунитета на депутата от БСП Манол Генов.Искането се основава на доказателства от разследване на Окръжна прокуратура – Пловдив, от които става ясно, че Генов е участвал в схема за купуване на гласове.Според прокуратурата в периода 01.03.2017 г. – 30.03.2017 г. в Асеновград, заедно с Николай Христев, Генов е организирал предлагането на 25 лв. за глас на жители на града, за да гласуват в негова полза и в полза на политическа партия за последните парламентарни избори.Събрани са доказателства и за друго престъпление - през март 2017 г. в гр. Асеновград, обл. Пловдив, в съучастие с извършителя Константин Атанасов - главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност – строителство, без изискуемото по чл.84, ал.1 и ал.2 от ЗКН съгласуване на проектната документация за строителство, в поземлен имот, попадащ в защитена територия за опазване на културно наследство – охранителна зона на групов паметник на културата “Метошка махала“.Законова пречка за наказателното преследване на Манол Генов е обстоятелството, че към настоящия момент той е народен представител в 44-то Народно събрание и в това си качество се ползва с имунитет, уточняват от прокуратурата.След предложение от страна на наблюдаващите прокурори от СГП – СЗ „Антикорупция“ главният прокурор е сезирал Народното събрание, което може да даде разрешение за възбуждане и провеждане на наказателно преследване срещу Генов.От изтекла медийна информация след проверката на прокуратурата и ДАНС в община Асеновград , имах подозрения, че ще се появят и претенции към мен. Продължавам и до момента да не намирам причината за подобна връзка, освен ако не е тенденциозна. Иска ми се да не е така - каза в изявление до медиите народният представител от „БСП за България” Манол Генов.\"Не знам какво точно се има предвид с посочването на периода 1- 30 март 2017 година. Това е периодът на предизборната кампания за последните парламентарни избори. Тогава съм имал срещи и разговори с хиляди избиратели, като част от кампанията, десетки са били и центровете на активисти на тази кампания в полза на политическата сила, в чиято листа съм и за мен, като кандидат, получил преференциален вот. Това е било открито и напълно в регламента на кампанията.Всеки кандидат за народен представител, заедно с активисти и избиратели, които го подкрепят, сме били съмишленици и съучастници в кампанията - като платформа, ангажименти и обещания. Не виждам как в това се търси нещо нередно и наказателен смисъл. Що се отнася до разходваните средства в кампанията, за всичко има подадени отчети и няма причина да се притеснявам. Нека прокуратурата разследва каквото е необходимо и вярвам, че съмненията, още повече във вид на обвинения, ще бъдат изчистени с доказателства.\" - твърди Манол Генов.\"Относно втората претенция, недоумявам как точно съм могъл умишлено да склоня което и да е служебно лице, особено главен архитект , при това умишлено, да извърши нещо нередно. С въпросния казус съм бил запознат като народен представител и асеновградчанин, виждал съм и документи от официалната преписка. Няма как да имам отношение повече от това. За мен, като народен представител, винаги е било важно, както в този случай, така и във всеки друг, когато има проблеми на граждани или инвеститори с администрациите на местна или държавна власт, всичко да се решава законово, без да се ощетяват интереси на никоя страна. В този смисъл, съм съдействал открито десетки пъти и мисля, че това е част от ангажиментите ми на народен представител.И заради двата казуса, в качеството ми на народен представител, сам ще се откажа от статута на имунитет на народен представител, защото в мой интерес е прокуратурата коректно, в пълен обем, и в интерес на закона, да изчисти казусите и името ми\" - завършва Манол Генов.", "date": "2017.06.20", "title": " Цацаров иска имунитета и на депутат от БСП, разследван за купуване на гласове"}
{"url": "https://m.offnews.bg/news/Kultura_33/Sazdatelite-na-Zlatnata-iabalka-pokazvat-kak-praviat-animatciia_658619.html", "text": " е проект за анимационен сериал, вдъхновен от българските митове, легенди и фолклор. Действието се развива в митологичен свят, който е изцяло базиран на българското народно творчество, а историите носят духа и поуките от любимите ни легенди и народни приказки.Екипът на  кани своите фенове да надникнат зад кулисите на сериала. Неговият създател и арт директор Димитър Петров разкрива тайни от кухнята на \"Студио Змей\" под формата на 10-минутен видео блог. Той демонстрира отделните етапи, през които минава проектът – от дизайна на героите до разработването на специален софтуер, който превръща традиционни български шевици в кукерска магия. По този начин любителите на анимацията ще се запознаят отблизо с пътя, който изминава една идея, за да се превърне в анимационен филм:Видеото е за всички фенове, които следят проекта, както и за хората, които се интересуват от анимация.Подкрепилите директно кампанията за пилотен епизод ще получат достъп до още такива видео блогове, които всеки месец ще документират етапите, през които „Златната ябълка“ минава, за да стигне до екрана. “Целта ни е по този начин да се отчетем пред хората, които са ни помогнали да направим този епизод,“ казва Петров. Идеята е последователите на проекта да бъдат въвлечени максимално в творческия процес. Екипът на „Златната ябълка“ се стреми също да покаже на своите поддръжници защо са необходими толкова хора, време и средства за създаването на качествена анимационна продукция.Във видео блога са демонстрирани подробно етапите, през които преминава дизайнът и разработката на всеки герой и декор, планирането на кадрите, цветовата палитра и музиката. От него феновете ще научат каква е ролята на главния дизайнер и на арт директора, защо е необходим сториборд, какво означават термините „лейаут“ и„аниматик“ и как успяват екипи от десетки аниматори да рисуват героите и декорите в един и същи стил.Пилотният епизод на „Златната ябълка“ е необходим, за да бъдат финализирани договорите с партньори и инвеститори за създаване на цял сезон. Студио Змей ще финансира неговото създаване с помощта на Българската национална телевизия е копродуцент на епизода и осигурява 20% от неговия бюджет.“Златната ябълка” е проект за анимационен сериал, вдъхновен от българските митове, легенди и фолклор. Действието се развива в митологичен свят, който е изцяло базиран на българското народно творчество, а историите носят духа и поуките от любимите ни легенди и народни приказки.", "date": "2017.06.20", "title": " Създателите на „Златната ябълка“ показват как правят анимация"}
{"url": "https://m.offnews.bg/news/Zvezdi_18810/Bionse-rodi-bliznatci-potvardi-bashta-j_658632.html", "text": "Бионсе е родила близнаци, потвърди баща й. В неделя, 18 юни, Матю Ноулс публикува картичка за рождения ден на новородените деца на Бионсе и Джей Зи в Twitter с коментар \"Те са тук!\".На онлайн картичката пише: \"Честит рожден ден на близнаците! С любов, дядо\".Децата са останали в болницата поради \"незначителни проблеми\", съобщи TMZ. Според сайта бебетата са момче и момиче.Въпреки честитката от дядото на близнаците, представител на звездната двойка все още не е коментирал новината.За последно певицата бе заснета на 20 май по време на т.нар. baby shower (събиране на жените преди датата на раждане).Близнаците ще бъдат брат и сестра на петгодишната дъщеря на Бионсе и Джей Зи - Блу Айви.Певицата - една от най-влиятелните жени в музикалния бранш, обяви бременността си чрез снимка в Instagram през февруари. Публикацията беше харесана повече от осем милиона пъти през първите 24 часа и стана най-активната снимка в социалната мрежа досега.", "date": "2017.06.20", "title": " Бионсе роди близнаци, потвърди баща й"}
{"url": "https://m.offnews.bg/news/Razsledvane_68/Pari-na-viatara-1-milion-leva-za-karta-na-komarite-po-Dunav_658637.html", "text": "Десет обществени поръчки на стойност 3.8 милиона лева по европрограма за трансгранично сътрудничество с Румъния бяха изпратени на ОЛАФ, Румънската антикорупционна дирекция и българските органи за контрол на средствата от Европейския съюз (ИА „Одит на средствата от ЕС“, Дирекция „Защита на финансовите интереси на ЕС“, Сметната палата и специализираната прокуратура). Това стана след извършен анализ на подаден сигнал за видимо завишена цена по една от тях, съобщиха на среща с медиите от  днес.Проверката на експертите на фонда е започнала по сигнал за поръчка за географска информационна система за райониране на популациите на комари по българската страна на река Дунав с прогнозна стойност 1 063 955 лева с ДДС. При проверката на поръчката с възложител Асоциация на дунавските общини \"Дунав\" са установени сериозни неясноти в направеното задание, чиято техническа част е на практика в размер на една страничка.Така написаното задание позволява широко и субективно тълкуване на техническата оферта, която има основна тежест (65%) в крайната оценка. Така поръчката е спечелена от участника, подал най-висока цена - ДЗЗД „Гражданско дружество ГИС Дунав“, а вторият участник е с близо 1/3 по-ниска цена, но е получил едва 8 точки по техническата част. В зависимост от тълкуването на техническата част се оказва, че заданието може да бъде изпълнено и срещу едва 10% от прогнозната стойност на поръчката, твърдят от Антикорупционния фонд.След последвала задълбочена проверка на най-големите 10 обществени поръчки на възложителя АДО \"Дунав\", във всички са установени сериозни индикатори за манипулиране на проведените процедури, които според експертите на Антикорупционния фонд имат нужда от институционална проверка:- Във всички десет поръчки печели участникът с най-висока цена, при това близка до прогнозната стойност;- Вторите класирани участници са със сериозно по-ниски цени от спечелилите, в типичния случай с 30-40%;- Във всички поръчки са остранени голям брой участници, като са оставени само по двама участника. Това не позволява да се приложи правилото, което гласи, че ако средната цена на останалите участници е с 20% по-ниска от тази на победителя, следва да им се даде възможност за обосновка на ценовите параметри;- Въпреки, че прогнозните стойности на поръчките са високи, изискванията към участниците са изключително ниски. Например, при поръчката за ГИС-системата, за доказване на професионална компетентност от изпълнителя се изисква само един вече изпълнен договор без ограничения в стойността. Това на практика означава, че участник, изпълнил договор за 1000 лева, може да участва в процедура за над 1 милион лева.- Във всички процедури е избран критерият „икономически най-изгодна оферта“, като тежестта на техническата оферта е 65%, а тежестта на финансовата оферта едва 35%. Техническата оферта обаче не подлежи на контрол и обжалване, тъй като се оценява субективно, а разликата в оценките между фирмите е фрапираща - 65 към 8 точки, 65 към 7 точки и т.н. (виж снимката). Това дава възможност точките, загубени при техническата оценка да не могат да бъдат компенсирани по никакъв начин при отваряне на ценовата оферта.- Прогнозни стойности, които се разминават с пазарните оценки, ако смятаме за такива средните стойности на подадените оферти;Прави впечатление, че във всички процедури, с едно изключение, печели консорциум от фирми, макар и да няма никаква нужда участниците да се обединяват, за да покрият занижените изисквания. Това навежда директно на съмнения за предварително организирана схема, при която едната фирма в обединението е професионалната и действително върши услугата, а другата е „подходящата“, през която се уреждат финансовите взаимоотношения, казват от АКФ. Още повече, че три дружества печелят по две поръчки от общо 10-те.На базата на тези факти, можем да направим обосновано заключение, че подготовката на тръжните процедури е извършена така, че да позволява комисия в подходящ състав да може да оцени техническите предложения на участниците по начин, по който ценовите оферти губят тежест и да се създадат условия да се избират офертите с най- високите цени, допълват от АКФ..", "date": "2017.06.20", "title": " Пари на вятъра: 1 милион лева за карта на комарите по Дунав"}
{"url": "https://m.offnews.bg/news/Kultura_33/Prez-2016-g-broiat-na-izdadenite-knigi-namaliava-s-8-5_658634.html", "text": "През миналата година броят на издадените книги и брошури намалява с 8.5% спрямо 2015 г, отчетоха от Националния статистически институт.Източник на информацията е Националната библиотека „Св.св. Кирил и Методий”. В броя на книгите и брошурите не се включват изданията с тясно ведомствено предназначение, с временен и рекламен характер, с тираж по-нисък от 100 екземпляра и обем по-малък от четири страници.През 2016 г. са издадени 7 416 книги с тираж 3 475 341, от които 6939 нови заглавия и 1 114 брошури с тираж 1 031 712.С уникалния идентификационен код ISBN (Международен стандартен номер на книгата) през 2016 г. са регистрирани 6 879 книги и 1 024 брошури, или 92.6% от всички издания, с което се предоставя възможност за търговско използване в страната и чужбина.В сравнение с предходната година през 2016 г. броят на издадените книги и брошури намалява със 790 (8.5%), докато средният тираж се увеличава от 526 през 2015 г. на 528 през 2016 г., или с 0.4%.Според признака „предназначение на литературата” (тематични области) през 2016 г. разпределението на изданията по раздели е следното:- художествена литература за възрастни - 2 607 заглавия с тираж 1 209 хиляди;- научна литература - 1 638 заглавия с тираж 388 хиляди;- учебна литература - 1 522 заглавия с тираж 652 хиляди;- популярна литература - 1 239 заглавия с тираж 911 хиляди;- литература за деца и юноши - 1 020 с тираж 1 141 хил., от които детската художествена литература е представена с 524 заглавия с тираж 521 хиляди;- други - 504 заглавия с тираж 207 хиляди.През 2016 г. заглавията, издадени на оригиналния език на написване (вкл. на български език), са 5 999, или 70.3% от общо издадените книги и брошури. Преводните заглавия са 2 531 с тираж 2 149 хиляди. От тях повече от половината са заглавия, преведени от английски (55.4%), следват преведените от френски - 8.0% немски - 6.1% и руски език - 6.0%.През миналата година са издадени 262 вестника с годишен тираж 229 008 хил., като спрямо предходната година издадените вестници намаляват с 21 (7.4%), а тиражът - с 38 338 хил. (14.3%).Издадените вестници през 2016 г. се разпределят по периодичност и тираж, както следва:- 44 ежедневника, съставящи 16.8% от заглавията на всички издавани вестници, в тираж 135 578 хиляди.- Вестниците, излизащи 2 - 3 пъти седмично, са 15 (5.7% от заглавията на всички издавани вестници) в тираж 4 824 хиляди.- Вестниците, излизащи един път седмично, са 111 (42.4% от заглавията на всички издавани вестници) в тираж 85 831 хиляди.- Вестниците, излизащи по-малко от един път седмично, са 92 (35.1% от заглавията на всички издавани вестници) в тираж 2 775 хиляди.С най-голям относителен дял според признака „предназначение” са вестниците от тематична област „Политически, философски, религиозни и културни издания” - 51.1% (134 заглавия), като годишният им тираж е 101 780 хиляди. Следват „Други издания за широка публика” - 16.0% (42 заглавия) с тираж 84 605 хил., или 36.9% от тиража на всички издадени вестници.Най-голям брой вестници са издавани в област София (столица) - 126 заглавия, или 48.1% от всички издадени в страната.През 2016 г. са издадени 533 списания и 101 бюлетина, като в сравнение с 2015 г. списанията намаляват с 1.5%, а бюлетините се увеличават със 7.4%.През 2016 г. са издадени 79 списания и бюлетини на чужди езици с годишен тираж 148 хил., като най-многобройни са изданията на английски език - 73 заглавия с тираж 116 хил., следвани от изданията на френски и румънски с по две заглавия (с тираж по 1 хил.), и едно заглавие на турски език (с тираж 31 хиляди).Според периодичността си списанията и техният тираж се разпределят, както следва:- 7 седмичника, съставящи 1.3% от заглавията на всички издавани списания, в тираж 4 743 хиляди.- списанията, излизащи 2 - 3 пъти месечно, са 11 (2.1% от заглавията на всички издавани списания) в тираж 2 077 хиляди;- списанията, излизащи веднъж месечно, са 139 (26.1% от заглавията на всички издавани списания) в тираж 8 165 хиляди;- списанията, излизащи 5 - 7 пъти годишно, са 91 (17.1% от заглавията на всички издавани списания) в тираж 827 хиляди;- списанията, излизащи 1 - 4 пъти годишно, са 261 (49.0% от заглавията на всички издавани списания) в тираж 784 хиляди;- списанията, излизащи нередовно, са 24 (4.5% от заглавията на всички издавани списания) в тираж 142 хиляди.През 2016 г. са издадени и 108 периодични сборника с тираж 21 хил., като в сравнение с предходната година броят им остава непроменен, докато тиражът намалява с 25.9%.", "date": "2017.06.20", "title": " През 2016 г. броят на издадените книги намалява с 8.5%"}
{"url": "https://m.offnews.bg/news/Drugi_18773/Izhvarliha-basketbolniia-shef-kojto-ne-haresva-tcvetnokozhi-igrachi_658636.html", "text": "Президентът на литовския баскетболен гранд Летувас Ритас - Гедвидас Вайнаускас, беше принуден да напусне своя пост. Затова съобщи официално сайтът на клуба.На 16 юни баскетболната Евролига откри дисциплинарно производство заради изказване на баровеца. Вайнаускас изригна срещу цветнокожите състезатели в тима, които обвини за проваления сезон. \"Не може да имаш повече от двама черни играчи, заявявам това от гледна точка на 23-годишния си опит в този бизнес. Отборите не трябва да имат повече от двама черни играчи, защото тогава започват неприятностите”, заяви президентът в ефира на литовската телевизия.“В един момент имахме четирима черни играчи и изведнъж те се събраха и сформираха…. Как да го кажа… Нещо като банда. Няма как нещата да са така”, коментира още Вайуаскас, който в последствие излезе и с официална позиция, с която се опита замаже гафа.В случая се набърка дори кметът на Вилнюс - Ремигиюс Шимашюс. Политикът настоя за оставката на баскетболния президент.Както вече съобщихме, Летувас Ритас хвърли куп пари последния сезон, но остана едва трети в местното първенство. Тимът загуби полуфинал, а титлата отиде за друг гранд - Жалгирис.", "date": "2017.06.20", "title": " Изхвърлиха баскетболния шеф, който не харесва цветнокожи играчи"}
{"url": "https://m.offnews.bg/news/Politika_8/Mariia-Gabriel-premina-izpita-za-evrokomisar-pred-deputati-v-EP-obnov_658640.html", "text": "Българският кандидат за еврокомисар Мария Габриел отговори на въпроси на европейските депутати като част от процедурата, в края на която трябва да се определи дали тя ще заеме поста на еврокомисар. Ресорът, който Габриел защити пред колегите си, е \"Дигитална икономика и дигитално общество\". Габриел отговаря на въпроси на членове на комисиите по енергетика и по култура и образование. За да бъде одобрена за поста, се нуждае от одобрението на 2/3 от присъстващите депутати. Изслушването продължи два часа и половина, а оценката за изслушването ще бъде обявена утре.Кандидатът за еврокомисар отговори на въпросите на френски език, с изключение на отговора си на въпроса на българския евродепутат Ангел Джамбазки, на когото отговори на български. Мария Габриел обяви, че мандатът ѝ е кратък, затова ще се съсредоточи върху приоритетните цели, сред които тя постави киберсигурност, защита на лични данни, защита на авторските права и др. Сред приоритетите си постави още прилагане на всички приети до момента директиви. Във входящото си изявление, в което тя говори на български, френски и английски езици, Габриел благодари на правителството на Бойко Борисов, което издигна нейната кандидатура, на ЕП за подкрепата през изминалите осем години и на членовете на ЕК, с които е работила много пряко през последните години.Тя подчерта, че ще работи целенасочено за завършване на единния цифров пазар и обеща прозрачност в работата си. \"Изразявам надежда и увереност, че ще очертаем допълнителни идеи и заедно ще допринесем за изпълнението на амбициозната задача на комисията „Юнкер“, да използваме в пълна степен възможностите, предоставени от цифровите технологии в името на общия европейски интерес\", допълни Мария Габриел. На въпрос за увеличаването на цените на международните разговори след отпадането на допълнителните такси за роуминга Габриел се обяви за въвеждането на универсална услуга, за да се гарантира, че потребителите ще имат право на избор. Според нея това ще окаже натиск и върху мобилните оператори да осигурят по-ниски цени за всички граждани, какъвто натиск отчасти оказват и алтернативните начини за комуникация.На въпрос за изоставането на Европа в сравнение със САЩ в сферата на технологиите и дали ще работи за създаване на европейска интернет търсачка Габриел отговори, че усилията ѝ няма да са насочени към това, а към създаване на благоприятна среда, в която да могат да се развиват гражданите и малките компании. По повод защитата на авторските права и борбата с пиратството Габриел обяви, че има възможност за въвеждане на споделена отговорност, за да може платформите, в които незаконно се споделят творби обект на авторско право, също да носят отговорност за това. Тя допълни, че ще работи за това да се създаде възможност творците да получават част от парите при разпространение в тези платформи на техните творби, както и да има допитване до тях преди разпространението на творбите им. Мария Габриел отговори и на въпроси за движението на данни. Тя подчерта, че е против локализация на данните. По думите ѝ несъмнено тук стои въпросът за сигурността, но не трябва да поставят граници там, където дори вече няма физически граници. Габриел обърна специално внимание на борбата с фалшивите новини. Тя заяви, че държи на качествената журналистика, защото тя е в основата на демократичното общество - гражданите трябва да имат достъп до всички данни, за да си изготвят мнение по даден въпрос. Според нея е необходимо да има обучение на гражданите за това как да използват информацията от медиите и това обучение трябва да е както за млади, така и за възрастни. Габриел допълни, че фалшивите новини не са нещо ново и винаги ги е имало, но се променя скоростта, с която те се появяват и с която те могат да засегнат обществото, затова се налагат промени в законодателството в тази посока. Евродепутатът Ангел Джамбазки зададе на Габриел въпрос за необходимостта от промени в администрацията, за да се улеснят гражданите. По този въпрос тя каза, че в тази сфера настоява на принципа \"един път завинаги\", за свързаност на отделите в администрацията, за да се облекчат процедурите за гражданите, като в бъдеще това може да включва и прехвърляне на документи от една държава в друга. Един от по-острите въпроси, които кандидатът за еврокомисар получи, беше за словото на омразата и как може да се определят неговите граници. На това Габриел отговори: \"В нашите демократични общества словото на омразата няма място. Свободата на изразяване и на информация трябва да бъде запазена. Речта на омразата изисква да се защитим с всички сили, за да опазим нашите ценности. С този въпрос не можем да се шегуваме. Като еврокомисар ще защитавам равенството между мъжете и жените, ще защитавам нашите ценности докрай\". След края на въпросите Мария Габриел благодари на колегите си и обеща, ако бъде избрана за еврокомисар, не само да не забравя, че преди това е била евродепутат, но и да използва това в работата си. Тя каза още, че е дошла на изслушването със своя политически компас, в която от едната страна са приоритетите на президента Юнкер, от друга - защитата на свободите на правата на гражданите на ЕС, от трета - търсенето на компромис, изслушването на другите, за да се очертае общият интерес, и от четвърта - опита, метода си на работа, сътрудничеството.Мария Габриел подчерта, че ѝ се е искало да говорят повече за жените, за киберсигурността, за суперкомпютрите, но изслушването и зададените въпроси са показали, че Брюксел има яснота за слабостите в сферата.  Габриел благодари на всички експерти, които са ѝ помогнали да се подготви за изслушването. Тя поздрави и компютърна школа \"Вале\" в Хасково и обяви, че се надява \"децата да продължават да бъдат наша гордост – не само на България, а наша обща\". ", "date": "2017.06.20", "title": " Мария Габриел премина изпита за еврокомисар пред депутати в ЕП (обновена)"}
{"url": "https://m.offnews.bg/news/Evropa_18764/Bez-obshtestvena-porachka-Darzhavata-iska-ot-biznesa-toaletna-hartiia_658633.html", "text": "реализирането на партньорствоЛаптопи, таблети, телевизори, както и брандирани салфетки, хартия за ръце, тоалетна хартия, миниатюри розово масло, вратовръзки и други необходими за организацията на българското председателство продукти се очаква да бъдат предоставени от българския бизнес на държавата чрез .Това става ясно от писмо на министъра за българското председателство на Съвета на Европейския съюз , което е разпратено до няколко работодателски и бизнес организации и с копие на което  разполага. Писмото аргументира необходимостта от партньорство с бизнеса, тъй като това била практиката при другите председателства, а българският бизнес е доказал, че предоставя висококачествен продукт. Министър Павлова предлага да бъдат обсъдени \"възможните варианти за партньорство, по този значим за страната ни приоритет\".Адресатите на писмото, което е с дата 9 юни 2017 година, са Конфедерацията на работодателите и индустриалците в България, Българската стопанска камара, Българската търговско-промишлена палата, Асоциацията на индустриалния капитал в България, които са национално представени работодателски организации. Петата организация, до която писмото е адресирано, е Сдружението на фамилния бизнес в България, което няма национално представителство. Негов председател е собственикът на охранителната фирма VIP Security , а почетен председател е бизнесменът . Списъкът, изпратен до организациите, е дълъг четири страници и съдържа близо 60 артикула. От него става ясно например, че още този месец министерството на Павлова се нуждае от 30 лаптопа, офис пакети и операционни системи за тях. Общо необходимите лаптопи за председателството са 50, но първите 30 трябва да бъдат предоставени в периода юни-август тази година. Също в този период министерството търси партньорство от бизнеса за общо 10 принтера - цветни и черно-бели, както и консумативи за тях.В периода ноември-декември министерството ще трябва да получи 150  и 150 калъфа за тях, както и 25 хиляди брандирани флаш памети. От 1 януари ще са необходими 150 броя мобилни апарати и 150 СИМ-карти. Не е ясно за кои служители е предвидена техниката, тъй като министерството разполага със 70 души администрация, а  Националният център по подготовката и провеждането на председателството е с щатна численост от 50 души. Отделно от това от октомври тази година трябва да започне и доставката на течен сапун - по 55 туби на месец или общо 500 за периода октомври 2017 - юни 2018 г., брандирани салфетки - 100 хил. броя, хартия за ръце - 5 хил. пакета по 200 броя всеки и 5 хил. стека тоалетна хартия с по 6 рула.Търсят се също 5 хладилни камери, 1000 луксозни бележника за \"ВИП делегати\", 35 хил. обикновени бележници, химикалки, моливи, картонени папки и брошури. Пак в десетки хиляди от артикул. Сред \"спешните нужди\" за организацията са и миниатюри розово масло, продукти от розово масло и лавандула - 20 хил. броя, луксозни вратовръзки за делегатите - 500 и 7500 обикновени, 12 хил. брандирани шалове за делегатите, еко торбички за подаръци - 20 хил., униформи за придружителите на делегациите - 200 броя. Отделно от това се търсят 45 хил. чаши за кафе и чай, 66 хил. капсули за кафе машини, 46 хил. безалкохолни напитки, общо 143 хил. бутилки минерална вода различни разфасовки, бисквити, кроасани, 25 хил. бутилки вино, 15 хил. бутилки ракия, както и 35 хил. бутилки \"напитки и храни с бъз, арония и други типични за страната биопродукти\". В разчета за разходите за рекламни и промоционални материали от бюджета са заделени близо 1.5 млн. лв. За  са предвидени 1.7 млн. лв. От писмото на министър Павлова не се разбира дали предвидените възможности за партньорство включват разплащане с бизнеса без провеждането на обществени поръчки. Организацията за българското председателство закъснява драстично, което очевидно е форсирало процеса и търсене на помощ от страна на бизнеса.Във връзка с писмото изпратихме запитване до ресорното министерство. В него отправихме въпроси, свързани с това дали вече са проведени срещи с цитираните по-горе организации, какви са вариантите за партньорство, които министерството е готово да предложи, защо се прибягва до подобна покана до бизнеса и какъв е принципът, на който са избрани организациите.Редакцията на OFFNews ще публикува отговора непосредствено след получаването му.", "date": "2017.06.20", "title": " Без обществена поръчка: Държавата иска от бизнеса тоалетна хартия и лаптопи за председателството"}
{"url": "https://m.offnews.bg/news/Futbol_18793/Nejmar-minal-pregledi-v-Real-Madrid_658642.html", "text": "Бразилската звезда на Барселона Неймар е бил на кръстопът през 2013 година преди да подпише с каталунците.Той е минал медицински прегледи в съперника Реал Мадрид, но в последния момент от \"белия балет\" са се отказали от услугите му.Това разказа избраният за пореден мандат начело на тима президент Флорентино Перес пред радио \"Онда Серо\".\"Искахме го, но видяхме че сделката става нереална и се отказахме\", коментира още бизнесменът.Неймар беше привлечен в Барселона от бразилския Сантос за 88,2 милиона евро.Той има договор с каталунците до 2021 година, а заплатата му е 15,8 милиона евро на сезон.Наред с Меси, той е една от най-големите звезди на каталунския гранд.", "date": "2017.06.20", "title": " Неймар минал прегледи в Реал Мадрид"}
{"url": "https://m.offnews.bg/news/Politika_8/Ninova-Shtom-darzhavata-ne-mozhe-nie-shte-se-pogrizhim-za-Buzludzha_658643.html", "text": "Щом държавата не може, ние ще се погрижим за паметниците, заяви лидерът на БСП Корнелия Нинова.Тя припомни, че през 2011 г. правителството на Бойко Борисов е предложила на Столетницата да ѝ прехвърли безвъзмездно собствеността върху Дом паметник Бузлуджа.Лидерът на БСП посочи, че ако на партията бъде предоставена собствеността, първата задача ще бъде да се покрие покрива и да се обезопаси паметника и да спре разрухата.Тя уточни, че в БСП са получили покана за среща от министъра на регионалното развитие, която ще бъде в четвъртък и на която ще се уточни процедурата за придобиване на собствеността.", "date": "2017.06.20", "title": " Нинова: Щом държавата не може, ние ще се погрижим за Бузлуджа"}
{"url": "https://m.offnews.bg/news/Futbol_18793/BFS-prie-vazhnite-dokumenti-za-noviia-sezon_658645.html", "text": "Нормативните документи за първенствата през новия сезон 2017/2018 бяха приети днес на редовно заседание на Изпълнителния комитет на Българския футболен съюз, което се проведе в Национална футболна база в Бояна.Другите важни акценти на заседанието бяха утвърждаването на листите на делегатите и съдийските наблюдатели за новия сезон в Първа и Втора професионална лига и обявяването на финансов отчет за 2016 година.Президентът на централата Борислав Михайлов обяви, че Българският футболен съюз е преминал успешно проверка във връзка с начина, по който се разходват средствата по програмите на ФИФА. Както е известно, един от източниците на финансиране на централата са именно усвояване на проекти и програми от ФИФА и УЕФА. По този начин беше построена и Националната футболна база.Важна промяна има в детско-юношеския футбол и тя касае Елитната група до 19 години. Подобно на юношеското първенство U17, от сезон 2017/2018 година съдийските и делегатските такси на мачовете от първенствата на U19 ще бъдат осигурени от Българския футболен съюз.Предложението е дошло от легендата на Левски Павел Панов, който се надява, че така ще бъдат стимулирани клубовете да излъчват свои отбори при най-големите юноши, което до момента не беше така.Отборите участващи в първенствата на U17 ще получат 1600 топки, реплики на тези, които наскоро получиха отборите от Първа лига. Българският футболен съюз продължава сътрудничеството с Асоциацията на българските футболисти, като ще продължи да обезпечава финансово организирането на мачовете с участието на футболисти без договори. Одобрен бе и официалният календар за сезон 2017/2018, който ще бъде публикуван в сайта на централата в следващите дни.", "date": "2017.06.20", "title": " БФС прие важните документи за новия сезон"}
{"url": "https://m.offnews.bg/news/Kultura_33/Djaikovski-i-S-A-R-S-se-vkliuchvat-v-Love-CHange-Music-Festival-v-Lov_658635.html", "text": "Ден 1 – 2 септември /събота/ S.A.R.S. и Djaikovski ще бъдат част от новия фестивал в Ловеч - Love CHange Festival, който ще се проведе на 2 и 3 септември.Именно във втората вечер на музикалното събитие /на 3 септември/ на сцената в парка на бившата казарма ще видим на живо електронния гуру от Македония - Djaikovski с банда на живо и вокалистката Rachel West. Хедлайнер на вечерта ще е сръбската поп-рок банда - S.A.R.S., добре позната и обичана от феновете у нас.Вече е известна и пълната музикална програма на събитието. Наред с международните участници, в него ще се включат и едни от най-популярните български групи и артисти - Мастило, Ruth Koleva Live Band, Kottarashky & The Rain Dogs, Шкода, Plastic Bo. VS Духов оркестър “Ловеч”, No Project Band. Програмата с участниците по дни можете да видите по-долу.Билетите за Love CHange Music Festival влизат в продажба от днес /20 юни, вторник/. Те могат да се закупят от системата на Eventim.bg и партньорските каси в цялата страна. В това число: в Билетен център НДК, Билетна каса на “Арена Армеец”, магазини “Техномаркет”, бензиностанции ОМВ, Български пощи и други.Цената на билетите е както следва:• Билет за Ден 1 – 02.09.2017, събота: 30 лв. / в деня на събитието: 35 лв.• Билет за Ден 2 – 03.09.2017, неделя: 25 лв. / в деня на събитието: 30 лв.• Групов билет за двата фестивални дни: 40 лв. / в деня на събитието: 45 лв.Ето и програмата с участниците в събитието по дни:MorcheebaThe Sweet Life of SocietyМастилоRuth Koleva Live BandS.A.R.SDjaikovskiKottarashky & The Rain DogsШкодаPlastic Bo. VS Духов оркестър ЛовечNo Project Band", "date": "2017.06.20", "title": " Djaikovski и S.A.R.S. се включват в Love CHange Music Festival в Ловеч"}
{"url": "https://m.offnews.bg/news/Futbol_18793/Fenove-na-TcSKA-Sofiia-tragvat-utre-s-avtobus-i-kam-tcentralata-na-UE_658639.html", "text": "Изхвърлянето на ЦСКА-София от евротурнирите накара група ентусиасти да прибегнат до отчаяна мярка. Те организират поход до централата на УЕФА в Нион.Съобщението беше пуснато в официалния сайт. Ето какво гласи то:  \"\".Разстоянието от София до Нион е близо 1700 километра. Не е спомената цената или автобусите возят безплатно.", "date": "2017.06.20", "title": " Фенове на ЦСКА-София тръгват утре с автобус(и) към централата на УЕФА"}
{"url": "https://m.offnews.bg/news/Kultura_33/Predstoiashti-sabitiia-v-NDK-20-25-iuni_658644.html", "text": "23 юни /петък/концепция и режисура: Тана Маневакомпозитор и Live Electronic: Рикард Боргардсценография и костюми: Юлиян Табаковсветлинен дизайн: Андерш Шорти Ларсонвидео анимация: Лена Рамигост: Зураб Ртвелиашвилиизпълнение: Тана МаневаConcealed Party се гмурка в подсъзнанието, процес, който започва от нулата - интуитивен, абстрактен и нерационален. От хаоса се ражда редът. Concealed Party отваря врата между два свята – реалния физически и вътрешния неразгадаемо приказен свят. Интерпретацията на японския танц Буто, която Тана Манева прави, е впечатляваща. Всичко може да се случи - светлата и тъмната страна на човека приемат форма непосредствено пред нас. Тана изследва личността в маскарада на нарцисизма, като разкрива пукнатините, които често остават невидими за останалия свят. Страховете, несигурността и несъвършенствата на съвременната жена - борба, която всички разпознаваме.Билети: 10|8 лв. ви очаква в сряда (21 юни) от 18:30 часа в клуб „Перото“.в една вечер – две опери, които съчетават южния италиански темперамент, автори и костюми, заедно с типичната ревност, изразена чрез драматични ноти и жестове и често с фатален край.Събитието е с покани. в на 22 юни от 18:30 часа в клуб „Перото“.Театрално представление по текстове на Анна Ахматова, по повод 50 години от смъртта й. идея : Крум Янков и Кателина Кънчеварежисура: Крум Янков визуална среда : Момчил Алексиев с участието на : Кателина Кънчева, Силвия Станоева, Галина Борисовамузика : Артур Лурие – Concerto SpiritualeБилети: 10|8 лв.Загърбвайки лукса и удоволствията на уседналия живот, осемнадесет авантюристи се събират в екипажа на ветроходната яхта УНИЦЕФ. Дни наред те са поставени в крайни условия на оцеляване, за да участват в единствената околосветска регата за аматьори. Всичко това е разказано В събота от 7:00 до 11:00 часа – предаването за книжна култура в ефира на БНТ. Достъпът е ограничен.по текстове на Маргьорит Дюрасучастват: Петя Силянова, Пламена Гетова, Татяна Лолова, Цветана Маневапревод: Мария Георгиева, Албена Стамболовасценична версия: Яна Борисова и Стилиян Петроврежисьор: Стилиян Петровсценограф: Венелин Шуреловкостюми: Елица Георгиевамузика и саунд дизайн: Иван ШоповБилети: 20 | 18 лв.Билетен център, НДК и ticketportal.bgВ „Корабът Нощ“ режисьорът Стилиян Петров събира за пръв път на една сцена четири забележителни български актриси: Петя Силянова, Пламена Гетова, Татяна Лолова и Цветана Манева. Актьорската им среща е през текстовете на Маргьорит Дюрас – една от най-значимите фигури на френската литература.„Има глас в текста – за мен винаги е било така при Дюрас – глас, който разказва истории. Пишещ глас, който търси думи, места, енергия, ерогенни зони, нови сезони в природата и човека. Плачещ глас. Глас, който те гледа в сърцето. Глас, който сънува, който тъгува на глас еротичният сън на човека.Кой е този глас? Откъде идва?Не знам. Не знам нищо – любимият отговор на Дюрас.Винаги съм имал това усещане, че текстовете ѝ не са писани за четене, те са създадени за слушане. Думите преди да бъдат написани, първо са били изречени. Не четеш, а чуваш. Еротична литургия отправена към Ерос – единственият там Бог. От години съм влюбен в това писане. То ме обърква, омагьосва, обсебва и отдалечава от това, че знам нещо за обичането, за желанието, за трагиката на човека да е еротично същество.Има еротична тайна.И човек в еротичен бяс.Корабът Нощ е там, по течението на тази тайна.“", "date": "2017.06.20", "title": " Предстоящи събития в НДК  20 - 25 юни"}
{"url": "https://m.offnews.bg/news/Futbol_18793/Gradev-kam-Bobi-Mihajlov-Sipi-si-i-puskaj-Preslava_658646.html", "text": "Специалистът по спортно право Георги Градев се засегна лично от думите на президента на Българския футболен съюз Борислав Михайлов по повод редовността на баража между Левски и Верея.Легендарният вратар заяви на пресконференция днес, че само \"мними юристи\" са твърдяли, че той е неправилен. Градев се разпозна в думите на Михайлов и избухна със статус от брега на Средиземно море, който завършва с хаштаг #PuskaiPreslava, който визира страстта на Михайлов към надарената изпълнителка от Добрич.\"Мними юристи\" има само в смешното БСФ (така Градев нарича БФС). Те провалиха всичко, като издадоха лиценз на тирето(така Градев нарича отбора на ЦСКА-София), в който никой не може да разбере какво пише. За малко да изхвърлят и Дунав с простотията си. Уефа започва разследване на БСФ, а Фифа вече ги разследва. Перуката (така Градев нарича Михайлов) абсолютно нищо не разбира и даже не се чува какви глупости говори. Страхотна излагация!Проблемът с абсурдния лиценз, издаден от БСФ, е, че там не пише \"subject to legal proceedings\", както безуспешно се опита да обясни Перуката. Точно това създаде целия хаос с КАС и липсата на правен интерес за тирето да обжалва. Ако това са имали предвид БСФ, значи някой тъпак, който не знае юридически английски, е насрал работата. Вината при всички случаи е в пияниците в БСФ! Да не говорим, че те се забавиха с всички процедури, което беше в ущърб на тирето и Дунав. Отделен е въпросът, че лиценз под условие не може да се издаде.За баража на Левски също се доказа, че не са прави. Ако бяха, тирето нямаше да иска обезпечителни мерки от КАС. Никой не обжалвал за баража в КАС.Тригодишното правило съществува и в БСФ. Няма как за УЕФА да е нов клуб, а за БСФ - не. Правилото е ясно, че смяната на име, седалище и клубни цветове води до създаването на \"нов клуб\".Тирето не е никакъв правоприемник на Литекс, а си е баш Литекс като юридическо лице.Не било санкция, а правило и после 10 пъти каза \"санкция\".Няма ли поне един нормален около него да му каже, че говори пълни безсмислици и се излага жестоко?В Уефа вече никой не го брои за жив. Това е равносметката!Ако юристите бяха \"мними\" и само във Фейсбук, УЕФА нямаше да пусне Дунав в ЛЕ.Какво би работил Перуката, когато го изритаме от БСФ догодина? Кой би му дал дори 1 лев и за какво? От какво разбира Перуката (освен от чалга и уиски)?\", написа Градев.По-рано през деня стана ясно, че именно след неговата и на руските му партньори намеса, Дунав е намерил място в жребия за Лига Европа.", "date": "2017.06.20", "title": " Градев към Боби Михайлов: Сипи си и пускай Преслава!"}
{"url": "https://m.offnews.bg/news/Kultura_33/Kascheta-ot-Balgariia-izvan-Balgariia_658611.html", "text": "Вчера столичният \"Sofia Live Club\" отвори вратите си, за да помести 50 истории - за близки и далечни приключения, за странствания от испанската столица Мадрид, през близкия Белград, чак на 7000 километра от тук - в Нигерия, сред екзотичните животни и природа. Всички пътешествия са обединени в името на една кауза - българската история и следите, които е оставила по света. 50-те истории са събрани в книгата Приключения, осъществили се не само по света, но и в тайнствата на библиотеките, из хилядите томове академична литература. Както подсеща заглавието, книгата съдържа 50 обекта от българската история - паметници, сгради и паметни плочи в чужбина, които са малко познати, а в някои случаи и напълно потънали в тъмнина. С труда си Теодор и Светослав осветляват забравените истории за велики българи, които могат отново да бъдат чути. Повече от 300 души се събраха в столичния клуб, за да се запознаят с книгата и да се включат в малкото-голямо околосветско пътешествие на Теодор и Светослав.Всъщност, идеята за книгата идва съвсем спонтанно и по естествен начин - с вдъхновението на Теодор от пътешествията на Светослав, който вече 10 години кръстосва света заради страстта си да намира забравени български паметници:Страстта на Светослав кара Теодор да му предложи да издадат книга, където пътешествията му да придобият нов смисъл - от лични преживявания да станат средство за образование: Теодор е доктор по история в Софийския университет и с дълбоките си знания помага на Светослав в разкриването на историите около забравените български паметници зад граница. Но освен тях в книгата са добавени и няколко факта, открити в томовете на библиотеката на Историческия факултет. Книгата претендира за научна достоверност и това си личи от дългата библиография в края на изданието.\"В последствие аз посетих този паметник и добавихме и други обекти, намиращи се в околността. Важно е да посетиш местата, защото те нямат ясна локация. Когато ходя на такива места, спестявам на хората с мен информацията, че ще видят интересен български паметник, за да могат да се изненадат. Тогава чувството е много по-мило\", разказва ни Светослав, \"ако не познаваш миналото си, няма как да познаваш бъдещето си. В по-широк аспект ние знаем много малко и много малко се гордеем от това, което сме постигнали през годините\". Авторите споделят, че книгата е насочена към средностатистическия българин, който има интерес към пътувания. Тя е насочена към всеки, който иска да обогати знанията си по история, които да предаде на бъдещите поколения, а за да не се разваля чувството от първия допир с българските следи, в книгата не са поместени снимки. Те са заместени от подробни карти, които да ориентират пътуващия към обекта. На помощ за реализирането на идеята се включват и нашите приятели от сдружение \"Българска история\", както и фондация \"Българска памет\", благодарение на които книгата се появява на пазара. А необходимостта от книги като \"50 места от българската история отвъд България\" е голяма:", "date": "2017.06.20", "title": " Късчета от България извън България"}
{"url": "https://m.offnews.bg/news/Futbol_18793/Levski-gubi-naj-dobriia-si-igrach-zaradi-akala-na-fenovete_658648.html", "text": "Все по-голяма става вероятността най-добрият футболист на Левски за миналия сезон Мехди Бурабия да си тръгне и то заради отношението на феновете.Както е известно някои от тях се опитаха да свалят фланелката му след загубата от ЦСКА-София без да отчетат факта, че той беше един от малкото в синьо на терена, които имаха идея защо са там. Естествено, Мехди не се подчини на самозвания терор, но явно е взел дълбоко в себе си да напусне \"Герена\".Мароканският халф не тренира вчера със \"сините\", като не се появи и днес на лагера им в Правец, където бе очакван за проверката с Черно море.Полузащитникът е получил примамлива оферта от елитния турски Коняспор, която ще увеличи неколкократно банковата му сметка.При очертаващия се почти сигурен трансфер, това ще бъде втори пореден удар по амбициите на треньора Николай Митов - Жадното в рамките на само 48 часа.Специалистът вече се лиши от услугите на Божидар Краев, който бе продаден на датския Мидтиланд. Сега същото предстои да се случи и с халфа от Мароко.Така на практика Митов е суспендиран и е въпрос на време и той да изхвърчи от Левски. Възможно е това да се случи още преди сезона, тъй като предстоят мачове вЛига Европа.", "date": "2017.06.20", "title": " Левски губи най-добрия си играч заради акъла на феновете"}
{"url": "https://m.offnews.bg/news/Bojni_18771/Nash-boksior-vze-kvota-za-svetovnoto-s-arkada_658649.html", "text": "Стефан Иванов си осигури участие на световното първенство по бокс за мъже през август в Германия, след като стигна до 1/4-финалите на европейското в Харков (Укр).Той е вторият наш боксьор в квота за шампионата след Даниел Асенов, пръв стигна до топ 8 в своята категория (до 52 кг).Днес Иванов победи Жордан Родригес от Франция в първия си мач в категория до 56 кг в Харков.Мачът бе прекратен в третия рунд заради отворила се сериозна аркада на българина, който до този момент водеше по точки. Иванов е поставен под номер 4 в схемата и почиваше в първия кръг.Другият ни 1/8-финалист Кристиян Димитров (91 кг) загуби срещата си с Пол Омба Бионголо (Фр)с 2:3 съдийски гласа и не успя да продължи напред.В четвъртия мач от вечерната сесия днес, която започва от 18:00 ч, на ринга ще се качи и Елиан Димитров.Бронзовият ни медалист от Самоков 2015 и номер 2 в схемата също ще търси място сред 1/4-финалистите в категория до 60 кг.", "date": "2017.06.20", "title": " Наш боксьор взе квота за световното с аркада"}
{"url": "https://m.offnews.bg/news/Politika_8/Radev-i-Zaev-Spodeliame-obshta-istoriia-i-obshto-badeshte-v-ES-i-NATO_658650.html", "text": "За България и Република Македония е крайно време да обърнат нова страница в двустранните си отношения. Усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели. Това заяви президентът Румен Радев, който разговаря днес на „Дондуков“ 2 с министър-председателя на Република Македония Зоран Заев. Обща беше позицията, че гражданите и в България, и в Република Македония очакват от своите политици да провеждат политика на приятелство и добросъседство между двете най-близките държави на Балканите.По време на срещата президентът Радев потвърди подкрепата на страната ни за евроатлантическата и европейската перспектива на Република Македония. Гаранция за тази подкрепа е сключването в скоро време на двустранен договор за добросъседство, който ще създаде ясен регламент „за развитието на двустранните отношения по европейски модел“.Президентът Радев приветства направената от премиера Заев категорична заявка за нов подход на приятелство и добросъседство между България и Република Македония и подчерта очакванията на българската страна за конкретни стъпки в тази насока.Държавният глава призова за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство.Той добави, че България е най-големият приятел на Република Македония и очаква активна подкрепа от страната ни в процеса на европейска интеграция.България и Република Македония споделят обща история, както и общо бъдеще в ЕС и НАТО, подчертаха още Румен Радев и Зоран Заев. Премиерът на Република Македония потвърди и готовността си за съвместното отбелязване на значими събития и дати от общата ни история, като Илинденско-Преображенското въстание от 1903 г., делото на светите братя Кирил и Методий и други.Постигането на по-добра транспортна, енергийна и комуникационна свързаност между България и Република Македония, както и в региона на Югоизточна Европа, също беше сред акцентите на срещата. Българският президент и министър-председателят на Република Македония бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата.", "date": "2017.06.20", "title": " Радев и Заев: Споделяме обща история и общо бъдеще в ЕС и НАТО"}
{"url": "https://m.offnews.bg/news/Futbol_18793/Ruskiiat-Amkar-zapazva-pristavkata-BG_658653.html", "text": "Репутацията на българските футболисти в руския Амкар Перм явно е доста сериозна.Днес на проби в тима пристигнаха двама наши, които за последно ритаха в турското първенство.Това са централният бранител Васил Божиков, който идва от Касъмпаша, и Даниел Димов от Манисаспор.Двамата бяха включени в стартовия състав за контролата в Австрия с чешкия Зноймо.Впечатляваща кариера в Амкар направиха Георги Пеев и Захари Сираков.Заради тях феновете на тима дори издигнаха транспарант, че без българи няма Амкар - \"Без болгара нет Амкара\". Дано традицията продължи с Димов и Божиков.В Австрия Амкар ще проведе четири контролни срещи.", "date": "2017.06.20", "title": " Руският Амкар запазва приставката БГ"}
{"url": "https://m.offnews.bg/news/Politika_8/Balgariia-shte-pomaga-s-eksperti-za-vlizaneto-na-Skopie-v-ES_658652.html", "text": "България ще помага с експерти на Република Македония по подготовката на югозападната ни съседка за приемането на страната в Европейския съюз и произтичащите от това дейности по планиране, управление и контрол на инвестициите с европейско финансиране. Това стана ясно след срещата на заместник министър-председателя Томислав Дончев и македонския вицепремиер по европейските въпроси Буяр Османи.В следващите седмици се очаква да бъдат дефинирани конкретни теми и сфери на сътрудничество, за които българската страна ще предостави опит и експертиза.Срещата между двамата заместник министър-председатели се проведе в рамките на официалното посещение на министър-председателя на Република Македония Зоран Заев и водената от него делегация в България.", "date": "2017.06.20", "title": " България ще помага с експерти за влизането на Скопие в ЕС"}
{"url": "https://m.offnews.bg/news/Sviat-_12/Liderat-na-Zelenite-v-Evroparlamenta-Da-pratim-bezhantcite-v-Iztochna_658657.html", "text": "Съпредседателят на групата на „Зелените“ в Европейския парламент - Ска Келер, призова имигрантите да бъдат настанени на по-големи групи в държавите от Източна Европа с цел улесняване на интеграцията им.В интервю за вестник Neue Osnabrücker Zeitung Келер предложи да се изпрати „цяло сирийско село”, например в Латвия.Според Келер така мигрантите ще попаднат в по-близка до бита им среда.Според нея опцията трябва да бъде обсъдена, въпреки съпротивата на страните от Източна Европа, и ако е необходимо – тези държави дори трябва да бъдат принудени да приемат бежанците.Преди седмица Европейската комисия предприе наказателна процедура срещу Чехия, Унгария и Полша заради решението на правителствата им да не приемат бежанци по квотната система за разпределение, която Брюксел наложи през септември 2015 г.", "date": "2017.06.20", "title": " Лидерът на Зелените в Европарламента: Да пратим бежанците в Източна Европа"}
{"url": "https://m.offnews.bg/news/Politika_8/Borisov-i-Zaev-se-pokloniha-zaedno-pred-pametnika-na-tcar-Samuil-v-Sof_658651.html", "text": "Борисов и Заев, премиерите на България и Македония, заедно се поклониха пред паметника на цар Самуил в София.На съвместната им пресконференция по-рано днес стана ясно, че полагането на цветя пред паметника не е било включено в предварителната програма на двамата и е по предложение на Зоран Заев.\"Со премиерот на Бугарија заеднички положивме цвеќе на споменикот на Цар Самоил во Софија\" - похвали се и в twitter македонският премиер.Борисов днес подчерта, че е време да загърбим национализма в отношенията си с Македония и да отворим нова страница, която ще помогне на съседката ни по пътя ѝ към Европейския съюз и НАТО.\"След като Заев ще поеме този риск да дойде на паметника на Самуил, на 2 август ще направим същото на Илинденското въстание, когато се чества\", заяви българският премиер.", "date": "2017.06.20", "title": " Борисов и Заев се поклониха заедно пред паметника на цар Самуил в София (галерия)"}
{"url": "https://m.offnews.bg/news/Izvan-terena_18817/Sinat-na-Madona-beshe-privlechen-ot-Benfika_658655.html", "text": "Синът на музикалната икона Мадона - Дейвид Банда, ще играе за португалския Бенфика.11-годишният малчуган, който беше осиновен от американската певица Мадона и британския режисьор Гай Ричи, е считан за много талантлив централен нападател.Дейвид, който е роден в Малави, беше осиновен през 2006 година и е едно от шестте деца на певицата.Заради момчето 58-годишната Мадона се премести да живее в португалската столица и гордо позира с фланелка на \"лисабонските орли\" на \"Луж\".Според информация на \"Дейли Мейл\" изпълнителката на \"Материално момиче\" е купила апартамент за 5,7 милиона евро и ще запише децата на френски лицей с годишна такса от 35 000 евро.", "date": "2017.06.20", "title": " Синът на Мадона беше привлечен от Бенфика"}
{"url": "https://m.offnews.bg/news/Futbol_18793/Sektor-G-Niama-da-hodim-v-Nion-no-posledstviia-za-tcirka-shte-ima_658659.html", "text": "Ето и съобщението:Мощната фен организация на ЦСКА-София Сектор \"Г\" публикува декларация във връзка с последните събития около любимия клуб.\"Червените\" бяха извадени в последния момент от участие в евротурнирите, като подмяната се случи минути преди тегленето на жребия за Лига Европа в понеделник в Нион. Тимът от Борисовата градина беше подменен от Дунав Русе, който завърши четвърти в първенството.Само два дни по-рано от ЦСКА-София бяха обнадеждени за участие, след като съдът в Лозана ги посочи като легитимен участник на базата на издадения от БФС лиценз.В крайна сметка ЦСКА-София беше отстранен, а в знак на протест от клуба организираха пътуване до Нион. От сектор \"Г\" обявиха, че няма да се включат в него, но обещаха последствия за тези, които се изгавриха с клуба по този начин.\"Приятели,Във връзка с актуалните събития от последните 24 ч. към момента можем да заявим следното:Относно появилата се информация в официалния сайт на клуба за организирано посещение-протест в Нион искаме да подчертаем, че не участваме нито в него, нито в организирането му.Когато имаме детайлна информация и окончателно решение на КАС относно казуса с участието на ЦСКА в Европа, тогава ще заявим нашата подробна и категорична позиция, както и евентуална ответна реакция.Едно е сигурно - последствия ще има за разигралия се пред всички нас безпрецедентен цирк, уронващ както престижа и имиджа на любимия ни клуб, така и нашия като негови привърженици.от Фен клуб Сектор Г\".", "date": "2017.06.20", "title": " Сектор \"Г\": Няма да ходим в Нион, но последствия за цирка ще има!"}
{"url": "https://m.offnews.bg/news/Futbol_18793/TcSKA-Sofiia-prizova-fenovete-za-spokojstvie-zapochva-sadebna-bitka-s_658662.html", "text": "Ето какво написаха от ЦСКА-София в официалния си сайт:Ръководството на вицешампиона ЦСКА-София призова привържениците си към спокойствие до решението на Спортния арбитражен съд в Лозана.Клубът беше изваден от жребия за Лига Европа минути преди тегленето му и така мястото на ЦСКА-София беше заето от четвъртия в класирането Дунав Русе.Имаше идея утре от София да тръгне група, която да протестира в Нион пред централата на УЕФА, но явно разумът е надделял, тъй като са предприети правни действия срещу решението на УЕФА в съда в Лозана.Армейци,ПФК ЦСКА благодари за изразената готовност да защитите клуба и неговите права в Нион. Ръководството на клуба ви призовава да изчакаме решението на КАС преди предприемането на каквито и да било други действия.Нагнетяването на допълнително напрежение преди решението на съда в Лозана не би донесло позитиви за нашите справедливи искания. ПФК ЦСКА е предприел всички необходими законови мерки за защита на легитимното и извоювано на спортния терен право на клуба да участва в Лига Европа през настоящия сезон.Бъдете сигурни, че нашият клуб няма да остане безучастен при каквото и да е развитие на казуса. От ръководството", "date": "2017.06.20", "title": " ЦСКА-София призова феновете за спокойствие, започва съдебна битка с УЕФА"}
{"url": "https://m.offnews.bg/news/Futbol_18793/Levski-stapi-nakrivo-sreshtu-Cherno-more_658658.html", "text": "Участникът ни в Лига Европа Левски загуби първата си контрола на лагера в Правец.\"Сините\" отстъпиха с 0:1 пред Черно море, като единственото попадение падна в 53-ата минута и бе дело на резервата Иван Коконов, който се разписа с глава след центриране на Емил Янчев отдясно.В 5-ата минута юношата на Левски Мариян Огнянов опита с далечен удар да изненада Божидар Митрев, но стражът на “сините” спаси. В 20-та Роман Прохазка стреля от разстояние, а ударът му бе спасен от Емил Михайлов.Минути преди края на първата част отново 29-годишният страж демонстрира рефлекс след нов далечен изстрел на Прохазка.На почивката треньорът Николай Митов-Жадното направи две смени. В 53-ата минута Емил Янчев проби отдясно, центрира в наказателното поле, където Иван Коконов засече топката с глава и я прати в мрежата на Митрев за 0:1. След попадението “сините” имаха няколко добри възможности за гол, но така и не достигнаха до попадение.В 67-ата минута, след близо две години пауза, за първи път в игра се появи младият защитник Деян Иванов. В двубоя не взе участие звездата Мехди Бурабия, който иска да се махне от Левски заради унизителното отношение на феновете към него.“Бурабия не иска да е играе в Левски. Има предложения към него и той иска да си тръгне. Аз го искам в отбора, но той не желае да играе повече за нас. Разбира се, че не е приятно, тъй като това е човек, който е в основата на отбора, и ти чуваш от него, че не иска да е в Левски. До петък очаквам двама нови футболисти в центъра на терена. Ако се стигне до техен трансфер, съм сигурен, че ще дойдат добре подготвени”, каза в тази връзка Жадното.", "date": "2017.06.20", "title": " Левски стъпи накриво срещу Черно море"}
{"url": "https://m.offnews.bg/news/Sviat-_12/Makedonskite-medii-Otvorena-e-nova-stranitca-v-otnosheniiata-s-Balgar_658663.html", "text": "Срещите на македонската правителствена делегация в София са широко отразени в македонските медии. В повечето от публикациите се отбелязва, че двете държави са отворили нова страница в отношенията си и са начертали нови перспективи.Ето и подборка на Агенция \"Фокус\" на отзвука в Скопие.Основният акцент, който са извели повечето от медиите от Скопие е подкрепата за европейската интеграция за Македония.Електронната медия „24 Вести“ също цитира тези думи на българския министър-председател. Обърнато е внимание и на обещанието на Борисов да разговаря с колегите си в Брюксел за членството на държавите от Балканския полуостров в общността. В София лидерите на двете страни изразиха готовност да не оставят историята да разделя двата народа, а да работят за тяхното сближаване, отбелязват още от редакцията.„Радио Слободна Европа“ обръща внимание на значението, което българският лидер отдава на инфраструктурното свързване на двете съседни държави.Скопският телевизионен канал „Телма“ обръща внимание, че в София двамата премиери заедно са положили цветя пред паметника на цар Самуил – инициатива, която е отправена от Заев във връзка с настояването на България за съвместно честване на исторически празници като Илинден и Деня на Св. св. Кирил и Методий, и съвместно почитане на исторически личности.Министър-председателят на България Бойко Борисов ще посети Македония и „ще се поклони пред паметника на нашата обща история“, са думите на премиера Зоран Заев, които скопското електронно издание МКД цитира след днешните преговори между лидерите на двете съседни държави.Безспорно, най-положителният резултат от срещата в София е решението за подписване на Договор за добросъседство между България и Македония. Това трябва да се случи на 2 август, когато се чества Илинден.На какъв език обаче ще бъде изготвен документът? Това е въпрос, който на този етап остава отворен, коментира македонската информационна агенция „Макфакс“ .България е първата държава, признала Република Македония, но не и съществуването на македонска нация и македонски език. Официална София стои зад тезата, че македонският език представлява регионална форма на българския език, базиран на българския диалект. Пробив по отношение на преговорите за езика е постигнат през 1999 г., когато тогавашният премиер Иван Костов призна правото на Македония да си служи с официалния език. По правило обаче формулировката, която България използва за македонския език, е \"официален държавен език\" или \"официален език на държавата\".С оглед на тези обстоятелства Зоран Заев не бе изненадан от въпроса на представителите на македонските медии дали договорът между двете страни ще бъде подписан на македонски, български или „на някакъв друг език“.„Има думи, които биха могли да имат различно тълкуване. Ние, като държава, първи признахме Република Македония. В Конституцията на Република Македония е казано какъв език има тази държава. Съответно, договорът трябва да бъде подписан на езика, описан в нейната конституция. Затова сега смятам, че когато външните министри за последен път прегледат документа, тогава с премиера и останалите колеги ще вземем решение\", отговори българският министър-председател.", "date": "2017.06.20", "title": " Македонските медии: Отворена е нова страница в отношенията с България"}
{"url": "https://m.offnews.bg/news/Sviat-_12/Samolet-se-razbi-dokato-gaseshe-pozharite-v-Portugaliia_658661.html", "text": "Противопожарен самолет „Канадеър” се разби в Централна Португалия, докато гасеше пожар в страната, съобщат световните медии.В страната вече три дни продължават да бушуват невиждани горски пожари.В Португалия са изпратени 11 самолета за борба с пожарите, включително няколко „Канадеър” – шест от Испания, три от Франция и два от Италия.Все още не е обявено от коя от тези държави е падналият самолет. Не се казва и дали членовете на екипажа са пострадали. До момента броят на жертвите на огнената стихия е 64, а пострадалите са 135.", "date": "2017.06.20", "title": " Самолет се разби, докато гасеше пожарите в Португалия"}
{"url": "https://m.offnews.bg/news/Sviat-_12/Eksploziia-na-garata-v-Briuksel-Neutraliziran-e-atentator-s-kolan-s-e_658665.html", "text": "Централната гара в Брюксел е евакуирана след експлозия, но белгийската полиция обяви, че ситуацията вече е под контрол, съобщи Би Би Си.Според информацията на гарата е бил неутрализиран човек, препасан с колан с експлозиви.Евакуиран е и най-големият площад в евростолицата - Гран Плас.През март м. г. 32 души загинаха при терористични атаки на летището в Брюксел и в метрото, за които отговорност пое Ислямска държава.Обезвреденият терорист, опасан с взривно устройство, се е опитал да стреля по военни, съобщават местни медии, цитирани от кореспондента на БТА в белгийската столица.Все още са противоречиви сведенията дали пред гишетата в централния салон е проехтял взив, или са се чули изстрели.Терористът е жив, според първоначалните съобщения. Засега няма данни за пострадали.", "date": "2017.06.20", "title": " Експлозия на гарата в Брюксел. Неутрализиран е атентатор с колан с експлозиви"}
{"url": "https://m.offnews.bg/news/Obshtestvo_4/UNSS-otmeni-diskriminatciiata-izravni-tcenite-na-hranata-za-prepodav_658654.html", "text": "УНСС изравнява цените в столовата за студенти и преподаватели, обявиха от най-стария икономически ВУЗ у нас.Позицията на висшето училище дойде след като тв предаването \"Господари на ефира\" разкри, че От ВУЗ-а уточняват, че имат три стола - два студентски на територията на Студентски град (в които купонът за храна е на стойност 1.80 лв.) и един ведомствен (зала „Обедна“) със 100 места в сградата на УНСС, който е само за преподаватели и служители.Оттам казват и че зала „Обедна“ е единственият ведомствен стол в сградата на университета, в който могат да се хранят преподавателите и служителите. Студентите обаче разполагали с два големи стола в Студентския град, единият от които е на 200 метра от сградата на университета. От УНСС посочват и че Кристиян Маджуров, председател на Студентския съвет, в доклад до ректора проф. Стати Статев е предложил цените за студентите и докторантите да бъдат уеднаквени с цените за преподавателите и служителите, а Ректорският, Ректорско-деканският и Академичният съвет са решили, че това е правилно.", "date": "2017.06.20", "title": " УНСС отмени дискриминацията - изравни цените на храната за преподаватели и студенти"}
{"url": "https://m.offnews.bg/news/Kultura_33/Kak-biznesat-mozhe-da-pomogne-na-artistite-v-Sofiia_658638.html", "text": "Бизнес инкубатор за съвременни изкуства; създаване на работещи старт-ъп проекти в сферата на културата; конкретни стъпки към това артистичният сектор и бизнесът да се срещнат и да заговорят на един език - това са част от идеите за подобряване на творческата среда в София, които изведе на преден план среща между бизнеса и културата.Много са адекватните и целенасочени мерки, с помощта на които светът на творческа София може да се развива на основата на изискванията на съвременния пазар за изкуства. Именно целта да ги открои има поредицата от срещи, обединени в проекта „Партньорства за творческа София\".Втората среща, част от начинанието, даде ясна заявка за космополитен и професионален подход към обновяването на средата. Две групи обсъждаха конкретните предложения съответно в групите „Меценатство, дарителство, спонсорство“ и „Партньорства, дългосрочни сътрудничества“. В рамките на един работен ден групите проведоха последователни срещи и се фокусираха върху конкретни цели.Сред темите, които се откроиха в обсъжданията и на двете групи, бяха необходимостта от професионална квалификация и образование в сферата на културния мениджмънт; нуждата от алтернативен поток на комуникация, независим от системата на масовите български медии; административни и законодателни подобрения в полза на меценатите и на публиките.На фокус в първата група бяха поставени три теми, създали логически триъгълник между бизнес комуникация, квалификация и технологични иновации, които, разгледани поотделно, са сред ключовите предпоставки за устойчиво и бързо развитие в сектора на творческите индустрии:- Стимули за бизнеса за участие в културния живот;- Създаването на информационна платформа за културните събития в София;- Образователна платформа за наука, технологии и съвременно изкуство насочена към училищата и младежите.Като ключов въпрос отново се открои създаването на информационна платформа за столичната култура. Тя освен да осведомява за случващото се в културния живот на София, трябва да събира метаданни, които изграждат в реално време профил на потреблението на култура в София и илюстрират въздействието на културата върху свързани сектори на местната икономика като хотелиерство, ресторантьорство, туристически услуги, развлекателна индустрия, пазар на творчески и образователни продукти и услуги и др. Подобна платформа служи и като гид за туристите, ако е свързана с GPS-а на телефона и им показва какво културно пространство и/или събитие има в близост до тях.Трите теми във втората група отново откроиха важната роля на обучението и израждането на капацитет в сектора, като акцентът падна върху неформалното професионално обучение и формата на практическо предаване на опит чрез:- Обучение на хората на изкуството в бизнес умения и запознаване на бизнес-партньорите с логиката на създаване и представяне на съвременни изкуства;- Подкрепа на иновации и творчество в София – партньорства за създаване на инкубатор за съвременни изкуства;- Създаване на стандарт и утвърждаване на добри практики при представянето на творчески организации и проекти пред бизнеса.Приоритетите във втората група бързо се превърнаха в реални, реализуеми идеи за проекти - инкубатор за съвременни изкуства, създаване на публично-частен фонд за подкрепа на старт-ъп проекти в областта на съвременните изкуства, въвеждане на ваучери за култура и др.„Идеите са иновативни и имат потенциал да задвижат на практика динамични партньорства между двата сектора – творчески и бизнес, ако стигнат до реализация“, обобщиха участниците.Интересна идея е и развиването на система за професионален стаж за арт мениджъри в бизнес среда и обратно - за бизнес партньори в среда за създаване и представяне на изкуство (от хореография до организация на сцената). Дори и кратка форма на стаж при арт организациите би дала на бизнес партньорите разбиране за сферата на изкуствата, а бизнес стажът за арт мениджърите би допринесъл за усвояване на полезни бизнес умения.И така, големият въпрос е: дали ще успее творческата сцена да проговори на езика на бизнеса? Според участниците в дискусията това е въпрос на съвместна работа и прозрачен диалог. Важна следваща стъпка е да се използват новите възможности, които дават технологиите и тристранните партньорства, за да се изследват ефектите от творческия сектор върху местната икономика, да се проучва промяната в аудиторията, нейните вкусове и нагласи, демография и финансов ангажимент в културния живот на столицата.Работата продължава. Третата среща по проекта „Партньорства за творческа София“ е на 5 юли (сряда) от 16,00 ч в Гьоте-институт.", "date": "2017.06.20", "title": " Как бизнесът може да помогне на артистите в София"}
