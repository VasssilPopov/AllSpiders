{"url": "https://m.offnews.bg/news/Temida_18762/Sadat-otkaza-da-pusne-predsrochno-ot-zatvora-Liubo-Grebetca-ot-Naglit_657082.html", "text": "Софийският апелативен съд (САС) отказа да пусне предсрочно от затвора Любомир Димитров - Гребеца от групата за отвличания на \"Наглите\".Той е осъден на 10 години затвор, а с решение на първата съдебна инстанция беше позволено той да бъде освободен предсрочно. Втората инстанция обаче ревизира това решение, след като прокуратурата го атакува.Решението на апелативния съд е окончателно и не подлежи на обжалване.В мотивите на Софийския апелативен съд се посочва, че доказателствата за превъзпитанието на осъдения не са достатъчно убедителни и реалистични.Групата на \"Наглите\" действа от 2007 до края на 2009 г., когато при спецакция са арестувани 28 души.Сред жертвите на похитителите са са бизнесмените Киро Киров, Ангел Бончев и съпругата му Камелия, Борислав Атанасов, Вилхелм Краус, детето на разстреляния сикаджия Иво Марков-Джорджио и синът на Румен Гунински.", "date": "2017.06.01", "title": " Съдът отказа да пусне предсрочно от затвора Любо Гребеца от \"Наглите\""}
{"url": "https://m.offnews.bg/news/Kultura_33/Mamo-iskam-prikazka_657080.html", "text": "„Мамо, искам приказка” – този боен зов предизвестява един епичен интелектуален двубой с тригодишния ми син. Какво толкова, всички майки четат приказки на децата си, вероятно ще си помислят тези, които не са имали случай да премерят силите си с хитрите и тепърва осъзнали възможностите си да поставят натясно родителите си тригодишни.Преглъщам мъчително и започвам:И тук наблюдателното дете ме прекъсва:Леко объркана от неочакваните му познания за половете, потвърждавам неоспоримия факт, че птицата трябва да е женска.„Дошла лисицата и поискала на косето едно яйцице. „Нямам, Лиске”, отговорило то. „Като нямаш, тебе ще изям”, заплашила го лисицата и птичето й дало яйчице”.И отново съм прекъсната от озадачен глас:Благополучно, без прекъсване, преминавам през моментите, когато Косето си дало всички яйчица и заплакало, кучето му предложило да му помогне и се скрило в шумата, а когато дошла лисицата, я подгонило и тя се скрила в дупката си.„Това е приказка, в нея всичко е възможно”, отговарям аз с общоприетата баналност и бързо, за да не му дам възможност за нов въпрос, продължавам:„Ха, лисица-забравана, тя не е хитра”, прави съответния извод той, но аз пропускам забележката покрай ушите си и го оставям да смята горката лисица, известна с лукавството си, за глупава. С облекчение препускам към края, където лисицата си подала опашката, кучето я измъкнало и й разкъсало кожухчето, а Косето си снесло яйчица и си отгледало пиленца. Но надеждите ми са напразни.И аз започвам приказката отначало, със слабата утеха, че въпросите вече са ми известни. Но не, конспектът е сменен.Когато най-накрая заспиваме – той напълно наясно с всички явни и скрити страни на приказката, аз с усещането, че съм направила литературен анализ, на който и най-известният критик би завидял, си мисля колко е хубаво все пак за малко да изляза от клишето, в което годините ме сложиха, от категоричните мнения без въпроси, от скуката на възрастните си мисли и да прочета отново, като напълно непозната история, втръсналата ми стара приказка.И дори ми стана тъжно, че не съм мислила дали Косето е мъжко или женско, не съм го виждала като страхлив лъжец, че не съм се сещала, че носът на лисицата е пренебрегнат или че след щастливия край друга лисица може да отиде да тормози птичето.А може би просто съм забравила как се слушат приказки...", "date": "2017.06.01", "title": " Мамо, искам приказка"}
{"url": "https://m.offnews.bg/news/Ikonomika_59/GERB-pak-vkara-v-parlamenta-sporniia-Zakon-za-kontcesiite_657083.html", "text": "Законът за концесиите отново влезе в дневния ред на парламента. Законът е вкаран за разглеждане и вече е минал през правна комисия, като леките редакции, които са му наложени, вече са одобрени от основната - Правна комисия.  Още в първите дни, след като стана президент Румен Радев наложи вето на закона с мотива, че \"законът въвежда широки граници на субективизъм, възможности за корупционни практики и вземане на решения, ощетяващи обществения интерес\". Спорният закон премахва тавана за продължителност на концесиите от 35 г. Мотивът на ГЕРБ да вкара бързо закона е, че с него се приемат задължителни директиви на Европейския съюз. В новия вариант има само леки промени, като най-спорната за тавана на концесиите се променя. Като максимална продължителност за държавните концесии е заложен срок 35 години, но остава и вариант за удължаване чрез понятието \"максимален срок\", определян от възложителя на концесията. Решението затова обаче ще трябва задължително да се взема от Народното събрание.Предвижда се още държавата задължително да се включи в управлението на публично-частни дружества, изпълняващи концесия.В същото време се забраняват разпоредителни действия от страна на такива дружества с имоти, които държавата им е предоставила.Променен е и текстът, засягащ парите, които концесионерът при определени случаи изплаща на възложителя на концесията. В предния вариант възнаграждението бе само възможност, а сега става задължително.", "date": "2017.06.01", "title": " ГЕРБ пак вкара в парламента спорния Закон за концесиите"}
{"url": "https://m.offnews.bg/news/OFFTOPIC_18750/Veche-i-8-mesechnite-detca-gledat-premiera-Borisov-v-zahlas_657088.html", "text": "Министър-председателят Бойко Борисов честити празника на децата 1 юни с пост във фейсбук.Публикацията е придружена със снимка, на която бебенце гледа премиера в захлас на широкоекранен телевизор.А Борисов е приложил и следното обяснение: ", "date": "2017.06.01", "title": " Вече и 8-месечните деца гледат премиера Борисов в захлас"}
{"url": "https://m.offnews.bg/news/Futbol_18793/Valverde-Iskam-poveche-Barsa-ot-Barsa_657086.html", "text": "Новоназначеният треньор на Барселона Ернесто Валверде обяви, че ще промени стила на каталунците от последните години.Специалистът наследи поста на Луис Енрике, а днес бе официалното му представяне, придружено с пресконференция. Бившият треньор на Атлетик Билбао подписа договор за 2+1 години.\"Имам огромна благодарност към президента и борда на директорите за привилегията, която имам, че са ме избрали за старши треньор на отбора. Сега трябва да отговоря на гласуваното ми доверие, че са избрали мен за този нов проект. Идеята ми е, че клубът трябва да продължава да се развива, да израства и да става по-добър. Идеята ми е да допринеса за създаването на отборен дух, който да ни дава импулс и да бъде движещата сила за всички хора, които по някакъв начин са свързани с клуба.Все още не се познавам лично с Меси, но мисля, че ще имам късмета и уникалната възможност да работя с него. Той е най-добрият футболист, който съм виждал да играе. В един момент изглежда, че е достигнал върха и не може да се очаква нищо повече, но на следващия той надминава представянето си и е още по-блестящ и изненадващ. Надявам се да ми помогне и да се насладим на неговата игра и опит.Аз трябва да се адаптирам към стила на игра, който клубът има от толкова дълго време и е помогнал на отбора да спечели толкова много титли. Знам, че стилът на игра на Барселона е подчинен на колективната игра, на халфовете, които контролират топката.Има схема на игра, която е 4-3-3 и отборът стриктно следва, но все още нищо не сме решили. Всичко преминава от желанието за инициативата в играта. Отборът трябва да доминира и да има водещата роля във всеки един мач, срещу всеки един съперник.Ако трябва да говорим за нови попълнения, ще ви кажа, че се страхувам, че поведението на Барселона на трансферния пазар няма да е същото, като това на Атлетик Билбао. Имам пълно доверие на спортно-техническия щаб, който се занимава с трансферната политика на отбора. Въз основа на това ще вземем решения относно новите попълнения.Моята идея е да имам връзка с втория отбор и да познавам много добре играчите. Ще следя тяхното развитие от много близо, за да знам на кои мога да разчитам, на кои ще гласувам доверие да дебютират в първия отбор.Всеки треньор се опитва или да се адаптира или да се опитва да наложи свой стил на игра. Със сигурност всеки треньор остава своя почерк в играта на отбора. Имах късмета, че треньори ми бяха Кройф, Клементе, Хайнкес, Ирурета, но също така познавам работата на Луис Енрике и на Гуардиола. Мога да копирам по-малко от всички, но имам свой стилНай-важното е да бъдем обединени и заедно ще намерим най-точната формула, по която отборът ще играе\", каза Ернесто Валверде.", "date": "2017.06.01", "title": " Валверде: Искам повече Барса от Барса"}
{"url": "https://m.offnews.bg/news/Futbol_18793/UEFA-prie-pravilo-za-chetvarta-smiana-pri-prodalzheniia_657091.html", "text": "Изпълнителният комитет на УЕФА утвърди предложението за въвеждане на четвърта смяна при продълженията.Решението беше взето днес в Кардиф два дни преди финала в Шампионската лига. Нововъведението ще дебютира на европейска сцена по време на предстоящите летни турнири за юноши, младежи и девойки - до 19 и 21 години. Идеята на европейската централа е да се погрижи за здравето на футболистите.Другото предложение, което се обсъждаше - временни червени картони, не получи необходимата подкрепа и няма да се състои.Проблемът с наличието на достатъчно хотели в Кардиф накара УЕФА да бъде по-внимателна с избора на градове за европейски финали.Заради проблемите с настаняването Реал Мадрид резервира скромен за своите стандарти хотел в Кардиф. Испанската делегация ще отседне в Mercure Cardiff Holland House Hotel and Spa, където стаята е едва 80 евро.Шампионите обаче са се спрели на него, защото е само на 2 км разстояние от стадиона. Това се прави от съображения за сигурност, защото се ограничава времето, в което отборът ще пътува.За сравнение, при последните си два финала в ШЛ - в Лисабон през 2014 г. и в Милано през 2016 г., Реал заложи на хотели, намиращи се съответно на 6 и 6,8 км от стадионите, където цените бяха над 308 евро на вечер.Следващото заседание на Изпълнителния комитет ще бъде на 21 септември в Нион.", "date": "2017.06.01", "title": " УЕФА прие правило за четвърта смяна при продължения"}
{"url": "https://m.offnews.bg/news/Sviat-_12/V-groba-na-Leh-Kachinski-nameriha-ostanki-na-oshte-dvama-dushi_657087.html", "text": "В гроба на загиналия в самолетна катастрофа край Смоленск президент на Полша Лех Качински намерича фрагменти от останките на още двама души. Това обяви заместника на главния прокурор на Полша Марек Пащонек, цитиран от РИА Новости. Прокуратурата проверява възможна вина на руски медици за това, въпроси са отправени към Русия, уточни той. Полските медии съобщиха в последните дни за намерени в могилата на жертвите на самолетната катастрофа тела от други загинали. Останки на няколко души са открити в могилата на депутата Александра Натали-Щвят, генералите Бронислав Квятковски и Влодзимеж Потащински, стюардесата Наталия Янушко. В момента се извършват ексхумации в рамките на разследване за причините за катастрофата. Първоначално бяха ексхумирани останките на Лех Качински и съпругата му Мария.Вече е станало ясно, че двама души са погребани в чужди гробове. Предстои изследване на останките на още около 70 души. Очаква се всички ексхумации да бъдат извършени до април 2018 г. При самолетната катастрофа през 2010 г. загинаха 96 души - 88 пътници и 8 души екипаж. ", "date": "2017.06.01", "title": " В гроба на Лех Качински намериха останки на още двама души"}
{"url": "https://m.offnews.bg/news/Futbol_18793/Fenovete-na-Levski-s-priziv-za-bojkot-na-barazha-s-Vereia_657096.html", "text": "Ето и обръщението на НКП към \"синьото\" ръководство:Решението на БФС Левски да играе бараж с Верея за допускане до участие в Лига Европа възмути сините фенове, които призоваха за бойкот на насрочения за уикенда на \"Георги Аспарухов\" двубой.Запалянковците недоумяват как така четвъртият в крайното класиране Дунав ще играе директно, а Левски, който завърши трети, трябва да играе на бараж.Националният клуб на привържениците на Левски излезе с остра декларация в своя сайт с призив вместо на мача, да се дефилира по улиците на София в знак на протест срещу решението на БФС.", "date": "2017.06.01", "title": " Феновете на Левски с призив за бойкот на баража с Верея"}
{"url": "https://m.offnews.bg/news/Futbol_18793/Shte-vidim-li-Bojko-Borisov-sreshtu-Figo-na-14-iuni_657084.html", "text": "Бившият капитан на националния отбор по футбол Димитър Бербатов днес не обяви поредната звезда за благотворителния мач на 14 юни, но за сметка на това намекна кого може да видим на терена.Става въпрос лично за премиера Бойко Борисов, който e запален футболист и има картотека във Витоша Бистрица.Такава новина не беше обявена, но е в голяма степен очаквана, стига програмата на премиера да позволява това. По принцип Борисов винаги се включва в спортни събития.Така беше и през уикенда, когато се пусна в звезден тенис турнир и го спечели безапелационно.", "date": "2017.06.01", "title": " Ще видим ли Бойко Борисов срещу Фиго на 14 юни?"}
{"url": "https://m.offnews.bg/news/Bojni_18771/Kobrata-se-zakani-da-nalee-akal-na-deputatite_657089.html", "text": "Звездата ни в професионалния бокс Кубрат Пулев се ядоса на депутатите в Народното събрание и заяви, че е готов лично да отиде при тях и да им обясни какво в работата им го дразни. Изявлението си Пулев направи навръх 1 юни в боксовия си център, който отвори врати за децата.\"Като народ трябва да сме по-будни, защото от нас зависи да живеем по-готино. Накрая ще вляза в Народното събрание да им го кажа и на депутатите. Само си говорят и нищо не правят. Само се джафкат и надцакват един друг, а законите, които трябва да се приемат си стоят настрана. Всичко тях чака, никой друг. Българи, бъдете будни и отстоявайте правата си за нашия рай, България\", заяви Кобрата.\"Децата са бъдещето на България, за тях съм готов на всичко. Спомням си всичко, как с брат ми сме започнали да спортуваме. Всичко тръгва от семейството. Пожелавам хубав празник на всички деца и на такива пораснали като мен\", каза по повод празника Пулев.Той говори и по най-коментираната в момента боксова тема - ще има ли реванш Кличко - Джошуа. От това зависи следващият мач на Пулев, който е задължителен претендент за титлата на Джошуа във версия IBF.\"В момента изчакваме решението на Кличко дали ще иска реванш и IBF да определи какво ще се случи след това. Аз неведнъж съм казвал, че съм готов да се бия с всеки, за мен е важна крайната цел - спечелването на световната титла. Имам достатъчно енергия, даже ми е в повече.Не мисля за парите, за мен финансовата част няма значение. Това казвам в отговор на въпроса дали мач с Антъни Джошуа ще е по-изгоден за мен отколкото такъв с друг боксьор\", завърши българският боксьор.", "date": "2017.06.01", "title": " Кобрата се закани да налее акъл на депутатите"}
{"url": "https://m.offnews.bg/news/Obshtestvo_4/Zashto-chestvame-Denia-na-deteto-na-parvi-iuni_657079.html", "text": "В почти всички държави по света днес се чества Денят на детето. Той е един от най-старите международни празници, като се чества от близо век. Всъщност, светът се фокусира върху темите за проблемите и нуждите на децата след като Обществото на народите приема Женевската декларация за правата на детето. Тогава, през 1924 г., се декларират правата на най-малките. В декларацията се пише, че трябва да се даде възможност на децата да се развиват правилно - телесно и душевно и, че трябва да се помага на всяко едно от тях, независимо от потребностите му. На следващата година се състоява Световната конференция за благосъстоянието на децата в Женева. Тогава 54 държави подписват Женевската декларация и официално определят датата 1-ви юни за Международен ден на детето. Датата на подписването на декларацията съвпада и с деня, в който консулът на Китай в Сан Франциско организира празненство за деца сираци на фестивала на лодката-дракон.В България става популярен след 1949 г., както и в останалите страни от СССР, когато Москва обявява, че 1 юни се приема за Международен ден за защита на децата.В страните с комунистически режими празникът е наричан официално Международен ден за защита на децата. Въпреки, че започва разпространението си от СССР, почти не е придавана политическа окраска при честването му.След промяната на политическата система в тези страни празникът е съхранен. Празникът се отбелязва и в памет на загиналите деца във Втората световна война. ", "date": "2017.06.01", "title": " Защо честваме Деня на детето на първи юни"}
{"url": "https://m.offnews.bg/news/Obshtestvo_4/Samolet-gigant-katcna-avarijno-v-Sofiia-zaradi-bolen-patnik_657100.html", "text": "Заради болен пътник на борда е извършено извънредно кацане на летище София в 18:13 ч., съобщиха от столичната аерогара.Самолетът е Airbus А380 на авиокомпания Emirates.Превозвачът е изпълнявал полет от Дубай до Лондон.Airbus А380 е най-големият пътнически самолет в света. Той е двупалубен и четиримоторен. Произвежда се от европейския авиационен консорциум Airbus. Това е второто кацане на подобен авион у нас. През миналата година \"Луфтханза\" за първи път представи този самолет у нас. Приземи го българският пилот на германската авиокомпания Марио Бакалов.", "date": "2017.06.01", "title": " Самолет гигант кацна аварийно в София заради болен пътник"}
{"url": "https://m.offnews.bg/news/Ikonomika_59/BNB-shte-raboti-za-namaliavane-na-loshite-krediti_657098.html", "text": "Централната банка на България обсъжда мерки за намаляване на нивото на необслужваните кредити, което спада, но все още е тежест за добре капитализирания банков сектор на страната, каза управителят БНБ Димитър Радев в интервю за \"Ройтерс\".Световната агенция посочва, че финансовата система на България се стабилизира след фалита през 2014 г. на четвъртата по големина кредитна институция в страната, но лошите кредити остават предизвикателство според докладите на Международния валутен фонд и Европейската комисия.Той посочва, че БНБ ще създаде подходящите условия за намаляване на необслужваните кредити, което банките ще трябва да направя.Делът им спадна до 13.2 % в края на 2016 г. от 14.6 % в края на 2015 г. До края на март лошите кредити се свиха до 12.6 %. Но това все още тава е над два пъти повече от средното ниво за ЕС от около 5.5 %.В интерюто той посочва, че банката ще подкрепи развитието на вторичен пазар за лоши кредити и ще наложи по-голяма прозрачност.\"Ройтерс\" припомня, че проведените от централната банка през август м. г. проверки за състоянието на кредиторите са показали, че банковият сектор има добро ниво на капитализация и ликвидност, но също така са разкрили и наличието на слабости в някои от кредитните институции с местни собственици, в това число и в третата по големина банка в България – Първа инвестиционна банка (ПИБ).Централната банка прогнозира икономически растеж за тази година от 3.0 процента, но според Радев прогнозата може да се коригира нагоре следващия месец при повишено вътрешно търсене и износ.Радев декларира и че БНБ подкрепя усилията на България за приемане на еврото.", "date": "2017.06.01", "title": " БНБ ще работи за намаляване на лошите кредити"}
{"url": "https://m.offnews.bg/news/Bojni_18771/Karatisti-i-uchenitci-otpraznuvaha-Denia-na-deteto-s-otkrita-trenirovk_657097.html", "text": "Каратисти от столичния клуб по киокушин „Армеец“ и първокласници от 119-о СУ „Академик Михаил Арнаудов“ отпразнуваха Деня на детето с открита тренировка по бойното изкуство. Десетки деца се събраха на Голямата поляна в Южния парк и упражниха демонстрации и бойни техники от карате киокушин. Урокът започна с разгрявка, а след това на малките бяха показани основни удари, характерни за киокушин. Разигра се и спаринг за начинаещи между децата от клуба и връстниците им. Каратистите даваха съвети на първокласниците за ударите и стойката им и им помагаха да се упражнят. Всички деца получиха подаръци от организаторите, като бяха отличени и трима таланти сред участниците. Те получиха ваучери за безплатни тренировки по карате киокушин в спортен клуб „Армеец“.Инициативата, която ЗАД „Армеец“ организира за малчуганите по повод 1 юни, е насочена срещу агресията в училищата, и бе подкрепена от столичното 119-о СУ „Академик Михаил Арнаудов“ и асоциация „Родители“.„Много съм щастлива, че имаме възможност да обърнем внимание на проблем като агресията в училищата пред толкова широка публика и да предложим още една гледна точка при разрешаването му – повече спорт на открито. Вие, които стоите пред нас, сте бъдещите шампиони на България. Знайте, че трябва търпение и постоянство в пътя ви до успеха“, заяви пред децата и гостите Диана Манева - изпълнителен директор в ЗАД „Армеец“.Сенсей Христо Христов, който проведе открития урок по карате киокушин, разказа, че бойното изкуство възпитава в уважение и толерантност. „Всяка среща на татамито започва и приключва с поздрава „Ус“, който символизира уважение – към противника, към треньора и към залата за тренировки“, обясни той.Приветствия към участниците отправиха и зам.-директорът на 119-о СУ „Академик Михаил Арнаудов“ Симеон Ангелов и детският психолог от асоциация „Родители“ Яна Алексиева. И двамата бяха категорични, че спортът е едно от решенията, чрез които може да се намали агресията в училище.", "date": "2017.06.01", "title": " Каратисти и ученици отпразнуваха Деня на детето с открита тренировка по карате киокушин"}
{"url": "https://m.offnews.bg/news/Sviat-_12/SASht-se-ottegliat-ot-Parizhkoto-sporazumenie-za-klimata_657104.html", "text": "Американският президент Доналд Тръмп обяви, че САЩ се оттеглят от Парижкото споразумение за климата.Тръмп каза, че прави това, за да защити американските работни места.Американският президент добави, че ще започне преговори за повторно присъединяване към Парижкото споразумение или за ново споразумение, чиито условия са справедливи към САЩ.По думите му, сегашната спогодба поставя в неизгодно положение Съединените щати в полза на други държави.Австралийският премиер Малкълм Търнбул заяви днес, че решението на САЩ да се оттеглят от Парижкото споразумение за климата не е изненадващо, но е разочароващо.\"Предпочитаме САЩ да останат част от споразумението. Ние сме поели ангажимент към Парижкото споразумение\", каза Търнбул пред журналисти в Сингапур.Министърът на околната среда Джош Фрайденбърг каза в ефира на австралийската телевизия Ей Би Си, че климатичните промени са голяма заплаха за Големия бариерен риф. По думите му Парижкото споразумение е много значимо, защото дори без участието на САЩ \"покрива около 70 процента от световните емисии\" на парникови газове.Японският министър на външните работи Фумио Кишида изрази съжаление за оттеглянето на САЩ. Той каза, че страната му ще \"работи с други страни по Парижкото споразумение за неговото устойчиво и пълно прилагане\" за борба с климатичните промени, допълва БТА.", "date": "2017.06.01", "title": " САЩ се оттеглят от Парижкото споразумение за климата"}
{"url": "https://m.offnews.bg/news/Futbol_18793/Blago-Dzhizasa-ostana-bez-rabota_657103.html", "text": "Популярният с прозвището Джизъса бивш футболен национал Благой Георгиев обяви, че напуска изпадналия от Премиер лигата на Русия тим на Оренбург.Договорът на техничаря изтича и той е свободен агент.Футболистът, който се прочу с постъпката си в Рим, където надраска инициалите на себе си и любимата си Есмер с монета върху Колизеума, обаче не е притеснен от безработица.“Имам 3-4 варианта, като в това число и трансфер в елитен клуб тук”, заяви 35-годишният халф пред “Спорт Експрес”.Благо изигра много силен сезон, но имаше нещастието да пропусне наказателен удар в редовното време на реванша от баража срещу СКА-Харабовск. След това мачът стигна до дузпи, в които Оренбург отстъпи, с което изпадна.В Русия бившият капитан на Славия е играл още за Терек, Амкар и Рубин.", "date": "2017.06.01", "title": " Благо Джизъса остана без работа"}
{"url": "https://m.offnews.bg/news/Futbol_18793/Levski-kam-BFS-Barazh-s-Vereia-e-tcirk-Ima-kampaniia-sreshtu-nas_657105.html", "text": "Ето и цялата им позиция, публикувана на официалния сайт на клуба:Ръководството на \"Левски\" излезе с остра позиция срещу решението на Футболния съюз да прати \"сините\" на бараж с \"Верея\", а завършилият на четвърто място \"Дунав\" да играе директно в Лига Европа.Основната причина за тази каша е двугодишната забраната за участие в евротурнирите, която УЕФА наложи на ЦСКА.От \"Левски\" определиха всичко случило се като \"цирк\" и смятат, че срещу тях се води целенасочена кампания.\"Днес се разигра поредният цирк в българския футбол. Създаде се нов прецедент във футболната ни история, по-ниско класиран отбор да се класира директно за европейски турнир, а по-високо класиран да играе бараж. Всички знаете за какво става въпрос.\"\"Докато Левски полага огромни усилия да играе честно, спазвайки правилата и търсейки всякакви способи да плаща задълженията си, се оказва, че това всъщност вреди на самия клуб. И вместо БФС да подкрепя и създава примери, се случва точно обратното. Толерираният път към успеха явно през минава фалити и неплащане на сметки.\"\"Остават само предположенията кой спечели най-много от днешното решение.\"\"Днешното решение заедно с деня, когато беше взето, показват единствено, че е добре и целенасочено премислено. Датата, определена за бараж, е след два дни, от които само един работен и де факто на нашия клуб не му е оставен шанс да може да потърси правата си по начин, който би ни дал шанс за справедливост.\"За кашата с баража единствено и само виновен е БФС\"А дали има сценарий, оставяме на вашата преценка. Публикуваме хронология на получени и изпратени документи в днешния ден. Скандалните изводи може да си направите сами:\"\"- 10:23 ПФК Левски АД изпраща до БФС позиция свързана с участието в Лига Европа.\"\"- 12:30 Започва заседание на спортно-техническата комисия на БФС.\"\"- 13:09 Завършва заседанието на спортно-техническата комисия на БФС.\"\"- 14:03 По мейл в офиса на ПФК Левски АД е получен протокол от проведено заседание на постоянната работна група при БФС и представители на ГД „Национална полиция“ – Министерство на вътрешните работи. Точка 2 от срещата е бараж между „Левски“ Сф и „Верея“ Ст.З. определен за 04.06.2017 г. от 20:00.\"\"- 14:09 На сайта на БФС е публикувано решение на СТК на БФС от 1.6.2017, с което се решава да има бараж между Левски и Верея.\"\"И за да е още по-интересно, към настоящия момент няма информация от лицензионната комисия кои отбори какви лицензи са получили за следващия сезон. БЕЗ КОМЕНТАР.\"\"Ето и текста на писмото, което изпратихме на БФС сутринта.\"До Български Футболен СъюзНа Вниманието на „Спортно-техническата комисия“ОТНОСНО: Определяне футболните клубове участници в турнира Лига Европа сезон 2017/2018 г.Уважаеми Господа,Обръщаме се към Вас по повод витаещата неяснота относно начина, по който ще бъдат определени участниците в Лига Европа от страна на България, с оглед обявената от БФС официална информация, че класираният втори отбор в Първа Професионална Лига няма да получи лиценз за участие от УЕФА в европейските турнири, защото не изпълнява част от критериите.Чл. 2, ал.3, т.1, буква В от Наредбата за първенствата и турнирите по футбол в системата на БФС за сезон 2016/2017 година гласи, че:„…в/ Победителят по буква б (бележка ФК „Верея“)/, играе срещу отбора от първата шестица, заел последното място, даващо право на участие в \"Лига Европа\" за сезон 2017/2018. Победителят се излъчва по системата на отстраняване в една среща, съгласно условията на чл. 19, ал. 1, ал. 3, ал. 4 и ал. 5. Домакин в срещата е отборът от първата шестица. Срещата не важи при определяне на крайното класиране. Победителят получава правото да представлява България в \"Лига Европа\" за сезон 2017/2018…“Правилникът на УЕФА за провеждане на турнира „Лига Европа“ цикъл 2015-2018 сочи, че от България право на участие в турнира получават - носителят на Купата на България, заелият второ място в националния шампионат и заелият трето място в националния шампионат.В същото време чл. 4.08 от Правилника на УЕФА гласи: „… ако един клуб не е допуснат до състезанието неговото място се заема от следващия в класирането в националното първенството, при условие, че той отговаря на условията за участие. В този случай, списъкът с имащите право на участие за клубните шампионати съответно се коригира…“.От което правило логично следва, че „ПФК Левски“АД е отборът, заемащ второто място, даващо право на участие в „Лига Европа“.С настоящото се обръщаме към Вас, да обявите официално, че „ПФК Левски“ АД следва да заеме мястото даващо директно право на участие в турнира „Лига Европа“, поради факта, че не е отборът заел последното място, даващо право на участие в турнира за сезон 2017/2018 по смисъла на чл.2, ал.3, т.1, буква В от НПТФСБФС.С уважение,Красимир Иванов Диана ИвановаИзпълнителен Директор Изпълнителен Директор", "date": "2017.06.01", "title": " Левски към БФС: Бараж с Верея е цирк! Има кампания срещу нас!"}
{"url": "https://m.offnews.bg/news/Analizi_289/Kakva-beshe-roliata-na-Dzhordzh-Soros-na-Balkanite_657101.html", "text": "Наричат ги \"соросоиди\" и платени агенти на чужди интереси. Защо името на известния филантроп от унгарски произход се произнася с огромна омраза в някои балкански страни? „Нойе Цюрхер Цайтунг” предлага свой анализ.\"Аз съм една от любимите им мишени за атаки\", казва 70-годишният бивш професор по драматургия и дългогодишен ръководител на Института \"Отворено общество\" в Скопие Владимир Милчин. Наскоро името му попадна в един документален филм на руския канал Russia Today за \"привилегированите соросоиди\". Пред швейцарския \"Нойе Цюрхер Цайтунг\" (НЦЦ) той споделя по този повод, че от години националистите го обвиняват, че е сътрудничел на югославските тайни служби.През юни 1991 г. американският милиардер от унгарски произход Джордж Сорос се договаря с последния югославски премиер Анте Маркович в страната да бъде създаден институт на Сорос. Седмица по-късно обаче избухва войната в бивша Югославия и, вместо един институт, какъвто е бил първоначалният замисъл, се създават 5 института - в бившите съюзни републики. Техният основател и финансов благодетел Джордж Сорос вкарва в ръководството им бивши активисти на югославските студентски протести от 1968 година. Владимир Милчин също е сред тях - заедно със свои съмишленици от Сърбия и Хърватия той създава още през 1989 г. сдружението \"Югославска демократична инициатива\" (ЮДИ), което иска да посее кълновете на демокрацията в раздираната от войни югославска федерация. А също и да предотвратят разпадането ѝ.Това не им се удава, но много от активистите на ЮДИ попадат във фондацията на Сорос и работят за нея през 90-те години на миналия век. Общото помежду им е това, че отхвърлят национализма и застъпват за спазването на човешките права и толерантността в отношенията между хората. Повечето от тях загърбват югославизма и антикапитализма, така характерни за онези години, и дават своя принос за изграждането на една мрежа, която надживява войните. Тя се превръща в \"остров на свободата и съпротивата\", както казва пред НЦЦ хърватският социолог Паул Стубс. В Хърватия и Сърбия хората на Сорос попадат под прицела на националистическите режими и биват заклеймявани като предатели и платена Пета колона.Македония, която съумя да остане настрана от войните, получава пълната подкрепа на Сорос. Той решава да я превърне в модел на функционираща, мултиетническа демокрация на Балканите. След като през 1994 г. Гърция налага ембарго на Македония, Сорос отпуска огромни кредити на страната за закупуването на горива и медикаменти. \"Получавахме пари, за да изградим свободни медии и образователни програми за ромското малцинство. В онези времена, когато Македония почти нямаше приятели, Сорос ни помогна много\", казва Милчин.От програмите на Сорос възникват по-късно многобройни неправителствени организации, които си поставят за цел да подпомагат и развиват гражданското общество. От тях днес в Македония има около 30 активни такива организации. Те никога не са криели, че работят срещу авторитарния режим на премиера Груевски, управлявал страната в продължение на 10 години. \"Те искаха да потърсят отговорност от властимащите\", допълва Милчин.Но наистина ли тези неправителствени организации са част от обществената промяна? Те ли са в основата на гражданското общество, както често обичат да се хвалят, пита НЦЦ. Милчин твърди, че много от най-кадърните активисти на това движение междувременно са обърнали гръб на страната и днес се намират в Австрия, Германия или Канада. Централноевропейският университет на Сорос в Будапеща също е трамплин за кариера в международни организации, елитни мисловни тръстове или в политиката. Такъв е например случаят с македонския президент Иванов, който също е преминал през \"системата Сорос\", а днес е заклет противник на всички соросоиди.Но и обратното важи - борбата срещу институциите на Сорос днес също разкрива потенциал за успешна кариера. Цветин Чилиманов - журналист и преводач - е един от водещите активисти на движението Stop Operation Soros. \"Така, както съществува движението на Сорос, така има и Интернационал на неговите противници\", уверява Чилиманов. Той смята, че не е редно услужливи американски посланици да се опитват да налагат левите идеи на Сорос с парите на чуждите данъкоплатци. В този смисъл американската държавна хуманитарна организация USAID често е мишена за нападки от страна на враговете на Сорос.След стихването на демократичния устрем в много страни от Западните Балкани и настаняването на авторитарни режими в тях, Сорос вече е атакуван и отляво. НЦЦ цитира хърватските интелектуалци Игор Стикс и Сречко Хорват. Те признават, че програмите на американския филантроп са допринесли за подобряването на положението на малцинствата и смятат, че е благородно да се води битка за повече толерантност между етносите. Двамата обаче са на мнение, че тези усилия пренебрегват основната причина за всички злини: това, че необузданият капитализъм в комбинация с местните автократи се превръща в истинска експлоататорска система. Двамата интелектуални оспорват и претенцията на НПО-тата да представляват гражданското общество в дадена страна. В действителност както проблемите, така и пътищата за тяхното решаване зависят единствено от международните субекти, а местните им представители са просто изпълнители. В най-лошия случай „НПО-тата дори блокират създаването на граждански сдружения, казват още двамата.Директорката на подкрепяния също от Сорос Македонски Хелзинкски комитет - Урания Пироска - не е съгласна с това мнение. Пред НЦЦ тя казва, че в нейната страна човешките права се погазват жестоко, а Хелзинкският комитет е единствената организация, която оказва правна помощ на жертвите на тези посегателства. \"Фактът, че от няколко месеца постоянно ни пращат финансови ревизори, показва, че сме ефективни. И че се страхуват от нас\", казва още Пировска.", "date": "2017.06.01", "title": " Каква беше ролята на Джордж Сорос на Балканите?"}
{"url": "https://m.offnews.bg/news/Izvan-terena_18817/Priiatelka-na-Grigor-e-1-izvan-top-100-snimki_657060.html", "text": "Близката приятелка на най-добрия ни тенисист Григор Димитров Ализе Лим е най-популярната състезателка извън топ 100 при дамите.26-годишната французойка печели сърцата не толкова с уменията си на корта, колкото с жизнеността, която демонстрира и безспорната изумителна външност.Нищо чудно, че Григор, който е тънък ценител на женската красота, е потърсил близостта с чаровната Ализе.", "date": "2017.06.01", "title": " Приятелка на Григор е №1 извън топ 100 (снимки)"}
{"url": "https://m.offnews.bg/news/Obshtestvo_4/Prezidentat-i-abiturientite-galeriia_657099.html", "text": "Вчера президентът Румен Радев бе домакин на абитуриентския бал на близо 100 зрелостници в неравностойно положение. Абитуриентите, лишени от родителска грижа, са от 50 специализирани институции.Събитието на \"Дондуков\" 2 се организира от инициативата \"Подкрепи една мечта\", която помага на младежи в неравностойно положение да се реализират успешно сред завършване на средно образование. До момента инициативата е събрала 60 000 лв., с част от които ще бъдат подпомогнати зрелостниците. ", "date": "2017.06.01", "title": " Президентът и абитуриентите (галерия)"}
{"url": "https://m.offnews.bg/news/Sviat-_12/IUnker-predupredi-SASht-che-ne-mozhe-lesno-da-se-ottegli-ot-sporazume_657030.html", "text": "Председателят на Европейската комисия Жан-Клод Юнкер предупреди американския президент Доналд Тръмп, че не е толкова лесно да оттегли САЩ от Парижкото споразумение за климата. Юнкер подчерта, че оттеглянето на САЩ от споразумението би отнело години. \"Ако в следващите часове или дни американският президент каже, че иска да оттегли САЩ от Парижкото споразумение, Европа е длъжна да каже: Не става така\", заяви председателят на ЕК, цитиран от Ройтерс и БТА.\"Де факто на Вашингтон ще му трябват три до четири години да се оттегли от споразумението, каза Юнкер и посочи, че идеята САЩ просто \"да изчезнат\" от сделката е погрешна.Американски медии съобщиха вчера, че Тръмп е решила да оттегли САЩ от Парижкото споразумение. Той не потвърди и не отрече информацията, но обеща да обяви решението си в 15 часа днес местно време. Промените в климата поставят 83 държави в риск да изчезнат от картата заради повишаването на морското равнище. Не става дума само за бъдещето на човечеството в Европа, става дума за бъдещето на човечеството навсякъде, коментира Юнкер. \"Не всичко написано като закон и не всичко написано в международно споразумение е \"фалшива новина\". Трябва да се придържаш към тях\", допълни той.", "date": "2017.06.01", "title": " Юнкер предупреди САЩ, че не може лесно да се оттегли от споразумението за климата"}
{"url": "https://m.offnews.bg/news/Lajfstajl_18806/25-liubopitni-fakta-za-bliznatcite_655277.html", "text": "Близнаците остават една от най-големите генетични загадки. Учените имат теории и определени наблюдения, но много детайли са все още в сферата на непознатото. Генетиката играе роля (ако майката има близнак, има четири пъти по-голям шанс самата тя да зачене близнаци), но други фактори също увеличават шансовете. Жените, забременели над 30-ата си година, са с по-голяма вероятност да забременеят с близнаци. Височината също е фактор. По-високите жени имат повече инсулиноподобен растежен фактор (IGF), което води до повишена чувствителност на яйчниците. Освен това майките, които кърмят, когато забременеят, имат 9 пъти по-голям шанс да заченат близнаци (дори ако са отбили, но кърмят повече от 20 месеца, имат по-голям шанс за близнаци). И накрая - диетата. Жените, които консумират млечни продукти, могат да имат до пет пъти по-голяма вероятност да заченат близнаци, отколкото веганите.Ако няма лесен разграничителен фактор (като размер или рождени белези), някои боядисват ноктите на бебетата в идентифициращ цвят, обличат ги в различни дрехи и дори използват аксесоари. Еднояйчните близнаци са резултат от разделянето на една и съща яйцеклетка след оплождането, но точното време на разделяне на яйцеклетката определя дали близнаците ще имат две отделни или една обща плацента, дали ще са в общ или в два отделни мехура. Най-редки са случаите на близнаци с обща плацента и общ мехур - едва 1 на 200 000 раждания.Когато еднояйчните близнаци споделят плацента и единият близнак получава повече хранителни вещества и обем на кръвта, отколкото другия, това може да доведе до т.нар. Т-синдром (Синдром на трансфузия при близнаците). Това може да се случи по всяко време на бременността и може да доведе до смърт на едното, понякога и на двете бебета.Ако са момче/момиче, те са разнояйчни. Ако са с обща плацента или амниотичен сак (околоплодния мехур), те са еднояйчни (освен ако не са имали две плацента, които са се слели, което е възможно). В противен случай ще трябва да изчакате, докато се родят! Въпреки това, разнояйчните близнаци може да изглеждат съвсем еднакво, така че единственият начин да бъдете сигурни е да направите генетичното изследване. Освен за задоволяване на любопитството, тази информация е ключова при някои здравословни проблеми.Еднаква на 99,9%. Имат и почти идентични модели на мозъчните вълни. Но са с различни пръстови и зъбни отпечатъци.22% от близнаците са левичари. При останалите деца процентът е едва 10. Около 1 на 8 бременности започва с близнаци, като само 1 от 70 действително завършва с раждане на близнаци. Това се дължи на \"синдрома на изчезващия близнак\", при който едно от бебетата не оцелява. Това обикновено е в ранен етап и ембрионът се абсорбира от тялото на майката или от оцелелия близнак и не предизвиква проблеми през останалата част от бременността.Макар че това е изключително рядко, е възможно единият близнак да се роди дни, седмици или дори месеци преди другия. Настоящият рекорд е на близнаци, родени с 87 дни разлика.Около 4% от ражданията в Нигерия са близнаци, докато при китайците процентът е едва 1,1%.Близнак 1 е близнакът, намиращ се по-ниско в утробата. Т.е. този, който би се родил пръв при естествено раждане. Близнак 2 се отнася до бебето, което е по-високо.Много АГ специалисти ще се съгласят да опитат естествено раждане, ако Близнак 1 е с главата надолу. След като той се роди, Близнак 2 може да се роди във всяка позиция. Повечето лекари обаче съветват да се обмисли раждане със секцио въпреки всичко.Повечето лекари предизвикват раждането в 38-ата седмица от бременността. Обичайно средното тегло на бебетата е под 3 кг. След раждането на Близнак 1, вторият идва след 15-тина минути и се ражда почти неусетно за родилката.Той не се влияе от раса, националност или генетика и е около 1:285 раждания.Те много рядко раждат едно бебе или тризнаци.Това означава, че те са точно огледално отражение един на друг. Например, ако единият има луничка под лявото око, другият ще има под дясното.Това се случва, когато едно яйце се разделя и след това всяка половина се опложда от различни сперматозоиди. Те споделят 75% от ДНК-то си.Проучване на списанието \"Proceedings of the Royal Society B\" се фокусира върху майките през 19-ти век и стига до заключението, че близнаците са еволюционна адаптация, при която здравите майки имат шанс да предадат двойно гените си наведнъж.Това е изключително рядко, но ако една жена отдели повече от една яйцеклетка и има сношение с двама различни мъже по време на овулацията, това може да доведе до двуяйчни близнаци с различни бащи.Те могат да изглеждат еднакви или напълно различни, дори и да имат различни цветове на кожата. Това е като генетична рулетка – не може да се определи кои гени ще получи всяко бебе, на майката или таткото.Това може да се случи, когато близнаците са непрекъснато заедно и развиват езиковите си умения със същата скорост. Този измислен език обикновено изчезва, след като бебетата научат истински език, който им позволява да комуникират с другите.техните деца биха били братовчеди, но с генетичната близост на истински братя и сестри.Скарлет Йохансон има брат близнак, Кейфър Съдърланд има сестра близначка, Аштън Кучър има близнак с церебрална парализа, Елвис има еднояйчен брат близнак, който е мъртъв, Жизел Бъндхен има сестра близначка, Изабела Роселини има сестра близначка, Алинис Морисет има братя близнаци, Вин Дизел има братя близнаци и Тия и Тамера Маури са еднояйчни близначки.Доказано е, че наследственият фактор - склонност към хиперовулация (т.е. отделяне на повече от една яйцеклетка) действително се предава на поколението: от майка на дъщеря или от баща на дъщеря. Т.е. ако таткото има такава предразположеност, неговата дъщеря ще има по-висок шанс да зачене двуйячни близнаци. Но това не увеличава шанса на него самия да му се родят близнаци, тъй като роля тук играе овулацията на майката.Разбира се, това правило не е задължително. Няма гаранция, че хора с двуяйчни близнаци в семейството ще имат такива или че хора без такава наследственост няма да родят две бебета наведнъж.", "date": "2017.06.01", "title": " 25 любопитни факта за близнаците"}
{"url": "https://m.offnews.bg/news/Futbol_18793/Levski-nastoiava-pred-BFS-da-igrae-v-Evropa-vmesto-TcSKA-Sofiia_657038.html", "text": "В Левски се амбицираха да играят в Европа на мястото на ЦСКА-София без да треперят в евентуален бараж с Верея.До тази възможност се стигна, след като от УЕФА обявиха \"червените\" за нов клуб, който няма право на евроучастие в три поредни сезона.ЦСКА-София спечели това право като стана вицешампион, докато Левски остана трети и по правилник трябваше да изиграе бараж, но след елиминирането на \"червените\" в канцелариите, се появи шанс за директно участие в турнира.На \"Тодорини кукли\" първоначално заявиха, че могат само “нервно да потропват с крак” и да тръпнат в очакване на решението на БФС, което щяло да бъде взето след приключването на последния кръг от Първа лига, което беше снощи.Днес те напомниха за претенциите си с декларация на официалния сайт.\"ПФК Левски АД се обърна официално към БФС по повод обявената от футболната централа официална информация, че класираният втори отбор в ППЛ не получава от УЕФА лиценз за участие в европейските турнири, защото не изпълнява част от критериите.Клубът настоя БФС да приложи правилника на УЕФА за участие в турнира Лига Европа, както и собствените си нормативни актове и да обяви официално правото на ПФК Левски АД да участва директно в европейския турнир\", пишат от Левски.\"Сините\" веднъж участваха на мястото на ЦСКА в Европа през 2008 година, когато \"армейците\" станаха шампион, но не получиха лиценз. Тогава отборът от \"Герена\" отпадна безславно от БАТЕ Борисов.Тогава на реванша в София тогавашният капитан Георги Иванов - Гонзо изпусна дузпа, след като най-безцеремонно отне топката от определения за изпълнител Николай Димитров - Хичо.", "date": "2017.06.01", "title": " Левски настоява пред БФС да играе в Европа вместо ЦСКА-София"}
{"url": "https://m.offnews.bg/news/Sviat-_12/Makedonskiiat-parlament-odobri-pravitelstvoto-na-Zoran-Zaev_657014.html", "text": "Късно снощи македонският парламент одобри правителството на лидера на Социалдемократическия съюз Зоран Заев. С това се поставя край на продължилата шест месеца политическа безизходица в страната и 11-годишното доминиране на ВМРО-ДПМНЕ в управлението.Веднага след гласуването късно снощи Зоран Заев се закле като министър-председател на Македония, съобщава БНТ.Съгласно коалиционното споразумение девет от министерските кресла са заети от представители на етническите албанци. Министерствата на икономиката, на правосъдието и на европейската интеграция са сред тях.Заев обеща да се съсредоточи върху икономиката, да засили държавните институции и да ускори процеса на присъединяване към НАТО и Европейския съюз, където Македония има статут на кандидат за членство от 2005 година.Правителството на Заев има общо 26 членове. Външен министър ще бъде бившият преговарящ с Гърция Никола Димитров. Радмила Шекеринска, бивш министър на европейската интеграция, ще бъде министър на отбраната. Искам всички да знаят, че ако някой дръзне да се намеси, да се опита да повлияе на прокурор или съдия, по-добре да подаде оставка. Ако не, аз ще дам заповед за такава. Това е единствения начин да възстановим правилата на закона, заяви Заев в парламента.Партията на Заев се класира втора на изборите през декември, след ВМРО-ДПМНЕ на бившия премиер Никола Груевски, който също не успя да спечели мнозинство.Заев обвини Груевски в корупция и в незаконно подслушване на хиляди македонци.Президентът Георге Иванов отказваше да даде мандат на Заев, обвинявайки го, че застрашава целостта и суверенитета на Македония.Заради разногласия около избора на нов председател на парламента през април сградата на Събранието бе щурмувана от националисти и над 100 души бяха ранени.", "date": "2017.06.01", "title": " Македонският парламент одобри правителството на Зоран Заев"}
{"url": "https://m.offnews.bg/news/Litca_18761/Balgarin-ot-gej-dvojka-tarsi-surogatna-majka-v-internet_656884.html", "text": "Какво бихте казали на хората, които не приемат начина Ви на живот и желанието ви да отгледате собствено дете? Необичайната молба се появи в социалната мрежа. Неин автор е 38-годишният българин Ник Георгиев от Плевен, бъдещ доктор на философските науки по информационна сигурност в Окландския университет. Живее в Нова Зеландия от 2011 година.„Стабилни сме физически, психически и финансово и имаме подкрепата на родители и приятели в това начинание“, уверява Ник в мрежата и споделя, че в Нова Зеландия има много деца, родени с помощта на сурогатна майка.Българинът се оказва модератор на форум за кандидат-емигранти в Австралия и Нова Зеландия. Завършил е магистратура по управленски информационни системи в САЩ и е инженер в един от световните гиганти за софтуерно осигуряване. Партньорът му - 41-годишният тайванец Ю-Лонг Шу, работи като домакин в кетъринг компания.„Не сме от типа гей двойки, които си падат по партита, алкохол и разврат, което за съжаление е насаждан стереотип в по-затворените култури, визирам също България“, подчертава Ник.Той разказва без притеснения за живота си и за своята еднополова връзка. Твърди, че семейство от двама бащи може пълноценно да отглежда дете в Нова Зеландия. Предупреждава, че сурогатството там не е пазар, а е дарителски жест и е строго регламентирано. При съмнения за превръщането му в сделка, майката я грози затвор.Законът разрешава сурогатната майка да бъде обезщетена за разходи, пряко свързани с бременността - допълнителна медицинска грижа, дрехи, но не да й се плащат сметките, храна и пр. Ник обаче не крие, че с Лонг са готови да платят за сурогатна майка в държави, където това не е забранено.Пред OFFNews Ник разказва за живота си у нас и в Нова Зеландия и мечтата да има дете заедно с партньора си.С Лонг се запознахме в едно от мобилните приложения за гей запознанства. Започнахме да се срещаме почти всеки ден и след около месец беше ясно, че имаме желание за нещо повече. Около осем месеца след началото на връзката решихме да живеем заедно. За около 3 месеца намерихме къща, спечелихме търг, и се нанесохме през октомври 2014-а. Бързо свикнахме един с друг и през 2015 г. се роди идеята да отгледаме деца.И двамата с Лонг сме първородни синове в семействата ни, и въпреки че и той и аз сме по три деца, никой няма още потомство. В неговата култура децата са важни. Отделно дружим с много млади български семейства с деца и бебета и явно това също събуди у нас бащински инстинкти. Отделно не сме от типа гей двойки, които си падат по партита, алкохол и разврат, което за съжаление е насаждан стереотип в по-затворените култури, визирам също България.През август 2015-а се присъединихме към новозеландски форум за сурогатно майчинство. Ходим на срещи, които се организират от време на време и търсим. Има страни по света, където възмездното сурогатно майчинство е разрешено и САЩ е една такава страна. В Грузия и Украйна също е разрешено, но там законът не позволява на еднополови двойки да се възползват от сурогатно майчинство. В Камбоджа и Мексико е разрешено. В Индия и Тайланд наскоро забраниха международното сурогатство, заради проблеми между родителите и сурогатната майка. Ако можем да си го позволим, бихме го направили и за пари в страна, където това е законово регламентирано.Има закон в Нова Зеландия, който разрешава алтруистичното (безвъзмездно) сурогатно майчинство. Потенциалната майка може да дари дете от сърце, като е незаконно да търси материална облага от това. В противен случай законът предвижда до 5 г. затвор. Законът също разрешава сурогатната майка да бъде обезщетена за разходи, пряко свързани с бременността - допълнителна медицинска грижа, дрехи, но не комунално-битови разходи, храна и прочие. Идеята е майката да не изпада в по-лошо материално положение заради бременността.Всичко се урежда с договор, който се регистрира в съда и по този начин се избягва отговорност на майката - да не се изтълкуват някои плащания като облага от прокуратурата. Отделно законово двамата бащи (в нашия случай) се записват в удостоверението за раждане и така стават официални родители. Нова Зеландия разрешава еднополовите бракове и подобни връзки като цяло са приети в обществото.Уви, нямаме голяма възможност за избор, сурогатството не е пазар. Основните изисквания са: да е здрава физически и психически, да има деца (да е завършила семейството си, за да е с отслабен майчинския инстинкт към новороденото), да го направи от сърце, да ни помогне. Отделно трябва да се внимава с наследствени заболявания, генетични увреждания и т.н. Всичко трябва да се обсъди - очакванията и на потенциалните родители (нашите) и на майката да съвпадат. Не на последно място партньорът (съпругът/ата) на сурогатната майка трябва да е съгласен и подкрепящ, защото сурогатството дава отражение и на семейството на майката.За контакт ще се уговорим допълнително. Има жени, които не търсят контакт, защото имат семейства и не желаят сурогатството да им се отрази. Забелязахме, че сурогатните майки в Нова Зеландия използват термина “детето излязло от мен”, а не “моето дете”. Един вид те отначало са наясно, че детето, което родят, няма да е тяхно, дори и да се ползва тяхна яйцеклетка (при традиционно сурогатство). Детето има право да познава майка си и законово, и морално. То ще знае, че ние сме родителите, които сме го отгледали и че има майка, която го е родила.Децата имат нужда от грижа и любов, а трябва да бъдат научени на внимание и уважение. Има толкова неща, които още помня от това как са ме отгледали моите родители, бабите и дядовците. Как ме учеха и как ми дадоха възможности, на които други родители биха благородно завидели.Отговорът на въпроса дали нашето дете има майка, ще бъде положителен. Във форума за сурогатство има специална тема за термини, които може да се използват за сурогатната майка (от “специална приятелка”, която го е подарила, до “tummy mummy”, коремна майчица). Ако детето се чувства комфортно, то може много лесно да обясни на връстниците си. Да не говорим, че на малка възраст няма норма и едно дете спокойно може да отговори гордо “а ти защо нямаш двама татковци?” Родителите тук учат децата си на толерантност от малки. Не мисля, че ще има проблем, тъй както с нас няма.Имаме пълната подкрепа на семействата ни и искат да сме щастливи. Съвместими сме, близка възраст, допълваме се в много отношения и имаме подобно отношение към живота. Родителите усещат това и одобряват. От роднина не сме искали да помогне. В моя случай мога да искам чак от втори братовчедки, с които не поддържаме контакт, а при Лонг културата е по-консервативна.Не искам да им кажа нищо. Искам с добър пример да им покажа, че аргументите им са грешни. Няма да споря и да влизам в конфликт с тях. Не желая да ги променя. Вярвам че времето ще ги промени. Ако успея да отгледам и възпитам дете, което по нищо не се отличава от техните (всъщност се надявам много да се отличава с разум и доброта най-малко), тогава всяка нападка ще е безпочвена.От агресията ще се браня с всякакви законови средства и ще защитавам правото на неприкосновеност на мен, Лонг и децата ни. Деца трябва да създават тези, които ги искат, способни са и са готови да ги отгледат и възпитат и да им осигурят среда. Нашите деца ще си играят с децата на приятелите ни, с децата от градината, с децата в училище. Нямам представа какво друго може да минава през главите на хората, които са против. Единственият аргумент, който повтарят до скъсване, е липсата на майка и баща. Важно е как се чувства детето в стабилно семейство, което му осигурява грижа, обич и сигурност.В Нова Зеландия, а и в Европа се практикува безвъзмездното сурогатно майчинство. Това се прави, за да се предпазят жените-майки. Те трябва да са напълно наясно какво правят, да са свободни от влияние, натиск или финансова нужда. Да дариш нещо е морално. Да продадеш орган или бебе е престъпление спрямо тебе.Дори да се узакони безвъзмездното сурогатно майчинство, не вярвам това да спре трафикът на бебета, защото се съмнявам, че ще се намерят достатъчно жени, готови от сърце да дарят на всеки пожелал дете. Но в момента законът в България дори не позволява на тези, които искат да го направят било то за приятел, да помогнат или просто поради лични (нематериални) причини. Ще бъде чудесно България скоро да последва европейския пример. Да се създаде пътека за сурогатно майчинство в Семейния кодекс, така че договорно да е възможно да се впишат имената на желаещите родители в удостоверението за раждане, а не да се вписва сурогатната майка, и още по-малко презумпцията, че баща на новороденото е съпругът й.Не сме ги афиширали публично, но и не ги крием пред приятели и познати. Лонг е моят партньор. Как по друг начин мога да представя близък мъж на моята възраст, като самият аз не съм женен (за жена)? Не мисля, че имам приятели, които са се отдръпнали от мен, но ако съществуваха, нямаше да се наричат приятели. Не крия предпочитанията си от 17-годишна възраст и близките ми хора всички знаят.Тясно ми беше в България и ме потискаше липсата на гражданско общество, мудната и нехаеща администрация, да не говорим за корупцията, прикритата или явна агресия, неприязънта и омразата към всичко различно.Детето има право да види всяка една страна. С Лонг бяхме в България миналата година на сватба на брат ми - цивилизована, пищна, с много приятни изненади. Танцувахме дори право хоро и Лонг се скъсаха да го снимат като единствен азиатец на сватбата. Много му хареса България и даже като се върнахме почти сериозно ми каза, че иска да се преместим в България и да отвори кафене.Родината на детето ще е Нова Зеландия, но ще знае, че двамата му татковци са от България и Тайван. Ще го разходим из България - нека види и усети. Ще му покажа откъде е татко му и ще му разкажа за живота си, къде съм си играл, къде съм ходил, как съм лудувал на лозето на дядо…", "date": "2017.06.01", "title": " Българин от гей двойка търси сурогатна майка в интернет"}
{"url": "https://m.offnews.bg/news/Ikonomika_59/Hidroizpitaniiata-na-reaktora-na-chetvarti-blok-na-Rostovskata-AETc-sh_657040.html", "text": "Хидроизпитанията на реакторната установка на Четвърти енергоблок на Ростовската АЕЦ ще бъдат през юни 2017 г. Това заяви генералният директор на „Концерн Росенергоатом“ Андрей Петров по време на работно посещение на строителната площадка на обекта. „Хидроизпитанията на реактора на Четвърти енергоблок са предвидени през този месец, а горещата обкатка (тестове на реактора по параметри, идентични с работните) – за август. Важно е правилно да разпределим времето за подготвителните дейности“, отбеляза Петров.Сега в реакторното отделение на Четвърти енергоблок приключват дейностите по сборката на реактора. Едновременно, в рамките на подготовката за хидроизпитанията на оборудването на първи контур на реактора, специалистите проведоха тест на двете главни циркулационни помпи при работа в режим на празен ход. Продължителността на проведената технологична операция е била 6 часа. В хода й са били изпълнени дейности по контрол на вибрационните показатели на главните циркулационни помпи и е извършен термовизионен контрол с измерване на температурата, като всички показатели са в норма.По време на планираните за юни хидроизпитания в първи контур на реактора в Четвърти енергоблок на Ростовската АЕЦ ще бъде създадено налягане от 35 kgf/cm2, а после във втори контур – 20 kgf/cm2. Тези параметри са необходими за проверка на качествата на монтажа на реактора и технологичните тръбопроводи.Пускането на Четвърти енергоблок на Ростовската АЕЦ е предвидено за 2017 г.", "date": "2017.06.01", "title": " Хидроизпитанията на реактора на четвърти блок на Ростовската АЕЦ ще бъдат през юни"}
{"url": "https://m.offnews.bg/news/Zdrave_18753/Smeniame-lichniia-si-lekar-do-kraia-na-iuni_657034.html", "text": "От 1 до 30 юни всеки здравноосигурен има право да смени личния си лекар с друг, който има договор със Здравната каса. За смяната е необходимо попълване на формуляр, който може да се разпечата и от интернет страницата на НЗОК, секция \"Вие питате\". Изборът (първоначален, временен или постоянен) може да се направи лично от здравноосигурения или от негов родител/настойник и онлайн. За целта той трябва да влезе в интернет страницата на НЗОК и от собственото си лично електронно здравно досие да отвори меню „Избор на личен лекар“, откъдето да осъществи избора си на ОПЛ чрез регистрационната форма за избор. Документът, подаван по електронен път, трябва да се подпише с електронен подпис чрез Персонализираната информационна система на НЗОК. Актуализираните данни се нанасят в здравноосигурителната книжка, която остава за съхранение у пациента, а номерът й се вписва в регистрационната форма за постоянен избор.При смяната не е необходимо досегашният лекар да бъде информиран, тъй като това става по служебен път.Новият общопрактикуващ лекар е длъжен да поеме задълженията си от датата, на която е осъществен изборът му.Следващата възможност за смяна на личния лекар е през декември.В сезона на летните отпуски и почивки НЗОК напомня на здравноосигурените да не забравят здравноосигурителната си книжка, когато заминават на почивка.", "date": "2017.06.01", "title": " Сменяме личния си лекар до края на юни"}
{"url": "https://m.offnews.bg/news/Horoskop_18798/Horoskop-za-iuni_653667.html", "text": "Юни ви изкушава с пътувания, контакти, нови партньорства. За отпуски още е рано, но в последната 10-дневка на месеца много Овни могат да си позволят и повече отдих, забавяне на деловото темпо. Ситуациите в служебната сфера ви правят по-резки с подчинени и клиенти, надценявате приноса си в екипа и това може да отблъсне колеги от проектите ви, някои реагират съвсем справедливо на нетактичност или прояви на егоизъм. Други от знака се представят завидно на чужди места и пред влиятелни хора, ще ги включат в престижна и доходна дейност. Във флирт ви върви, владейте емоциите и недейте да капризничите.Влизате в новия месец с ведро настроение, каквато и услуга да ви е нужна по делови и лични въпроси – ще получите подкрепа от близки и познати. Доста Телци имат дарбата да превръщат в добри приятелства и плодотворни съюзи даже епизодични контакти, по тази линия може да намерят сътрудници за свои проекти. Няма смисъл да ласкаете или по друг начин да омайвате околните, те са преценили и уменията, и коректността ви. Към стари спорове вие пък няма да искате да се върнете, дошъл е Видовден за шмекери и интриганти. Бъдете по-грижовни към тонуса, а на обичаните не налагайте мнение и да сте прави.Заредени сте с идеи и амбиции за делови и обществени промени, първото 10-дневие на юни използвайте за изясняване на всеки проблем в максималната му дълбочина. Част от Близнаците ще посветят доста време за срещи и разговори с колеги и познати, важно им е да спечелят широко разбиране и подкрепа за своите начинания. Бъдете по-внимателни към доводите на събеседници, а и си подгответе административни и финансови ресурси, осигурете си покровители, нещата няма да стават лесно. Опонентите надали ще имат и морална сила да ви противостоят, вие трябва да сте премерили точно своята. В любовта разбиране.Юни е щедър към вас в пряк и преносен смисъл, почти до самия му край са вероятни доходни начинания, служебно издигане, нарастване на обществения авторитет. Група Раци с интуицията си улавят и как хора в обкръжението им изсмукват умения, услуги, дори средства, сякаш някой е длъжен вечно да ги носи на гръб. Важи и за деца, внуци… Реагирайте тактично, но недвусмислено, виждате кому трябва да помагате и го правите с радост, дарявайки време, идеи, предмети както и на вас са ви съдействали обичани хора. През второто 10-дневие бъдете най-внимателни, за да впишете изявите си в проекти на шефове.Очертава се труден месец, не си го усложнявайте с припряност. Лъвовете бързат заради проблеми във финанси и партньорства, с инат по-скоро ще ги задълбочат, отколкото преодолеят. Да не говорим за допълнителните пропуски и грешки в работата, в редица случаи стреляте нахалост, а пропилявате добри шансове. Нали сте реалисти, преценете внимателно плюсове и минуси на всяка ситуация… На прага на третото 10-дневие бъдете по-грижовни към тонуса си, някои нямат разбиране и помощ от половинката. Изяснете си търпеливо тези неща, после решавайте, любовта наистина дава крила на господата за бъдеще.И за вас юни е напрегнат, преценете сили и умения, някои задачи в службата и вкъщи няма да решите само с упорство. Доста Деви са склонни да действат така, готови са да започнат и някакво обучение, за да са първи сред първите. Скромност, спокойно темпо и прагматичен подход ще ви пестят енергия, нежелани емоции, нарушения. Наоколо има интриганти, които правят от муха слон и трябва да бъдете предпазливи и най-съсредоточени в своите начинания. Ако неразбирателствата са с най-близки, покажете им, че държите да спазват общите принципи. Все пак дамите да се съобразяват с идеите на любимия си.Уж по-спокоен месец, а вие ще си знаете какво ви е струвало да планирате и изпълните идеи за делови и лични промени. Везните имат високи амбиции, изяснили са си и колко работа трябва да се свърши, но няма да парадират сред колеги и познати. Сега е важно да привлечете симпатии и разбиране за своите намерения, да се овардите от противници и завистници, да внушите увереност на съюзници. Помагайте на другите с каквото можете, но вашата отговорност са си вашите задачи, тях кой ще ги свърши като вас... В личната сфера бавно и с такт убеждавате близки в правотата си, ще приемат мнението ви и със сърце.Сега излъчвате чар, увереност и задоволство, упоритите ви усилия в деловата сфера носят все по-високи резултати. Скорпионите доста помагат и на колеги и познати да се справят със своите задължения, това обаче да бъде в разумни граници, използвачи има навсякъде. Пък ако са и нахални… Бързо ще сложите нещата на място, на прага на първото и третото 10-дневие на юни много не се церемоните и с по-близки. Все пак не прекалявайте, ценят професионализма ви, а претеглят и човечността ви. Ще намерите по-добър начин да покажете признателност към хора, които са ви подкрепяли или искат да се учат от вас.Спорен юни, макар че до Видовден ще бавите темпо и в работата, а и за по-лични неща. Но Стрелците са си начертали план и усетят ли благоприятно стечение на обстоятелствата, веднага ще правят съответната стъпка. Сега и шефовете ви възлагат някакви поръчения, което ще ви отвори ново поле за постепенно утвърждаване, печалби и издигане. Стараете се от сърце, затова резултатите са ОК, ала за да спечелите обичта на колеги и клиенти, не се самоизтъквайте, нека идва по естествен начин. Част от знака ще мъдруват още малко, пък ще се огледат за половинка, жадуват за сродна душа, разбиране…Юни носи куп срещи и бизнес оферти. Козирозите да се държат нащрек както за действителните възможности за професионално утвърждаване и приходи, така и заради фалша, който може да ги отведе в погрешна посока. Не се лъжете да печелите зад гърба на колеги и познати, както и да използвате като голямо служебно предимство свои умения и връзки например от хоби. Сега има добри условия да напреднете с упорство и почтеност, като еньовска билка старанието ви ще лекува неуспехи и болки и в най-трудни мигове през годината. Някои са чаровни и флиртуват, но дали имат сериозни намерения, за избраника е важно.Новият месец ви изправя пред големи пречки, но ако смятате, че на бърза ръка или на инат ще се справите, грешите. Водолеите може да не вярват на съвета, но и лични, и делови неща ще буксуват, да ги анализират по-сериозно. Някои ще бъдат огорчени дори от обичани хора, щом не искат да следват плана им. Дайте си време, може да не сте преценили точно избраника си, може да не му предлагате най-добро решение… За професионални и обществени въпроси ви е нужен предан съветник и посредник, доста по-леко ще отстраните натрупани недоверия в екипа. Държите да промените нещо и ще бъде положително за вас.Ведър месец, магията на Еньовден сякаш ви пали за делово усъвършенстване и изяви, имате и идеи, и предложения. Май до средата на юни не ви се мисли за по-продължителна и старателна работа, пък като ви искат услуга – забравяте... После Рибите се хвърлят да наваксват, ала не става лесно и бързо. Избирайте внимателно между разни шансове и партньори, а когато празнувате – да бъде с мярка, работата няма да ви чака. Следва да внушавате и на близки, колеги и познати повече дисциплина, нечия дребна грешка може да провали усилията на цял екип. С любовта си намирате човека, с когото да делите радост и тъга. \r\n\r\n", "date": "2017.06.01", "title": " Хороскоп за юни"}
{"url": "https://m.offnews.bg/news/Sport_18752/Sportat-v-efir-na-1-iuni_657022.html", "text": "Много спорт и малко футбол има в програмата на телевизиите на днешния 1 юни. Най-интересното за българския зрител ще бъде участието на първата ни ракета Цветана Пиронкова във втори кръг на турнира \"Ролан Гарос\". Двубоят й с намиращата се в топ форма – Елина Свитолина открива програмата на Корт №2, което значи, че е с начален час 12:00 българско време.10:15 Футбол, СП до 20 г., Мексико – Сенегал Евроспорт 212:00 Тенис, „Ролан Гарос” Евроспорт 112:00 Голф, Нордеа Мастерс в Швеция Mtel sport 212:30 Тенис, „Ролан Гарос” Евроспорт 215:00 Волейбол, Швейцария – Турция (ж) БНТ HD16:00 Голф, Нордеа Мастерс в Швеция Mtel sport 217:50 Тото, теглене на тиража bTV19:00 NBA action Диема спорт 219:15 Тото, теглене на тиража БНТ 120:00 Волейбол, България – Румъния (ж) БНТ HD21:00 Дартс Нова спорт21:30 Баскетбол, Баскония – Валенсия Диема спорт 221:45 Футбол, ШЛ жени, Лион – ПСЖ Евроспорт 122:!5 Тенис, „Гейм, сет и Матс” Евроспорт 2", "date": "2017.06.01", "title": " Спортът в ефир на 1 юни"}
{"url": "https://m.offnews.bg/news/Obshtestvo_4/Otkrivat-ploshtadka-za-igra-za-detca-s-uvrezhdaniia-v-Sofiia_656903.html", "text": "Комбинирана площадка за игра на деца с увреждания на възраст до 12 г. ще бъде открита днес от фондация \"За нашите деца\".Тя се намира на ул. \"Гюешево\" 21, близо до парк \"Възраждане\", в двора на Центъра за обществена подкрепа „Св. София“. Изграждането ѝ е финансирано от \"АбВи България\", а проектът са изготвили безвъзмездно от „Иво Петров Архитекти“. Площадката и монтираните уреди са подходящи за нуждите на децата и стимулират развитието им.Откриването е част от тържеството, с което фондацията ще отбележи Международния ден на детето - 1 юни.", "date": "2017.06.01", "title": " Откриват площадка за игра за деца с увреждания в София"}
{"url": "https://m.offnews.bg/news/Obshtestvo_4/Kade-da-zavedem-deteto-na-1-iuni-v-Sofiia_656939.html", "text": "Децата празнуват своя ден днес, стотици прояви в столицата и цялата страна ще радват хлапетата и техните родители на 1 юни. Главният архитект на София Здравко Здравков кани хлапета от 1-ви до 4-ти клас в архитектурна работилница под купола на столичното Ларго. Първата започва в 10 часа и ще продължи час и половина, началото на втората е 12 до 13,30 часа. В следобедните часове е ред да представят визията си за София ученици от 5 до 11 клас. Децата ще дискутират как да изглеждат бъдещите сгради, велосипедните алеи, пешеходните улици, къде да паркират автомобилите и какви цветове са подходящи за квартала, в който живеят. Учениците от 143-то СОУ ще представят на детския празник на архитектурата свои проекти от 13 часа. Хитовият хип-хоп и R'n'B изпълнител VenZy ще бъде гвоздеят на програмата на празника на столичния район „Младост”, който ще се проведе на 1,2 и 3 юни. Той ще взриви публиката в парка в „Младост 3” на 3 юни вечерта, но и преди това жителите и гостите на фестивала ще получат много подаръци и изненади.Празникът започва в 11 часа с двучасов концерт на детски градини и училища от района, в който ще се включат над 250 момичета и момчета. След тях на сцената излизат „талантите на Младост”, с ръководители Мими Иванова и Развигор Попов. От 18 часа е официалното откриване на празника, след което започва концерт на състави от 144 СУ „Народни будители”. На 2 юни ще има концерт на читалищни формации от 18:30 часа, по-рано през деня са предвидени турнири по фехтовка и бойни изкуства.3 юни ще започне с рисуване на асфалт на тема „Младост-цветно приключение”. Ще има и циркова акробатика, а концертът, с който VenZy ще представи първия си самостоятелен албум, започва от 20:00 часа. Той ще пее в компанията на балет Dance Squad. Общият брой на изпълнителите, които ще се качат на сцената надхвърля 600. През трите дни, навсякъде в парка в „Младост” 3, ще има детски работилници, фитнес, спортни демонстрации, подаръци и изненади за хилядите малки и големи зрители, които се очаква да включат в празника. На 2 и 3 юни на стадиона в „Горубляне” ще се проведе I-ви международен турнир по стрелба за с лък за Купата на кмета на Район „Младост”. На 1 юни в 11:00 ч. пред детския еко стационар “Бели брези” в природен парк “Витоша” Столична библиотека и Дирекция природен парк “Витоша” за втора поредна година ще стартират инициативата “Библиотека в планината”. Посетителите ще могат да прочетат атрактивни заглавия и любими свои книги, както и да получат безплатна едногодишна читателска карта за Столична библиотека. Кът на билките, музика и много игри допълват програмата. Мобилните къщички на Столична библиотека, заредени с нова и интересна литература, са на: Дендрариум; Детски еко стационар „Бели брези“; Момина скала; Алеко; Черни връх.Всеки желаещ може да си вземе книга и да обогати тези планински библиотеки, като постави в тях свои книги. Открит урок по карате киокушин със ЗАД „Армеец“ и БККФ ще има в Южен парк, в \"Заимов\" хлапетата очаква \"Празник на детските усмивки“. В ИКЕА за децата е подготвено куклено представление, на първоюнско парти кани Bulgaria Mall, цял ден купон за малките в Мега Мол, а в София Ринг Мол ще има фест на балоните. Интересна атракция за малчуганите са подготвили и организаторите на изложението за тежкотоварни автомобили Truck Expo. Изложението ще се проведе на летище Лесново, на 20 км от София. В специалния детски кът ще има зона за игри и забавления. Малчуганите ще изследват света на пътните знаци и ще научат повече за безопасността на движение по пътищата, като конструират камиони от картон, оцветяват фигури и картинки.", "date": "2017.06.01", "title": " Къде да заведем детето на 1 юни в София"}
{"url": "https://m.offnews.bg/news/Drugi_18773/Egipetskoto-chudo-v-borbata-Ne-stapvam-v-diskoteka-iskam-da-posetia_656998.html", "text": "- Тарек, как е след европейската титла, промени ли се нещо?- По-добре съм, да. Много се радвам. Хубаво е, че сега имам възможност да почина малко от борбата. После започвам подготовка за световното в Париж през август. Но 20 дни ми се събират преди първият лагер. Ще е в Белмекен. Там ще правим сила. Да, първия път беше много трудно. Главата ме болеше. За първи път бях толкова високо, в планина, гора. Една седмица ми беше лошо, но после свикнах. Тренирах нормално.- Живея до залата. Делим апартамент с един приятел - Али, той също работи във федерацията. Българин е.- Нормално. Вечер взимам от магазина готова храна. Аз не готвя, въпреки че умея да правя някои неща. Наблягаме на месо, салати, плодове.- Ох! 10 килограма трябваше да свалям за европейското. Много ми беше тежко. Особено последните два килограма. Едва тренирах, не можех да ям почти. Нямах сила на тепиха. Доста трудно свалям, а лесно качвам.- Не съм се мерил, но със сигурност. Може би съм 84.- Над година, година и половина. Труден език, но момчетата в отбора ми помагат. Обясняват постоянно. Като си сам, учиш, няма начин.- Да. Бавно, но чета. Мога да гледам филми. За разбиране нямам проблеми, но все още трудно обяснявам някои неща.- Да, харесва ми. Много даже. В София е хубаво, обичам да ходя на Витоша, да правя походи. Не като спортист, а с приятели.- И все още не съм бил! Вечер почивам, обичам да съм у дома. Аз и не че имам някакво голямо желание. Искам да видя само веднъж какво става вътре, интересно ми, но едва ли ще стъпя втори път. Нито ще пия, нито друго. Просто не съм стъпвал.- Да, особено когато има голям мач, излизаме с приятели. Барселона, Реал, за такива срещи говоря. Гледаме заедно, вечеряме.- От Барселона. Не направиха най-добрия сезон (смее се).- Не, не е вярно. Направиха голяма истерия. Използваха ме, за да се атакуват помежду си министър, федерация - говоря за родината ми Египет. Аз спирам да говоря там! Всички журналисти ми звъняха от Египет, но отказах. И те пишат каквото си решат. Не ме интересува. Аз просто дойдох да се оперирам в България.- Същата операция преди мен беше направила Елица Янкова. Минала успешно. Тогава не познавах Елица, но приятели ми казаха, че в България е направена операция на дискова херния на врата. И спортистът е напълно възстановен. Аз имах същия проблем. Взех премията от титлата на африканските игри и дойдоха да се оперирам. Това е истината.Другото са лъжи. Като тази, че ми се искало да развея знамето на Египет след европейската титла. Нова лъжа. Аз бях много горд с флага на България. България ми даде шанса да гоня мечтата си. Станах европейски шампион, сега в Париж ще се боря за световна титла и нищо друго. После ще спечеля за България и олимпийската титла в Токио през 2020 г.- Николай Гергов. Той оправи всички неща. Благодаря също на българската федерация по борба, както и на господин Гриша Ганчев, към когото имам специални благодарности. Също така и на момчетата в отбора, приеха ме отлично. И на министър Кралев, който ми помогна с българския паспорт.- Започнах да го уча, като отидох на европейското.- Да. \"Горда Стара планина..\". Другото още го уча.- От Александрия.- Добре за Египет. Има много туристи. Идват заради морето, заради пирамидите.- Борбата не е популярна. Там важен е футболът.- Вярно е. Нямахме зала на един лагер. Опънаха нещо като навес заради слънцето, сложиха тепих и се борехме направо на улицата. Няма условия като тук.- Е, има някакви. Но не като в България. А и във фитнес не ходя много. Щангите аз не ги обичам (смее се).- Е, вдигам. Така трябва. Първият лагер в Белмекен ще е само за сила. После обаче идва любимата ми част - борба, борба, само борба. Обичам да влизам в хватки. Харесва ми техничната борба. Всичко идва от тепиха. Не от силата.- О, то е много радостно заради мен. Ще дойдат няколко дни в България на гости - майка и двамата ми братя.- Не, големият работи. Малкият още е ученик.- Добре.- Момичета много, но нямам време. Още ги опознавам. - Дюнерът. Имам приятел, който работи в заведение в Студентски град. Там са най-добрите дюнери, ходя често.- Вид зеленчуци. Но не мога да ви ги обясня, няма ги в България. Нито на английски знам как се казват и въобще дали се превежда.- Арабски, английски, вече и с българския се оправям.- Не, стоя далеч. За мен всичко свършва със спортните новини. Там ми е животът.- Това е наистина лошо. Хората бягат, защото в доста африкански страни нямат условия за живот. Всички искат на по-добро място. За съжаление, мнозина използват това, взимат им парите, за да ги докарат до Европа, качват по 200 човека при 100 места в лодката. Така стават трагедиите.- Не, но най-после намерих време да завърша шофьорските курсове - преди няколко дни. Сега ме чакат изпити.- А, не, аз искам малка кола. Очаквам проблеми в началото, така че ще започна с нещо по-евтино (б.а. смее се бурно).- Да, много обичам. Ходя редовно. Иначе сега гледам театър по лаптопа от България.- Не, но много искам, скоро ще отида, защото вече разбирам горе-долу.- Хората много ми се радват. Те обичат България и са горди, когато някой донесе успехи на страната.", "date": "2017.06.01", "title": " Египетското чудо в борбата: Не стъпвам в дискотека, искам да посетя български театър"}
{"url": "https://m.offnews.bg/news/Obshtestvo_4/Iznenadvashta-proverka-v-Sofijskiia-zatvor-kasno-snoshti-nameriha-tel_657011.html", "text": "Късно снощи в Софийския централен затвор е направена изненадваща проверка, на която са открити и иззети няколко мобилни телефона от килии на затворници, съобщава БНТ. Проверката е продължение на мерките, въведени от правосъдното министерство, които предвиждат серия изненадващи инспекции в местата за лишаване от свобода в цялата страна.Освен за притежание на нерегламентирани вещи от затворниците, проверката цели и да се провери каква е готовността на служителите на затвора при извънредни ситуации като безредици, бунтове, пожари. Заместник-министърът на правосъдието Николай Проданов, който лично присъства снощи, заяви, че като цяло е доволен от организацията на работа в Софийския затвор.За съжаление, бяха открити няколко мобилни телефона, едно устройство хендсфри и едно самоделно ножче. Проверката имаше две цели. На първо място да видим готовността на личния състав за реакция при учебна тревога. Аз мога да кажа, че съм напълно удовлетворен от системата на свикване на личния състав. Също така съм доволен от организацията на проведения обиск и претърсване в сградата на затвора. Тя протече при необходимия ред и колегите показаха висок професионализъм, каза зам.-министърът, цитиран от БНТ.", "date": "2017.06.01", "title": " Изненадваща проверка в Софийския затвор късно снощи, намериха телефони"}
{"url": "https://m.offnews.bg/news/Temida_18762/Pusnali-Grebetca-ot-zatvora-s-preduprezhdenieto-che-e-opasen_657017.html", "text": "Любомир Димитров - ГребецаАдминистрацията на софийския затвор е дала становище за освобождаване на  от групата на \"Наглите\", но с условието, че той е извършил престъпление, което е с висока обществена опасност.Това обясни министърът на правосъдието  в интервю за Българската национална телевизия.В началото на седмицата стана ясно, че Димитров заедно с  ще бъдат  от затвора предсрочно. Администрацията на затвора е дала положително становище за освобождаването само на Димитров, докато за Евтимов становището било отрицателно. По думите на Цачева в становищата на експертите, които са се подписали под предложението за освобождаването на Гребеца, \"има нюанси\", като \"дори психологическата експертиза изрично обръща внимание на това, че престъплението, за което лицето е осъдено да изтърпи наказанието, е с изключително висока степен на обществена опасност\". Според Цачева \"като че ли в този документ се съдържа предупреждение\" преди произнасянето на съда по това искане. Пред Нова тв зам.-министърът на правосъдието  обясни, че всъщност се касае за становище на социален работник, който е дал становище Гребеца да не бъде освобождаван, като се вземе предвид престъплението, за което е осъден, тъй като то било с висока обществена опасност. От ръководството на затвора са обърнали внимание и на това, че срещу Димитров тече друго дело за убийство, но въпреки това становището било за освобождаването на затворника. \"Това означава, че е налице все пак обществена опасност на лицето и това трябва да се отчита от институциите\", обясни зам.-министърката. Тя изказа мнение в качеството си на гражданин, че ако двамата бъдат освободени, те едва ли биха се занимавали с друга дейност. \"Аз също имам дете и се притеснявам\", каза тя. Администрацията на затвора ще се присъедини към протеста на прокуратурата, с което се оспорва предсрочното освобождаване на Димитров, стана ясно от обясненията на министър Цачева. \"Формално буквата на закона е спазена, но той има и дух, и цел, които се преследват, и в тази втора част не са били достатъчно прецизни от администрацията на затвора\", поясни тя.Искането за предсрочно освобождаване от затвора досега не е подлежало на съдебен контрол. След законови промени от предишния парламент е дадена тази възможност съдът да се произнася по решенията на администрацията на затвора. Тази възможност е в сила от февруари месец. Цачева обясни, че ще търси нови законови корекции по отношение на даването на становищата за предсрочно освобождаване. Тя обясни, че в конкретния случай законът е спазен.", "date": "2017.06.01", "title": " Пуснали Гребеца от затвора с предупреждението, че е опасен"}
{"url": "https://m.offnews.bg/news/Obshtestvo_4/IUni-idva-sas-slantce-tropicheski-rezhim-prez-mesetca_656949.html", "text": "Юни идва със слънце и максимални температури до 33 градуса. През месеца обаче температурите ще падат и до 9 градуса, а по високите върхове в планините и до три. Днес в следобедните часове ще превали и прегърми в източната част от страната, както и в планините. От утре идва хладен въздух от север и температурите тръгват надолу, според прогнозата на НИМХ.През първите десет дни режимът на времето ще е слънце до обяд, после облаци и дъжд. Но юни е най-дъждовният месец в по-голямата част от страната, твърдят синоптиците, така че изненади няма. Ново повишение на температурите се очаква след средата на месеца - до 35 градуса на места, между 12 и 15 юни пък се задават гръмотевични бури. С неустойчиво време ще посрещнем и лятото на 21 юни в 7 ч. и 24 минути. В края на месеца слънцето побеждава облаците. ", "date": "2017.06.01", "title": " Юни идва със слънце, тропически режим през месеца"}
{"url": "https://m.offnews.bg/news/Ikonomika_59/Chasti-ot-Bakston-Kniazhevo-i-Ovcha-kupel-bez-voda-na-suho-i-v-oshte_656945.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Без вода от 10 до 18 часа ще бъдат в  - на ул. „Ген.Александър Суворов“, бул. „Никола Петков“, бул. „Цар Борис III“, ул. „Ветрушка, ул. „Голям братан“ и ул. „Вихрен“, както и в  - бул. „Никола Петков“, ул. „Витошко лале“, ул. „Габровица“, ул. „Симеон Радев“, ул. „Александър С. Пушкин“, ул. „Маринковица“, ул. „Карамфил“, ул. „Преки път“, ул. „Велики прелом“, ул. „Ген. Михаил Кутузов“, ул. Планинец“, ул. „Радин дол“, ул. „Морени“, ул. „Меча поляна“, бул. Цар Борис III“, ул. „Люлински път“, ул. „Войводина могила“, ул. „Звездица“, ул. „Кореняците“, ул. „Княжевска“, ул. „Върба“, ул. „Миле Попйорданов“, ул. „Кореняците“, ул. „Букет“.По същото време на сухо ще са и в  – ул. „Бойчо Бойчев“, ул. „Акад.Константин Пешев“, ул. „Монтевидео“, ул. „Маестро Кънев“, ул. „Иван Радоев“, ул. „Проф.Михайло Паразчук“, ул. „Народен герой“ и ул. „Букет“; кв.Горна баня - бул. „Никола Петков“, ул. „Инж. Борислав Огойски“ и ул. „Бойчо Бойчев“.Заради подмяна на пожарен хидрант на бул. „Вардар“ в „“ се налага спиране на водоподаването от 10:00 до 18:00 ч. на ул. „Искрец“, ул. „Иван Хаджиенев“, ул. „Иван Грозев“, бул. „Вардар“ и бл. 129, бл. 130.За 12 часа без вода остават в \"\" - от 9 до 21 часа, на ул. „Резбарска“, ул. „Златица“, ул. „Ангел войвода“, ул. „Васил Кънчев“, бул. Владимир Вазов, река Слатинска. бл. 179, магазин „Практис“ и „Балканстар“. Подмяна на сградно водопроводно отклонение на ул. 525 в кв. „“ налага спиране на водоподаването от 9:00 до 18:00 ч. на ул. 511, ул. „Георги Спасов“, ул. 517, ул. „Мими Балканска“.Живеещи в района на ул. „Шипка“, ул. „Вела Пеева“, ул. „Христо Ботев“ и ул. „Божур“ в с.  няма да имат вода от 9 до 17 часа. Поради диагностика на уличен водопровод на ул. 222 в жк „ се налага спиране на водоподаването от 9:00 до 16:30 ч. на ул. 278; по ул. 222 от ул. „Ръжана“ до ул. 280; по ул. „Ръжана“ от ул. 222 до ул. „Христо Силянов“; по ул. „Христо силянов“ от ул. „Ръжана“ до ул. „Цветан Витов“.Във връзка с подмяна на сградно водопроводно отклонение до бл. 303 в жк „“, се налага спиране на водоподаването от 9:00 до 19:00 ч. на във високата зона на този блок. ", "date": "2017.06.01", "title": " Части от Бъкстон, Княжево и Овча купел без вода, на сухо и в още 6 района"}
{"url": "https://m.offnews.bg/news/Futbol_18793/Kristof-Diugari-Kakva-legenda-e-Toti_657007.html", "text": "Бившият френски национал Кристоф Дюгари постави под съмнение статута на футболна легенда на Франческо Тоти.Нападателят на Рома сложи край на кариерата си на \"Олимпико\" след 27 години вярна служба на \"вълците\", а прощаването му с публиката трогна целия футболен свят. Това обаче не е трогнало особено Дюгари.\"Не мога да го нарека легенда, защото няма трофеи. Ако беше толкова добър играч, Рома нямаше да има само една титла с него и то през 2001 година. Разбира се, става въпрос за отличен футболист на клубно ниво.Това е много романтична история, но нищо повече. Макар и да е вкарал много голове, аз не мога да го поставя сред най-добрите играчи в света.Вярно, че стана световен шампион в Германия през 2006 г., но не е бил основен играч и не е допринесъл много за титлата.Според мен той така и не се реализира напълно. Може би е свързано с това, че не е искал да напуска Рома или просто не е получавал интересно предложение\", коментира Дюгари, който има във визитката си световна титла от 1998 и европейска от 2000 година с Франция.", "date": "2017.06.01", "title": " Кристоф Дюгари: Каква легенда е Тоти?!"}
{"url": "https://m.offnews.bg/news/Zdrave_18753/Pirogov-e-pred-zatvariane-nadvishen-e-limitat-za-maj_657020.html", "text": "Болница „Пирогов” е с надлимитна дейност в размер на половин милион лева за месец май, съобщават от пресцентъра на спешната болница. Ръководството на Университетската многопрофилна болница за активно лечение и спешна медицина „Н. И. Пирогов” е силно загрижено, тъй като направената наскоро промяна на лимита на болницата не отразява реалните нужди на обществото за получаване на спешна медицинска помощ, се казва в съобщението, в което се цитира заместник-директорът по лечебната дейност проф. д-р Николай Габровски.80% от преминалите \"надлимитни\" болни са спешни и спазването на зададения лимит означава, че болницата трябваше да преустанови дейност още преди седмица.Неизплащането на тези средства би изправило болницата и пациентите пред сериозно изпитание.", "date": "2017.06.01", "title": " \"Пирогов\" е пред затваряне - надвишен е лимитът за май"}
{"url": "https://m.offnews.bg/news/Kultura_33/Mia-i-Niia-talismanite-na-Narodniia-teatar_655915.html", "text": "Често забравяме да си дадем сметка за пътя, който сме извървели и който ни е довел до големите успехи. НякоиИсторията на деветгодишните близначки Миа и Ния Шишкови ни напомня, че понякога късметът просто застава на пътя ни и повярваме ли в него, може да ни отведе до мечтите и отвъд тях. Точно както един ден съдбата ненадейно отвежда момичетата в Народния театър, когато са едва на седем години. В момента те участват в постановката \"Слугините\" на обожаваната в театъра носителка на \"Аскеер\" за режисура Диана Добрева. В свободното си време правят \"самоделни\" филми с 13-годишния си братовчед и се снимат в реклами и фотосесии. За тях Диана Добрева твърди, че са \"новите звезди\" на театъра, \"а защо не и на киното\". Историята на Миа и Ния започва с премеждия. Когато се раждат през 2007 г., майка им Силвия Костадинова е студент последна година в НАТФИЗ и мечтае за големите театрални сцени. Момиченцата избързват и се раждат толкова малки, че тревогите около здравословното им състояние и грижите за тях отклоняват майка им от театъра.\"От дете мечтая да бъда актриса. Докато следвах пътя на мечтите си, се появиха Миа и Ния. За мен беше приоритет да се погрижа за тях. Тяхната съдба при раждането беше проблемна. Когато не си се наложил в гилдията и си още студент, е трудно да работиш. Работата на моя художествен ръководител не беше насочена навън, към режисьори и кастинги, а и в този момент трябваше да реша дали да следвам мечтата си или да се отдам на децата си\", разказва майката на момичетата. \"За мен театъра е съкровена мечта, интересувам се само от духовния път зад театъра, искам просто пак да открия театъра, тази велика магия\", споделя тя. С времето момичетата растат, а Силвия все повече се отдалечава от професията на мечтите си. Започва да работи в сферата на маркетинга и рекламата. Но очевидно в живота има някаква \"компесаторна сила\", както тя самата я нарича, която я връща отново в храма на Мелпомена чрез дъщерите й.Когато момичетата стават на седем години, Силвия получава предложение да ги заведе на кастинг за детска роля за постановката на Диана Добрева \"Къщата на гнева\".\"Отидохме с уговорката момичетата да нямат никакви очаквания. Тогава се притеснявах за тях и им казах, че и не ги изберат, кастингът и нов и полезен опит и не трябва да се разочароват от себе си. Ако пък ги изберат, това би било много добре за тях.\"Когато пристигат в театъра, се оказва, че за ролята вече е избрано друго дете. Трите си тръгват много разочаровани. \"Качихме се в колата, всяка гледаше в различна посока. Не си казахме нищо, но беше ясно, че сме тъжни.\"Въпреки че не получават ролята, Миа и Ния правят силно впечатление на един от най-успелите и нашумели в момента български режисьори.\"Докато вървях, изведнъж, незнайно от къде, реших, че мога да ги включа в друго представление. Вече бях почнала работа по \"Слугините\" и както си вървях по улицата, ми дойде в главата, че всъщност двете могат да играят слугините като дечица\", спомня си Диана Добрева.Така специално за Миа и Ния постановката се променя и двете момичета за пръв път излизат на театралната сцена. С тях започва и завършва една от най-успешните постановки, която се играе в момента на сцената на Народния. \"Те са две бъдещи звезди, невероятно талантливи и много дисциплинирани. Който и да попитате от публиката, ще ви каже, че са страхотни\", убедена е Добрева. Работата с момичетата се оказва лека и приятна. Те бързо навлизат в материята на \"големите\", стават любимки на екипа. \"Трудно ни е да даваме интервюта просто защото постоянно се прегръщаме\", смее се Диана Добрева.\"Работила съм с деца много дълго време. В \"Макбет\" също участваше дете, както и в \"Медея\". Това са все тежки постановки, доста драматични сюжети имат, но няма никакъв проблем да участват деца в тях. Те са съвършено чисти, работата с тях е много лесна, надявам се и за тях да е така приятна, както за мен. Дори е по-лесно да се работи с деца вместо с професионален актьор\", добавя режисьорът.Всъщност \"Слугините\" по Жан Жьоне е тежка камерна постановка. Френският драматург я пише в един от най-плодотворните си и в същото време мрачни периоди - този в затвора. Две слугини и една господарка, които въпреки страхопочитанието, желаят смъртта на своя господар. Въпреки тежкия сюжет и мрачната обстановка, които изисква постановката, 9-годишните близначки успяват успешно да пресъздадат образите си. \"Ние много се зарадвахме, беше голяма радост\", казват момичетата за първата си роля. Те твърдят, че не се чувстват потиснати от пиесата, в която участват и с радост биха участвали в още. \"За мен беше шок, когато се обади Диана, защото първо, това е голямата Диана Добрева. И второ, Народният театър си е Народният театър. Много се развълнувахме, децата обикнаха целия екип\", допълва майка им Силвия. Всъщност моментът, в който Добрева спонтанно решава да включи момичетата в постановката си, е и моментът, в който вратите по пътя на момичетата се отварят. Към днешна дата те вече са излизали на сцената със \"Слугините\" над 30 пъти, а постепенно започват да се снимат и в реклами и да участват в различни проекти. \"Хората сами се свързват с нас, казва майка им. - Просто ги виждат и се очароват, много са креативни.\" През есента им предстои и турне извън страната - първо на Балканите, а после и в Западна Европа.Всъщност, историята на близначките е като намигване от съдбата никога да не спираме да вярваме в доброто и късмета си. Независимо, че прекарва години далеч от театъра, Силвия отново се докосва до най-съкровената си мечта.\"Мечтата ми се изпълни по най-съвършения начин\", споделя накрая майката на Ния и Миа, която преживява всички емоции от сцената през очите на най-скъпоценното си - нейните деца.Честит Първи юни!", "date": "2017.06.01", "title": " Миа и Ния - талисманите на Народния театър"}
{"url": "https://m.offnews.bg/news/Sviat-_12/Veteran-ot-amerikanskite-VVS-opital-da-stane-machenik-na-IDIL_657015.html", "text": "Ветеран от американските военновъздушни сили бе осъден на 35 години затвор по обвинение, че е опитал да се присъедини към \"Ислямска държава\" и да умре като мъченик, предаде Асошиейтед прес.Тайрод Пуг от Ню Джърси бе осъден в сряда.Прокурорите посочиха, че Пуг е бил спрян на летище в Турция през януари 2015 г. с лаптоп с информация за граничните пунктове между Турция и Сирия. Те отбелязаха също, че в лаптопа е имало 180 пропагандни видеозаписа на \"Ислямска държава\", включително на обезглавяване.Прокурорите цитираха писмо на Пуг до жена му, в което се казва, че за него има само два възможни изхода: победа или мъченик. Адвокатът на Пуг твърди, че той не е имал лоши намерения, когато е отишъл в Турция.", "date": "2017.06.01", "title": " Ветеран от американските ВВС опитал да стане мъченик на ИДИЛ"}
{"url": "https://m.offnews.bg/news/Ikonomika_59/Lihvite-po-kreditite-tragvat-nagore-dogodina_657025.html", "text": "Лихвите по кредитите у нас - ипотечни, потребителски, както и таксите за обслужването им ще започнат да растат до средата на 2018 г., прогнозира изпълнителният директор на Пощенска банка Асен Ягодин по време на дискусия за банките и небанковите финансови институции на двудневната конференцията \"Шумът на парите\". \"Много анализатори очакват в средата на следващата година да сме в съвсем друга лихвена среда. До края на годината ще се обърне лихвената тенденция в Европа, следвайки случващото се отвъд океана\", каза той. Според него промяната ще е факт и в България към средата на следващата година. Той препоръча и бизнесът, и гражданите да се подготвят за покачващи се нива на лихвите, а на банките - да обяснят защо правят това по възможно най-достъпния начин.\"Трябва достатъчно внимателно да им се обясни да са готови за по-сериозни разходи за обслужване на кредитите\", допълни той.По думите му предстои банките да инвестират много сериозно в ИТ, което могат да си позволят само големите на пазара.С тази необходимост, а и с все по-строгите регулации той обясни и процесът на консолидация на банките на българския пазар, а последният пример за подобно сливане са ОББ и СИБАНК.Може би ще има още консолидации - 22 банки за българския пазар са твърде много, и 15 са много, каза още Ягодин.", "date": "2017.06.01", "title": " Лихвите по кредитите тръгват нагоре догодина"}
{"url": "https://m.offnews.bg/news/Futbol_18793/Petev-pred-uvolnenie-ot-Dinamo-Zagreb_657019.html", "text": "Купа на Хърватия, финал:Бившият национален селекционер по футбол Ивайло Петев е пред уволнение от Динамо Загреб.Воденият от българина тим загуби финала за Купата на Хърватия срещу шампиона Риека с 1:3 и така остана без трофей за първи път от 12 години.\"Дали оставам треньор? Това не е въпрос към мен, а към ръководството\", каза Петев след поражението.Той имаше поставен ултиматум да спечели поне купата, след като изпусна титлата в първенството, но и това не се случи. Сега на ход са шефовете на Динамо, тъй като по всичко личи, че Петев няма желание да си тръгне сам.\"Доминирахме, но получихме два гола след наши грешки през второто полувреме. Поздравявам Риека за успеха\", добави още бившият треньор на националния отбор и Лудогорец.ДИНАМО (ЗАГРЕБ) - РИЕКА 1:30:1 М. Гавранович (24)1:1 Д. Олмо (37)1:2 М. Гавранович (46)1:3 Д. Зупарич (72)", "date": "2017.06.01", "title": " Петев пред уволнение от Динамо Загреб"}
{"url": "https://m.offnews.bg/news/Obshtestvo_4/Testvat-31-hrani-za-razlika-v-kachestvoto-u-nas-i-na-Zapad_657012.html", "text": "31 продукта ще бъдат тествани, за да се установи дали има разлика в качеството им у нас и в Западна Европа, обяви земеделският министър Румен Порожанов пред Нова тв.Тестовете бяха провокирани от .Например процентът на какао в шоколада е по-нисък, няма захар, а заместител.МЗХ е иззело 31 продукта от три вериги - \"Кауфланд\", \"Лидл\" и \"Билла\", от магазини в Германия и Австрия с производители от цяла Западна Европа.Сред продуктите има шоколадови издели, млечни, безалкохолни, месни, детски храни.Те ще бъдат изследвани в две лаборатории акредитирани лаборатории у нас - към Агенцията по храните и към Министерството на здравеопазването.", "date": "2017.06.01", "title": " Тестват 31 храни за разлика в качеството у нас и на Запад"}
{"url": "https://m.offnews.bg/news/Futbol_18793/Ronaldo-za-Mesi-Niama-da-sednem-da-vecheriame-zaedno-no-uvazhenieto_657027.html", "text": "Суперзвездата на Реал Мадрид Кристиано Роналдо се изказа по изключително ласкав и уважителен начин за конкурента си на върха в световния футбол Лионел Меси, но добави, че сравненията между двамата не му допадат особено.“Приятно ми е да гледам добри играчи, а Меси е един от тях. Наслаждавам се както на играта на Лео, така и на великите играчи като цяло. Отношенията ни са добри.Не бих казал, че сме приятели, но го приемам като колега, а не като враг. Не ми харесват сравненията, но всичко е част от играта.Как да не ми харесва човек, който никога не прави нищо лошо, дори напротив. Освен това, когато го питат за мен, той също говори добри неща. Уважаваме се взаимно, a отношенията ни са искрени.Tой е невероятен футболист. Споделили сме много моменти в последните 10 години. Няма да седнем да вечеряме заедно, но уважението е налице”, каза Роналдо.", "date": "2017.06.01", "title": " Роналдо за Меси: Няма да седнем да вечеряме заедно, но уважението е налице"}
{"url": "https://m.offnews.bg/news/Politika_8/Samo-4-glasa-spasiha-Glavchev-Volia-glasuva-za-ostavka_657029.html", "text": "След два часа и половина дебати парламентът реши, че председателят на парламента Димитър Главчев остава на поста. \"За\" това да бъде отстранен гласуваха 114 депутати, а \"против\" бяха 118. Така председателят на Народното събрание беше на косъм да се раздели с мястото си, но все пак остана на стола си и беше спасен с едва 4 гласа.Тъкмо Главчев да седне на мястото и БСП предложи прегласуване, но резултатът беше абсолютно същият. След показване на резултата по групи, изненадата беше гласуването на партията на Марешки Воля, която неведнъж заяви, че ще подкрепя сегашната власт. От извадката стана ясно, че 12-те депутати на Воля са гласували \"за\" оставката на Димитър Главчев, заедно с БСП и ДПС. Макар че по средата на дебатите депутатите на Марешки напуснаха залата заради нежеланието да слушат \"безсмисления\" според тях дебат, се оказа, че те са се върнали, за да дадат гласа си срещу Главчев. По-късно Марешки заяви, че вотът не е срещу персоната на председателя на Народното събрание, а срещу начина, по който изглежда парламентът.\"Нещата в парламентарната зала се променят, ГЕРБ остават сами само с патерицата си Обединени патриоти\", коментира действията на Вола лидерът на БСП Корнелия Нинова. Преди да се гласува оставката на председателя на Народното събрание, зам.-председателят на ГЕРБ Цветан Цветанов поднесе извинение за декларациите на ГЕРБ, които са обидили БСП и които бяха пряката причина за исканата от левите оставка. Цветанов обаче не пропусна да изтъкне, че ПГ на БСП отчита просто дейност с искането на тази оставка. \"Нека всеки направи своето извинение\", каза обаче Цветанов. Той изтъкна още, че ГЕРБ ще застане твърдо зад Димитър Главчев, защото \"той е изключително ерудиран човек и добър професионалист“.Самият Главчев каза само няколко думи: \"Не съм нарушавал правилника на Народното събрание, както БСП твърди\". А относно факта, че в парламента не се гледат законопроекти, Главчев обясни, че дневният ред на комисиите се определя от ръководството на комисията и една трета от тях, а след това законът постъпва в зала. „Вие имате една трета от комисиите, защо не предложите дневен ред на комисиите. Искрени ли сте в желанието си да се гледат тези законопроекти?“, обърна се Димитър Главчев към БСП.До гласуването на оставката на председателя на НС се стигна, след като БСП поиска той да бъде отстранен и внесе подписка за това. Причините, които лидерът Корнелия Нинова изтъкна, бяха, че Димитър Главчев от ГЕРБ е проводник на езика на омразата и че парламентът не работи, тъй като в него не се гледат законопроекти.", "date": "2017.06.01", "title": " Само 4 гласа спасиха Главчев, Воля гласува \"за\" оставка"}
{"url": "https://m.offnews.bg/news/Futbol_18793/Lavat-Zlatan-hvarli-pateritcite_657024.html", "text": "Нападателят на Манчестър Юнайтед Златан Ибрахимович продължава да впечатлява с темпото, с което се възстановява от контузията и отново не пропусна да направи култово сравнение за себе си. Шведът провежда тренировки с топка само 42 дни след тежкото нараняване на коляното, което имаше опасност да сложи край на футболната му кариера.\"Никога няма да изчезнат уменията да поемаш топката. Лъвовете се възстановяват различно от хората\", написа Ибрахимович в официалния си профил в Инстаграм и прикрепи видео със своята тренировка.35-годишният футболист още преди няколко дни беше основна атракция след финала в Лига Европа, който Юнайтед спечели с 2:0 над Аякс.Златан се присъедини мощно към празненствата на терена, като дори захвърли двете патерици, с помощта на които първоначално се придвижваше.", "date": "2017.06.01", "title": " \"Лъвът\" Златан хвърли патериците"}
{"url": "https://m.offnews.bg/news/Futbol_18793/Po-350-000-evro-na-kalpak-davat-v-IUventus-za-pobeda-v-ShL_657032.html", "text": "Премия от по 350 000 евро ще получи всеки един от 26-те футболисти на Ювентус при триумф в Шампионската лига.Президентът на \"бианконерите\" Андреа Аниели е отделил 9 милиона евро, за да стимулира играчите на треньора Масимилиано Алегри, които утре вечер излизат в Кардиф в най-големия си мач за сезона, който може да им донесе исторически требъл.Ювентус стана шампион на Италия и вдигна Купата на страната. Това е втори финал за \"Старата годпожа\" в последните три години.През 2015 година Ювентус спори за трофея с друг испански гранд - Барселона, но загуби. Тогава Аниели беше обявил премии от по 300 000 евро.Реал е действащ носител на трофея и ще се опита също да направи нещо историческо. Досега нито един клуб не е успявал да защити отличието.Според букмейкърите \"белия балет\" е лек фаворит срещу Ювентус, но щабовете и на двата отбора избягват тази дума в коментарите си преди двубоя.", "date": "2017.06.01", "title": " По 350 000 евро на калпак дават в Ювентус за победа в ШЛ"}
{"url": "https://m.offnews.bg/news/Futbol_18793/Rodniiat-tim-na-Stoichkov-pred-zavrashtane-v-profesionalniia-futbol_657031.html", "text": "Родният тим на мегазвездата на българския футбол Христо Стоичков - Марица Пловдив, по всяка вероятност ще се завърне в професионалния футбол. Новината официално бе потвърдена от клуба тази сутрин. Ръководството е в очакване на поканата от БФС за участие във Втора лига.Клубът е четири пъти участник в А-група (1967/68 – 16 място, 1969/70 – 14 място, 1970/71 – 16 място и 1996/97 – 14 място), полуфиналист за Националната купа през 1987 и през 1997 г.Възпитаници на Марица са освен носителят на „Златната топка“ Христо Стоичков и бившите национали Динко Дерменджиев-Чико, Георги Попов-Тумбето, Георги Георгиев-Гецата, Костадин Видолов, Петър Курдов и други.", "date": "2017.06.01", "title": " Родният тим на Стоичков пред завръщане в професионалния футбол"}
{"url": "https://m.offnews.bg/news/Dom_18814/5-futuristichni-arhitekturni-postizheniia-snimki_656838.html", "text": "Архитектите в днешно време стават все по-дръзки в проектите си.Някои сгради изглеждат сякаш идват от далечното бъдеще. И въпреки това, някак са реални.Ето 5 уникални постижения на архитектурата и техниката:Този пръстен е висок колкото 56-етажна сграда и е построен специално за туристи: в горната част има тераса за наблюдение. През нощта пръстенът е още по-внушителен, което се дължи на 1000 многоцветни светлини.Французите са известни с любовта си към арките. Тази е под формата на хиперкуб и е построена в малкия град Пюто. На върха има просторни стаи за конференции и панорамна платформа.Какво ли няма в Китай! Ето, например, виенско колело без спици - подобна атракция е трудно да си представим. Всяка кабинка разполага с Wi-Fi, а височината на атракциона е колкото на 48-етажна сграда.Тази сграда е пример за това как можете да превърнете нещо обикновено в нещо невероятно. Ханската шатра всъщност е мол, но от архитектурна гледна точка е най-голямата шатра на света.Shimao Wonderland Intercontinental е най-новият хотел в Шанхай. Архитектите решили, че една изоставена кариера не трябва да седи празна, така че сега там има това, което виждате на снимката. Хотелът разполага с 328 стаи, като някои от тях дори са под вода.", "date": "2017.06.01", "title": " 5 футуристични архитектурни постижения (снимки)"}
{"url": "https://m.offnews.bg/news/Politika_8/Debatat-za-ostavkata-na-Glavchev-stigna-do-prisadata-na-bashtata-na-An_657021.html", "text": "Парламентът започна да обсъжда искането на БСП председателят на парламента Димитър Главчев от ГЕРБ да бъде отстранен от поста.Вчера БСП внесе подписка за отстраняване на шефа на НС поради две причини - първата, че е \"проводник на омразата на ГЕРБ\", тъй като не сезира депутати, които използват обидни думи към БСП; и втората - че парламентът не работи и че в него не се гледат законопроекти, тъй като управляващите в момента нямат управленска програма.Много остро, дебата за оставката откри лидерът на БСП Корнелия Нинова. Тя изтъкна същите причини за искане на оставката, но добави, че партията ще пита световните лидери дали одобрява управлението на ГЕРБ и Обединени патриоти. От парламентарната трибуна Нинова размаха писмо от шефката на кабинета на Бойко Борисов Румяна Бъчварова. \"Разполагаме с писмо на г-жа Румяна Бъчварова, началник на кабинета на министър-председателя до всички министри до администрацията, в което иска от тях да представят законодателни инициативи, които да послужат за изготвяне на управленска и законодателна програма. Срокът, който им поставя, е юни\", обясни Корнелия Нинова.После тя добави, че БСП ще попита световните лидери, сред които и канцлера на Германия Ангела Меркел, както и ЕНП дали одобрява партия ГЕРБ, която насажда омраза, отрицание и разделение. \"Искаме канцлерът на Германия да отговори дали подкрепя правителство, което е върнало на дневен ред нацистките символи. Одобрява ли Меркел член на българското правителство и вицепремиер да връща темата за хитлеризма\", каза лидерът на БСП.По думите й Димитър Главчев е позволил това да се случва и от трибуната на НС. Тя заяви, че иска да разбере дали Ангела Меркел подкрепя хитлеристки поздрави.Депутатът от ГЕРБ Данаил Кирилов излезе на трибуната, за да защити председателя на парламента Димитър Главчев, като каза, че той няма никаква вина и беше категоричен, че управленска програма ГЕРБ има, а БСП използва момента да подбива доверието на институцията.Нинова веднага му отговори, че това и чака и се обърна към Кирилов, питайки го \"къде са ви 300 лв. пенсии, къде са 1000 полицаи в селата и къде е административната реформа\".Тонът в залата обаче се изостри, след като думата взе депутатът от БСП Славчо Велков, който веднага поиска да не му бъде ограничавана \"свободата на словото от трибуната\". След което той заговори за депутата от ГЕРБ Антон Тодоров и радикалното крило, което той е формирал в ГЕРБ. Велков намекна, че се страхува да работи в парламента, тъй като Тодоров обещал да елиминира депутата от БСП Крум Зарков. \"Как ще го елиминира - физически или духовно. Г-н Главчев, можем ли да се чувстваме сигурно в залата на НС и сигурни от посегателства\", запита риторично Велков. Депутатът от БСП даде ясно да се разбере, че атаката му е насочена не към Главчев, чиято оставка се обсъжда, а към депутата от ГЕРБ Антон Тодоров, след като Велков заговори за неговото минало: \"Когато говорите за роднините и бащите на другите, огледайте се и вижте вашите. Вашият баща е осъден на 9 г. затвор за опит за убийство с мотика и е лежал в затвора, в който после вие лично сте искали да бъдете надзирател. Вие сте искали да бъдете офицер в МВР - Стара Загора\", изреди Славчо Велков и незнайно как обвърза поведението на Главчев с това на Тодоров: \"Главчев мълчи безобразно пред поведението на своя колега\", каза той.Председателстващият заседанието Цвета Караянчева от ГЕРБ призова за добър тон в Народното събрание и без обидни квалификации. А засегнатият Антон Тодоров отговори: Вие, г-н Велков, се нуждаете от помощ и аз мога ви я осигуря\". А относно коментара за баща му Тодоров коментира: \"Какъв е бил баща ми, той е понесъл наказанието си, аз самият съм го написал преди 2 години. Трябва да знаете, че всеки светец има минало и всеки грешник има бъдеще. Ние не сме престъпници, каквито сте вие. Вие, небългарската партия със сгрешено име, ние не сме престъпници като онази партия, чиито наследник сте вие – БКП\".След хвърлените от трибуната обвинения лидерът на Воля Веселин Марешки взе думата и обяви, че групата му напуска залата. \"Всички вие се оливате и ние от Воля ще напуснем този цирк и ще се върнем в парламента, когато започне да кове закони\", каза Марешки и депутатите му напуснаха залата. Така Воля обаче няма да покаже как би гласувала за оставката на председателя на парламента - \"за\" или \"против\".Депутатът от ГЕРБ Вежди Рашидов помоли да се прекрати \"този срамен дебат и да се гласува оставката, след което председателят да си седне на мястото и да спрем да омърсяваме парламента. „4 години ще стоя тук, не искам да се \"къпя в мръсна вода\", спрете се. Да гласуваме и да спрем този срам“, заяви Вежди Рашидов.В рамките на дебата Хамид Хамид от ДПС обяви, че партията ще гласува за\" оставката на председателя на парламента, тъй като се допуска езика на омразата системно, като дори отбеляза, че Главчев е трябвало да се оттегли с достойнство, а сега оставката му ще бъде поставяна на дневен ред всеки ден.От името на коалиционния партньор на ГЕРБ - Обединени патриоти се изказа Искрен Веселинов, който беше категоричен, че ще гласува \"против\" оставката на Главчев, тъй като искането на БСП е \"безпомощно, инфантилно, безсмислено и изсмукано от пръстите\".Дебатът продължава, гласуването на оставката на председателя на парламента Димитър Главчев предстои. Самият Главчев слуша мълчаливо дебата от парламентарната банка.", "date": "2017.06.01", "title": " Дебатът за оставката на Главчев стигна до присъдата на бащата на Антон Тодоров"}
{"url": "https://m.offnews.bg/news/Sviat-_12/Politciiata-pokaza-videoto-ot-aresta-na-Tajgar-Uuds_657023.html", "text": "Полицията в американския щат Флорида разпространи видеозаписа от ареста на голф легендата Тайгър Уудс. Във видеото се вижда униформените карат Уудс да ходи в права линия, което изключително го затруднява. Спортистът бе задържан след като полицията го намери заспал в автомобила му. Бяха му повдигнати обвинения за шофиране в нетрезво състояние. Самият той твърди, че не е пил алкохол, а лекарство, предписано му след операция на гърба. Медикаментът дал неочакван страничен ефект.", "date": "2017.06.01", "title": " Полицията показа видеото от ареста на Тайгър Уудс"}
{"url": "https://m.offnews.bg/news/Politika_8/Kurumbashev-i-Pitela-pitat-ENP-za-Valeri-Simeonov-i-natcistkiia-pozdra_657042.html", "text": "Евродепутатът Петър Курумбашев и Джани Питела, председател на Парламентарната група на социалистите и демократите в Европейския парламент, изпратиха съвместно писмо до Манфред Вебер, лидер на Групата на ЕНП, във връзка със скандала с нацисткия поздрав. В текста се припомня, че наскоро подалият оставка заместник-министър на регионалното развитие Павел Тенев и бившият вече директор на Дирекция „Социална политика“ към Министерство на отбраната Иво Антонов публикуваха във Фейсбук профилите си снимки, на които изпълняват нацистки поздрав.„Реакцията на лидера на коалиция „Обединени патриоти“ и понастоящем вицепремиер на България по отношение на тези снимки беше също толкова шокираща. Помолен за коментар от българския вестник СЕГА, той каза „Като се замисля, кой знае какви майтапчийски снимки сме си правили там...\"„Считате ли, че за политически лидер – коалиционен партньор на семейството на ЕНП – са адекватни подобни коментари?“, се казва в писмото, изпратено до Вебер заедно с въпросните две снимки.„Бих искал да припомня, че ПП ГЕРБ, респективно и г-н Бойко Борисов, член на същото политическо семейство, на което сте и Вие, управлява България заедно с хора като г-н Симеонов, г-н Тенев и г-н Антонов.“„Като се има предвид, че Европейският парламент изрази позицията си по резолюцията, касаеща борбата с антисемитизма, смятате ли, че демонстрираното поведение е приемливо за вицепремиер на държава членка, която е част от Европейския съюз от десет години насам?“Писмото бе изпратено днес - в деня, в който Парламентът гласува резолюция по повод на зачестяващите прояви на антисемитизъм в ЕС.", "date": "2017.06.01", "title": " Курумбашев и Питела питат ЕНП за Валери Симеонов и нацисткия поздрав"}
{"url": "https://m.offnews.bg/news/Temida_18762/VSS-prodalzhi-razpravata-s-Lozan-Panov-iskat-mu-palna-reviziia_657028.html", "text": "Атаката срещу председателя на Върховния касационен съд (ВКС) Лозан Панов от членове на ВСС продължава, след като съдия № 1 призова за продължаване на съдебната реформа.Като първа точка в дневния ред на съвета беше заложено внасянето на кандидатури за председател на Върховния административен съд (ВАС). Предложения по тази точка не бяха направени и вместо това мнозинството в съвета гласува приоритетно да се разгледа предложение за ревизия на сключените от председателя на ВКС договори и изплатените по тях средства в период, който съвпада с мандата му.Поводът за искането е сигнал на директора на дирекция „Финанси и счетоводство“ във ВКС, който е подложил на съмнение използването на счетоводен софтуерен продукт в база на съда в курорта Лозенец. Става въпрос за паралелно използване на две специализирани програми за счетоводство, което, според сигнала, водило до съмнения за двойно счетоводство.Вместо обаче да се поиска проверка конкретно по този сигнал, членове на съвета предложиха цялостна ревизия на всички договори по обществени поръчки в съда. След като беше поканен главният счетоводител на ВКС Доротея Иванова, стана ясно, че използването на двата софтуера в конкретния случай не е проблем, тъй като те се използват за две различни дейности. В същото време със свое решение ВСС вече бил дал такава възможност при тестването на нови софтуерни продукти те да се използват паралелно със старите, докато бъдат отстранени евентуални грешки и докато персоналът бъде обучен да работи с тях. Счетоводителката на съда обясни, че новата програма не е свързана с общата счетоводна работа на комплекса, а служи за остойностяване на разходите за храна в ресторанта на базата. След като членове на ВСС изразиха съмнения, че искането за проверка се прави преднамерено и тя очевидно съвпада с мандата на Лозан Панов, стана ясно, че сигналът на главния финансист във ВКС е подаден по едно и също време с друг сигнал от члена на ВСС Галя Георгиева, която се усъмнила в някои обществени поръчки. Галина Карагьозова поиска обяснение защо Георгиева е присъствала на заседанието на комисията по бюджет и финанси към ВСС, когато е разглеждан сигналът от директора на дирекция в съда, при условие, че тя не е член на комисията. \"Този сигнал, подаден от директора, трябва да изостри вниманието на съвета, защото не става въпрос за друг орган, а за ВКС\", поясни Георгиева и каза, че е присъствала на заседанието на бюджетната комисия, защото \"бюджетът на ВКС е изключително важен въпрос\". От темата за счетоводните продукти в почивната база на съда тя директно премина към съмненията, които имала за други две поръчки. Такава била поръчката за озвучителна техника, за която прогнозната стойност била за над 20 хил. лв., при условие, че ВСС било определило лимити. При поръчката за купуване на горива прогнозната стойност значително надвишавала миналогодишната, когато ВКС разполагал с по-голям автопарк.\"Аз смятам, че при наличието на тези данни най-добре е да се извърши компетентна проверка\", заключи Георгиева.Това изказване автоматично доведе до предложение за редакция на внесеното искане като бъдат добавени допълнителни мотиви в полза на цялостна ревизия във ВКС, което обаче беше отхвърлено. Калин Калпакчиев заяви, че няма да подкрепи искането за поредната проверка в съда. \"Няма да го подкрепя, тъй като искането за проверка, нейният обхват не кореспондира с подадения сигнал. Очевидно е, че той е използван като повод, за да се назначи поредната проверка на ВКС. Това е третата или четвъртата проверка на администрацията на ВКС. Няма нито една проверка на прокуратурата, на ВАС, на Националния институт на правосъдието, които също са разпоредители с бюджетни средства. Това е показателно само по себе си\", каза той и призова колегите си да посочат \"истинските съображения да искат тази проверка\", за да стане ясно \"защо беше изгубено 1.30 часа от времето на ВСС в този обиден за дейността на съвета проблем\".\"Ако не намирате разминавания, много жалко. Значи тук някои си мислят, че огромният бюджет, с който разполага ВКС, може да се изразходва безконтролно. Аз искам и ще подкрепя това да се поверят всички договори\", каза Галя Георгиева. От своя страна Лозан Панов заяви, че искането му за купуване на звукозаписна техника за три съдилища в страната е отправено пред ВСС с въпрос дали е възможно да надвиши лимита. \"Действително цената, която е предложена за доставка и монтаж и съхраняване на информацията е цена, която надвишава сумата, която ВСС е гласувал. Няма такъв договор, а съм отправил искане до ВСС за лимитите при купуване на техника\", обясни Панов. В крайна сметка искането за проверка по сигнала беше отхвърлено. ", "date": "2017.06.01", "title": " ВСС продължи разправата с Лозан Панов - искат му пълна ревизия"}
{"url": "https://m.offnews.bg/news/Obshtestvo_4/Kak-da-se-reshi-problemat-s-izhvarlenite-otlichnitci-ot-matematichesko_657016.html", "text": "Всички 588 участници в регионалните математически състезания от 18 март да бъдат допуснати до националния кръг на \"Европейско кенгуру\" на 3 юни. Такъв изход от спора между ръководствата на Съюза на математиците и сдружение \"Европейско кенгуру\" е предложило Министерството на образованието и науката на националната комисия, която класира учениците.Както OFFNews и математически блогове писаха, , само защото са се явили при Съюза на математиците, ръководен от акад. Петър Кендеров, а не при другия организатор - сдружението, ръководено от Сава Гроздев, който е и председател на назначената от МОН национална комисия.Сред ощетените бяха момчета и момичета, получили 100 от максимални 100 точки, липсваха цели училища, включително Софийската математическа, Варненската математическа гимназия и др.След запитване от OFFNews . Той трябва да се проведе след два дена, но и тази сутрин на сайта на МОН нямаше публикуван протокол с класираните. OFFNews изпрати ново запитване до пресцентъра на образователното министерство и час по-късно той изпрати информация до всички медии.Освен предложението за допускане на 558 участници, от МОН поемат ангажимента да платят допълнителните разходи.\"В хода на учебната година МОН проведе множество разговори и срещи с различните организатори на математическото състезание „Европейско кенгуру“. На последната среща през месец май 2017 г. зам.-министърът на образованието и науката г-жа Таня Михайлова, директорът на Дирекция „Учебно съдържание на предучилищното и училищно образование и експертът по математика обсъдиха с проф. Николай Николов, заместник-председател на УС на СМБ, и проф. Сава Гроздев, председател на сдружение „Европейско кенгуру“, възникналата ситуация относно допускането на учениците от първи до дванадесети клас до националния кръг на състезанието на 3 юни 2017 г. На нея категорично бе заявена позицията на МОН, че няма да допусне заради лични спорове между организаторите да се стигне до неравнопоставеност на участниците.Министерство на образованието и науката ще предприеме необходимите стъпки за промени пред следващата учебна година, като разгледа отново регламента и отстрани всички възможности за неравнопоставеност за децата, участвали при различните организатори.Министерството на образованието и науката работи и ще работи за откриване и развитие на потенциала на всеки един ученик в сферата на математиката\", се казва още в текста на прессъобщението.", "date": "2017.06.01", "title": " Как да се реши проблемът с изхвърлените отличници от математическо състезание - отговорът на МОН"}
{"url": "https://m.offnews.bg/news/Sviat-_12/SASht-odobri-po-strogi-pravila-za-izdavane-na-vizi_657041.html", "text": "Администрацията на американския президент Доналд Тръмп одобри по-строги правила за издаването на американски визи. Правилата ще включват попълване на нова анкета, която ще иска псевдонимите в социални мрежи, използвани за последните пет години, и биография за последните 15 години, включително адреси, телефони и пътувания, предаде Ройтерс, цитирана от БТА.Според новите правила служителите на консулствата могат да поискат още номерата на всички предишни паспорти, имейли и телефони за последните 5 години, както и допълнителна информация, ако преценят, че това е необходимо \"за потвърждаване на самоличността или за извършване на по-задълбочено проучване за целите на националната сигурност\", добави Държавният департамент на САЩ.Отговарянето на новите въпроси е доброволно, но във формуляра се казва, че ако информацията не бъде предоставена, издаването на виза може да бъде забавено или отказано.Новата анкета ще важи 6 месеца вместо обичайните три години.По-строгите мерки бяха одобрени на 23 май и бяха посрещнати с критики от служители от образователния сектор и академични групи. Според тях новите въпроси ще утежнят процеса, ще доведат до големи забавяния в обработката на документите и ще отблъснат международните студенти и учените, които искат да посещават САЩ.", "date": "2017.06.01", "title": " САЩ одобри по-строги правила за издаване на визи"}
{"url": "https://m.offnews.bg/news/Futbol_18793/Balgariia-gostuva-na-Belarus-kato-60-v-sveta_657048.html", "text": "Националният отбор на България загуби пет места в световната ранглиста по футбол и в момента се намира на 60-а позиция със 614 точки.Съперникът ни в следващата световна квалификация на 9 юни на \"Борисов Арена\" Беларус е на 83-о място. Останалите отбори от нашата група \"А\" Франция е на шесто място, Холандия е на 31-о, Швеция - 34-о и аутайдерът Люксембург е със 145-о.В топ 10 няма промени. Бразилия е на първо място с актив от 1715 точки, следван от Аржентина с 1626 и Германия с 1511.В десетката попадат още Чили, Колумбия, Франция, Белгия, Португалия, Швейцария и Испания.Междувременно от БФС обявиха, че утре, 2 юни, от 17:30 часа селекционерът на \"А\" националния отбор Петър Хубчев и футболисти ще се срещнат с представители на медиите в лагера на отбора на Националната футболна база в Бояна.От 18:00 часа ще се проведе тренировка на националите. Българският отбор ще отпътува за гостуването в Борисов на 7-ми юни, 16:00 часа от Терминал 2 на летище София.", "date": "2017.06.01", "title": " България гостува на Беларус като №60 в света"}
{"url": "https://m.offnews.bg/news/Kultura_33/Film-fest-za-homo-i-transseksualni-predshestva-Sofiia-Prajd_657051.html", "text": "За шеста поредна година филми на ЛГБТИ (лесбийки, гей, бисексуални, транссексуални и интерсексуални) тематика от целия свят ще бъдат излъчени в рамите на София Прайд Филм Фест. Прожекциите, предхождащи ежегодното шествие София Прайд, ще се състоят всяка вечер от 4 до 9 юни в кино Одеон и Дома на киното.Входът е свободен с пропуски от касата на киното. Програмата включва продукции от Обединеното кралство, Израел, Италия, САЩ, Холандия и Швеция, които са отличени от международни филмови фестивали.Организаторите на София Прайд твърдят, че с инициативата запознават широката публика с ЛГБТИ общността. 04 май, 19:00 ч. - А сега кой ще ме обича? (Who’s Gonna Love Me Now?) в Дом на киното05 май, 20:30 ч. - Арианна (Arianna) в кино Одеон 06 май, 20:30 ч. - Бараш (Barash) в кино Одеон 07 май, 20:30 ч. - Истинско момче (Real Boy), в кино Одеон 08 май, 21:00 ч. - Навътре в китайския гардероб (Inside the Chinese Closet) в кино Одеон 09 май, 19:00 ч. - Кики (Kiki) в Дом на киното На 21 години Саар е изключен от религиозния кибуц и бяга в Обединеното кралство. Там неговото ново семейство става Лондонският хор на гей мъжете. След 19 години Саар отново се свързва със старото си семейство с надежда за помирение.84 минути, 2016, Обединено кралство/Израел, режисьор: Барак Хейман, Томер ХейманФилмов Фестивал в Краков - Награда на публиката, Документална програмаБерлинале - Награда на публиката, Документален филмАрианна е на 19 години и все още няма цикъл. А хормоните, които гинекологът й е предписал, нямат особен ефект върху развитието й. През горещите летни следобеди, прекарани на старата семейна вила в Тоскана, тя започва да задава въпроси за тялото и миналото си, за да открие най-накрая истинската природа на своята сексуалност и идентичност.84 минути, 2015, Италия, режисьор: Карло Лаваня, с участието на: Ондина Куадри, Масимо Пополицио, Валентина КарнелутиЗлатен Глобус за Най-добра актрисаФилмов Фестивал във Венеция - Най-добра актриса в дебютен филмЛГБТ Филмов Фестивал в Бостън - 2-ро място Най-добър документален филмЕдно момиче се влюбва. Едно семейство се разпада. Наама Бараш е на 17 - харесва алкохола, наркотиците и купоните с приятели. Така избягва дома си, където родителите й винаги се карат, и сестра си - бунтарка, която един ден изчезва от армията. Щом в училището се появява ново момиче, Бараш се влюбва за първи път и интензивността на това преживяване едновременно я обърква и дава нов смисъл на живота й.81 минути, 2015, Израел, режисьор: Михал Виник, участват: Сиван Ноам Шимон, Хадас Йеид Сакури, Двир БенедекНай-добър филм, Филмов Фестивал Outview 2016Международен Филмов Фестивал Сан СебастианМеждународен Филмов Фестивал Варшава‘Истинско момче’ е интимната история на едно семейство в момент на голяма промяна. Докато 19-годишният Бенет Уолъс навлиза от тийнеджърство в зряла възраст и осъзнава половата си идентичност, майка му преминава от съпротива до приемане на своя транс син. По този път, майка и син откриват подкрепа в своите общности, напомняйки ни, че семействата не са само даденост, а въпрос на избор.72 минути, 2016, САЩ, режисьор: Шалийс ХаасFrameline Film Festival, Сан Франциско - Награда на публиката, Най-добър документален филмIris Prize Film Festival, Кардиф, Уелс - Награда на журито, Най-добър филмМеждународен Гей & Лесбийски Филмов Фестивал Tampa Bay, Тампа, Флорида - Награда на журито, Най-добър документален филмRio Festival de Gênero & Sexualidade no Cinema, Рио де Жанейро, Бразилия - Награда на журито, Най-добър режисьорВ отчаян опит да оправдае очакванията на родителите си, Анди започва да издирва лесбийка, за която да се ожени, а Чери търси да осинови бебе. Като хомосексуални в Китай, Анди и Чери са в постоянен сблъсък с очакванията на обществото и семействата си, но и двамата са решени да направят нещата ‘по своя начин’.82 минути, 2015, Холандия, режисьор: София ЛувараAmnesty International Film Prize - НоминацияС изключително интимен и визуално дързък подход, ‘Кики’ ни разкрива едно неочаквано и безопасно пространство за “vogueing”, създадено и ръководено от цветнокожи LGBTQ млади хора, които не спират да изискват своето щастие и политическа сила. Една вълнуваща история за порастването, взаимопомощта, издръжливостта и силата на изкуството да променя света.94 минути, 2016, САЩ/Швеция, режисьор: Сара ЙорденаБерлинале - Награда Теди за Най-добър документален филм", "date": "2017.06.01", "title": " Филм фест за хомо и транссексуални предшества София Прайд"}
{"url": "https://m.offnews.bg/news/Temida_18762/VSS-pasuva-za-izdiganeto-na-kandidati-za-VAS_657056.html", "text": "В четвъртък беше даден официално стартът по издигането на кандидати за председател на Върховния административен съд (ВАС). Като първа точка в дневния ред от заседанието на Пленума на Висшия съдебен съвет (ВСС) беше заложено номинирането на кандидати за поста. Това обаче не се случи. Право да номинират кандидати имат министърът на правосъдието, който председателства ВСС, най-малко трима членове на Съдийската колегия и Пленумът на ВАС, припомня \"Правен свят\". Това те могат да направят в четири последователни заседания след откриването на процедурата за избор, първото от които беше днес.Според приетата от съвета хронограма следващите ще са на 8, 15 и 22 юни.Тази седмица Пленумът на ВАС вече прие правила за номиниране на кандидати за председател. От тях следва, че той ще може издигне само една кандидатура и да го направи до 8 юни. Според правилата предложения се правят в устна или писмена форма от магистратите от ВАС, задължително придружени с мотиви. Срокът за издигане на кандидати е най-късно до самото гласуване на предложенията по време на заседанието, а вотът ще е явен. Не се допуска гласуване \"въздържал се\".Изборът на председател на ВАС е насрочен за 11 септември.", "date": "2017.06.01", "title": " ВСС пасува за издигането на кандидати за ВАС"}
{"url": "https://m.offnews.bg/news/Futbol_18793/Po-1-5-miliona-evro-na-chovek-davat-v-Real-za-pobeda-v-ShL_657050.html", "text": "Футболистите на Реал Мадрид ще получат по 1,5 милиона евро на калпак при евентуален триумф във финала на Шампионската лига срещу Ювентус.Президентът на \"белия балет\" Флорентино Перес ще отвори кесията при положение, че испанските шампиони спечелят за рекордния 12-ти път в своята история трофея от Шампионската лига. При триумф в клубната каса ще влязат постъпления в размер на 80 милиона евро.Капитанът на Реал Мадрид Серхио Рамос и останалите са договорили премии от 1,5 милиона. През миналия сезон играчите на \"белия балет\" взеха бонуси от по 700 хиляди евро за победата във финала в Милано срещу Атлетико Мадрид.Реал е действащ носител на трофея и ще се опита също да направи нещо историческо. Досега нито един клуб не е успявал да защити отличието.Според букмейкърите испанският шампион е лек фаворит срещу Ювентус, но щабовете и на двата отбора избягват тази дума в коментарите си преди двубоя.", "date": "2017.06.01", "title": " По 1,5 милиона евро на човек дават в Реал за победа в ШЛ"}
{"url": "https://m.offnews.bg/news/Drugi_18773/ESL-Play-na-zhivo-za-parvi-pat-v-Balgariia_657071.html", "text": "Завърналият се след тригодишна пауза фестивал за градска култура ON! Fest посреща под куполите на ON! Gaming зоната си, разположена на над 4500 кв.м. площ и събираща всичко за съвременния гейминг на едно място, най-дългогодишният продукт на ESL - ESL Play.ESL Play е онлайн лига и турнирна платформа, която е достъпна на глобално и национално ниво и покриваща всяка една игра, класифицирана като активен електронен спорт. Тя е предназначена за масовите и любителските играчи, отворена за всеки и безплатна. Предлага както състезания с множество малки наградни фондове, така и само за забавление. ESL Play e инициатива, водена от общността и главно финансирана от разработчиците на съответните игри.“”, казва Емил Войков, Project Manager на ESL Play @ ON! Fest.ESL Play статистика: Над 7,000,000 регистрирани потребители До 1,000,000 уникални потребители всеки месец До 200,000 уникални влизания всеки месец Повече от 50,000 играещи потребители всеки месец Над 1,000 турнира всеки месец Около 1,000 доброволци в цял свят Представлявана на 5 континента и в повече от 100 държави Присъствието на онлайн турнирна платформа на събитие на живо като ON!Fest цели пресъздадаването преживяването накратко на всеки един геймър, който чрез ESL Play е открил страстта си да започне своята esport кариера. Игрите, които ще присъстват на ESL Play зоната, са разпределени на три индивидуални дисциплини - FIFA 17 (PS4), Hearthstone и StarCraft 2, и на три отборни - Overwatch, Dota 2 и World of Tanks. Всеки играч или отбор ще има две възможности да се класира онлайн за финалите на съответната игра на 25-ти юни, а тези, които не успеят, ще имат възможността да играят на квалификацията “Последен Шанс”, която ще се проведе на място, на 24-ти юни в Интер Експо Център.Самите онлайн квалификации ще се проведат на 10-ти и 17-ти юни на сайта на ESL Play @ ON! Fest. За информация относно квалификациите, правила на турнирите, награди, регистрация и записване, посетете страницата на ESL Play @ ON! Fest. Вероятно мнозина биха се зачудили защо в ESL Play зоната не присъстват двата безспорни esports гиганта, а именно League of Legends и Counter-Strike: Global Offensive?Феновете на двете заглавия не трябва да униват, защото тези игри ще присъстват на ON! Fest, както на финалите на петия сезон на ESL Southeast Europe Championship, така и като отделни отворени турнири, които предстои да обявим скоро. --- За ON! Fest: 24-ти и 25-ти юни са датите, на които София ще се зареди с огромна доза адреналин. Фестивалът за градска култура ON! Fest се завръща! След тригодишна пауза ON!Fest е по-мащабен и по-вдъхновяващ отвсякога - повече зони, повече участници, повече преживяване на над 20 000 кв.м. в Интер Експо Център. BEYOND FUN (Отвъд забавлението) е мотото на тазгодишното издание, а организаторите обещават да ни отведат отвъд всичко, което сме преживявали досега.Най-голямата арена в Югоизточна Европа за гейминг и съвременна градска култура ще обедини в едно незабравимо събитие екстремни спортове и зрелищни батъли, европейски гейминг турнири, спиращи дъха игри на живо, графити, музика, екзотично аниме и косплей, прожекции, образователни дискусии, вдъхновящи работилници и страхотно забавление! Всичко това и още много в ON! Fest 2017! Ела! Виж! Участвай!", "date": "2017.06.01", "title": " ESL Play на живо за първи път в България"}
{"url": "https://m.offnews.bg/news/Obshtestvo_4/Mladost-se-bori-sreshtu-nov-stroezh-na-20-etazha_657047.html", "text": "Жители на \"Младост\" протестират срещу строителството на 20-етажна сграда до бл. 11 в района. Кметът Десислава Иванчева е изпратила искане до главния арх. Здравко Здравков да отмени заповедта, с която строителството може да се осъществи. Това става ясно от публикация на Иванчева във фейсбук.Върху паркинга до бл. 11, според устройствения план, е заложен строеж на 20-етажна сграда. Част от имота е общинска собственост, което прави Столична община – район „Младост” заинтересовано лице по смисъла на ЗУТ, обяснява Иванчева. Тоест всички съсобственици трябва да изразят съгласие какво ще е бъдещето на имота. През миналата година е започната процедура за изменение на плана за регулация, която е първата стъпка към реализиране на строежа. Предишният кмет на „Младост” на 21 юли 2016г., е изразила положително становище за тази процедура, след което Експертен съвет е препоръчал на арх. Здравков да одобри промяната на плана за регулация. След встъпването ми в длъжност, на 20 февруари т.г., аз изпратих отрицателно становище, като посочих, че процедурата е нецелесъобразна, пише Иванчева. Въпреки това на 1 март тази година арх. Здравков издава заповед за промяна на регулационния план. В заповедта е посочено, че се взема под внимание положителното становище на предишния кмет на „Младост” и не се споменава нищо за отрицателното, изразено от мен, което следва да отмени по-старото. Не се взима под внимание и жалба, подписана от няколкостотин човека от бл. 11, бл. 2А и бл. 1, които се обявяват категорично против строителната процедура, се казва още в текста на районния кмет. Високата сграда е планирана да изникне на бул. „Александър Малинов” и ул. „Филип Аврамов”, в нея по проект има 188 апартамента, 92 ателиета, 4600 квадрата офиси, 1900 квадрата търговска площ. В кметството в \"Младост\" разбрали за проекта, след като било входирано заявление за План за управление на строителните отпадъци. ", "date": "2017.06.01", "title": " Младост се бори срещу нов строеж на 20 етажа"}
{"url": "https://m.offnews.bg/news/Sviat-_12/Sharli-Ebdo-izobrazi-Makron-kato-kuchentce-hapeshto-Putin_657053.html", "text": "Сатиричният седмичник \"Шарли Ебдо\" публикува карикатура за срещата между френския президент Еманюел Макрон и руския му колега Владимир Путин, съобщи РИА Новости. Карикатурата е озаглавена \"Макрон прие Путин\". Макрон е изобразен като кученце, което хапе ръката на Путин. Руският президент пък дава команда на френския си колега с \"Легни на място\". Путин и Макрон се срещнаха във Версай в понеделник.Двамата се разбраха да си съдействат по редица важни въпроси като тероризма и икономическите отношения между Франция и Русия. Срещата протече без особени прояви на приятелски чувства и показаха, че Макрон по-скоро ще следва Брюксел в отношенията си с Русия и Путин. ", "date": "2017.06.01", "title": " \"Шарли Ебдо\" изобрази Макрон като кученце, хапещо Путин"}
{"url": "https://m.offnews.bg/news/Obshtestvo_4/Da-se-napravi-kvartal-Bedechka-shte-e-po-skapo-ot-zapazvaneto-na_657044.html", "text": "Кръгови движения, четирилентов булевард, мостове, километри улична мрежа, цялата подземна и надземна комуникация, проектиране и надзор. Всичко това от нула. Това ще трябва да се плати, ако на мястото на 400-те декара на парк \"Бедечка\", на мястото на алеите и 3 хиляди дървета, се появи нов квартал, предупреждават екоактивистите, които бранят запазването на живописната местност в града на липите.За да няма нов квартал и разходи за него на мястото на парка, те призовават старозагорци да гласуват с \"ДА\" на местния референдум за парка на 18-и юни.В открито заседание на специална комисия по въпроса наскоро общинарите първо обявиха, че разходите за инфраструктура ще бъдат минимум 21 милиона лева (без проектирането и други допълнителни, които нямало как да се знаят), после пък ги сведоха до около 17 милиона лева. Накрая стигнаха до число от 14 милиона.Въпросната комисия от общински съветници „пропусна“ да сметне в инфраструктурата мост на четирилентов булевард, кръстовище и кръгово движение. Комисията подцени и останалите разходи за инфраструктура, като „забрави“ да калкулира проектиране, строителен надзор и т.н.Елементарна сметка показва, че сумата за инфраструктура е доста по-голяма (виж приложената схема), а със споменатите липсващи сега пера парите стават не по-малко от 30 милиона лева.Никакво подобно число обаче не фигурира в т. нар. информационен лист за референдума, който се разпространява в Стара Загора.Целта на т. нар. информационен лист за референдума явно е да покаже колко скъпо е отчуждаване или замени на частни терени в парка и колко \"безплатно\" е там да се изгради нов квартал. Сметката по пера обаче сочи, че нещата стоят точно обратно. А истината е, че и в двата случая са възможни разходи. Градът просто трябва да прецени дали иска да се инвестира в запазване на парк за 150 хиляди души, или в инфраструктура за една група инвеститори и собственици, заявяват от \"Запазете Бедечка\".Според екоактивистите общинските съветници в Стара Загора шикалкавят и за размера на обезщетенията, които ще трябва да се платят на собствениците на земи там, ако паркът си остане парк.Общинарите сметнаха средна цена за отчуждаване на частен терен от около 150 лв на декар, въпреки че в собствените ѝ документи фигурира средна цена от около 134 лв на декар. Това реално прави около 30 милиона (подобни числа фигурират и в т.нар. информационен лист). Цената би била такава обаче, само ако всички имоти бяха маломерни, имаше налична към днешна дата инфраструктура и имаше пазар - търсене на подобни имоти - което изобщо не е така. Ако се направи дори елементарен преглед на цените на имоти, оказва се, че цената на отчуждаването може да се окаже доста по-ниска, не повече от около 20 милиона и то ако имотите са придобити (възстановени) законно, за тях няма обезщетения и са спазени всички изисквания за актовете, свързани с това, посочват от \"Запазете Бедечка\".", "date": "2017.06.01", "title": " Да се направи квартал „Бедечка“ ще е по-скъпо от запазването на парк „Бедечка“"}
{"url": "https://m.offnews.bg/news/Zdrave_18753/Zapochva-kampaniia-za-izgrazhdane-na-parvata-natcionalna-pediatrichna_657046.html", "text": "Началото на кампания за изграждането на първата по рода си национална педиатрична болница бе дадено днес, в Деня на детето.Автор на идеята е Асоциация \"Родители\", а в инициативния комитет са граждани, неправителствени организации, лекари и общественици. Организаторите на кампанията посочват, че България е единствената страна в Европа, където няма специализирана обединена болница за лечение на деца, а специалистите са разпръснати в педиатрични отделения в над 14 лечебни заведения. В резултат на това малките пациенти и семействата им често са принудени са обикалят от болница на болница за по-комплексно лечение и многократно да чуват, че \"не са за тук\".Проекта носи името \"Детски здравен парк\". Апел за създаването му бе изпратен до президента, министър-председателя, председателя на Народното събрание и министъра на здравеопазването. При представянето на инициативата в БТА присъстваше и проф. Владимир Пилософ като председател на Българската педиатрична асоциация.Огранизаторите на инициативата припомнят, че идеята за построяването многопрофилна университетска педиатрична болница съществува отдавна. През 1978 г. е направена първата копка на територията на Александровска болница. Издигнат е частично корпус, който в момента е изоставен. Проучванията показват, че в настоящия момент този начален строеж е неизползваем. През 1988-1989 г. е изготвен план за трансформиране на бившата профсъюзна школа на Горнобански път в педиатрична болница. След начална реконструкция и изразходвани средства проектът е изоставен. През 2002-2003 г. възниква идеята за изграждането на т. нар. „Царска болница”. Още в началото поради липса на съгласие между политическите партии проектът е прекратен.", "date": "2017.06.01", "title": " Започва кампания за изграждане на първата национална педиатрична болница"}
{"url": "https://m.offnews.bg/news/Ikonomika_59/Bivsh-shef-na-Kadastara-stana-zam-ministar-na-regionalnoto-razvitie_657059.html", "text": "Министър-председателят Бойко Борисов назначи Валентин Йовев за заместник-министър на регионалното развитие и благоустройството.Валентин Йовев е инженер, магистър по геодезия от Университета по архитектура, строителство и геодезия. Досега е бил управител на „Проно” ЕООД – специализирано звено към Министерството на отбраната за изготвянето на инвестиционни проекти, свързани със сигурността и отбраната.В периода септември 2013 – януари 2015 г. е бил изпълнителен директор на Агенцията по геодезия, картография и кадастър. Има 31-годишен трудов стаж.През 2015 г. Йовев бе избран за председател на Камарата на инженерите по геодезия.", "date": "2017.06.01", "title": " Бивш шеф на Кадастъра стана зам.-министър на регионалното развитие"}
{"url": "https://m.offnews.bg/news/Obshtestvo_4/MVR-otnema-knizhki-za-neplateni-globi_657063.html", "text": "Временно отнемане на свидетелството за правоуправление, докато водачът не изпълни задълженията си спрямо бюджета е една от спешните мерки, които МВР прилага за подобряване събираемостта на глобите. По отношение събираемостта на глобите главният секретар на МВР главен комисар Младен Маринов посочи, че спешни мерки се прилагат и в момента: засилен контрол на пътя, бърза справка за наложени и невръчени наказателни постановления, а при връчени – временно отнемане на свидетелството за правоуправление, докато водачът не изпълни задълженията си спрямо бюджета, съобщават от МВР.Във ведомството е обсъждана и идеята да бъдат отказвани административни услуги, ако шофьор има задължения към държавата.В момента върви тестване между и информационната система на НАП и тази на МВР за управление на наложените и платени глоби. Директорът на ГД „Национална полиция” главен комисар Христо Терзийски поясни, че патрулките са оборудвани със станции за отдалечен достъп, чрез които се извършва автоматична проверка за наложени и неплатени глоби.В МВР в четвъртък се проведе среща за мерките, които касаят безопасността на пътя, след като на спешна среща в събота премиерът Бойко Борисов поиска радикални мерки. На срещата е обсъдена възможността полицейски автомобили да патрулират постоянно пред училищата. Това обаче също е в сферата на предложенията, тъй като затова ще са необходими средства, коментира вътрешният министър Валентин Радев.2500 регистрационни са свалени заради нарушения на пътя. Тази възможност беше дадена с последните изменения на Закона за движение по пътищата.След срещата в МВР стана ясно също, че новозакупените автомобили за МВР не могат да снимат. Причината са стъклата на автомобилите. В последните няколко години отново има повишаване на броя загинали по пътищата на страната, отчете вътрешният министър Валентин Радев. До 2020 г. МВР си поставя за цел броят на жертвите да се намали двойно. Тази година загиналите са вече 219, като цяло се отчита спад. Има пик на загинали деца - през 2016 г. жертвите са 36. МВР обмисля отново мерки за безопасност в района на училищата, освен това трябват часове по пътна безопасност, посочи Радев.", "date": "2017.06.01", "title": " МВР отнема книжки за неплатени глоби"}
{"url": "https://m.offnews.bg/news/Obshtestvo_4/Inspektori-na-kolela-shte-debnat-za-parkirani-koli-v-Borisovata_657064.html", "text": "Инспектори на колела пуска Столична община в Борисовата градина от днес. Служители на инспектората с велосипеди ще бдят за реда и чистотата и в други софийски паркове и градини. Колоездачите със зелени жилетки ще бдят за автомобили, паркирали сред треви и дървета, нарушители, които изхвърлят боклуци извън кошчетата, и продавачи без разрешителни. Велосипеди ще ползват и инспекторите от районите „Триадица“, „ Оборище“, „ Средец“ и „Слатина“ в ежедневния си текущ и превантивен контрол, съобщиха от Столична община.Инспекторатът използва и електрически автомобил за ежедневен контрол в централната градска част.", "date": "2017.06.01", "title": " Инспектори на колела ще дебнат за паркирани коли в Борисовата"}
{"url": "https://m.offnews.bg/news/Obshtestvo_4/Britanski-voenni-konvoi-preminaha-prez-Dunav-most_657067.html", "text": "Британски военни конвои преминаха през граничния пункт „Дунав мост“ между Русе и Гюргево на път за Румъния. Те идват от Гърция и ще участват в учението на НАТО Noble Jump 2017, което ще се проведе на полигона Чинку, на 40 км от Сибиу, съобщава БГНЕС.Конвоите включват общо около 150 единици военна техника и близо 300 военнослужещи. До обяд през Дунав мост преминаха пет от общо осемте конвоя, всеки от които е съставен от по 18-20 машини. Те се конвоират от военна полиция през целия път.Създадената организация не затрудни трафика по Дунав мост, който бе спиран за около 5 минути за придвижването на военните машини.", "date": "2017.06.01", "title": " Британски военни конвои преминаха през „Дунав мост“"}
{"url": "https://m.offnews.bg/news/Tenis_18788/Pironkova-vze-set-ot-shestata-v-sveta-no-napusna-Rolan-Garos_657066.html", "text": "Най-добрата ни тенисистка Цветана Пиронкова приключи участието си на втория за годината турнир от Големия шлем - \"Ролан Гарос\" в Париж. Пловдивчанката отстъпи пред шестата в света украинска Елина Свитолина след 6:3, 3:6, 2:6 и напусна надпреварата във френската столица във втори кръг. Българката беше отлична в първия сет, в който не допусна нито пробив. Пиронкова игра равностойно във втория, но украинката успя да надделее и след това имаше превес в третия и се класира за следващия кръг. Съперничка на Свитолина в третия кръг ще бъде полякинята Магда Линет, която по-рано през деня победи хърватката Канюх с 6:0, 7:5.С ранното си отпадане, Пиронкова ще направи голямо отстъпление в световната ранглиста след \"Ролан Гарос\", където преди година стигна до 1/4-финал.", "date": "2017.06.01", "title": " Пиронкова взе сет от шестата в света, но напусна \"Ролан Гарос\""}
{"url": "https://m.offnews.bg/news/Kultura_33/Posledni-podrobnosti-predi-Wacken-Metal-Battle-2017_657039.html", "text": "Wacken Metal Battle ще се състои при отворени врати и вход свободен този уикенд - 2, 3 и 4 юни, в столичния клуб “Mixtape 5“. По традиция барът ще започне да работи от 12:30 часа, когато ще стартира проверката и настройването на звука за всяка една група, а всеки любопитен ще е добре дошъл да види как музикантите се подготвят за шоуто.Официалното откриване на събитието ще бъде в петък от 16:45 часа, а групите ще започнат да свирят в 17:00, като последната за деня ще приключи в 22:50 часа. На място в клуба ще има листовки с програмата, а във фейсбук събитието на страницата на BGTSC ще можете да следите и евентуалните промени и точната програма по дни и часове.Всяка група ще разполага с 20 минути концертно време и общо 10 минути за подготовка по представянето и освобождаване на сцената.На 4 юни ще излязат най-добре представилите се групи от двата дни. Специални гости на събитието ще са \"Lieveil\", миналогодишните победители в конкурса. Те ще забият на 4 юни веднага след представянето на последния за изданието финалист и преди обявяването на победителя.Победителят от тазгодишното издание ще представи родната сцена на международния финал, който ще се състои по време Wacken Oper Air 2017. Там родната група ще премери сили с участници от още 29 държави, а наградите за първите 5 са суми до 5000 евро, инструменти и аксесоари от най-големите производители в бранша. И тази година поне една от групите ще получи покана за участие в бургаския фестивал \"Sea of Black\".", "date": "2017.06.01", "title": " Последни подробности преди Wacken Metal Battle 2017"}
{"url": "https://m.offnews.bg/news/Temida_18762/Deloto-sreshtu-zabolekaria-za-smartta-na-dete-vliza-v-sada_657068.html", "text": "дантролен натрийСпецпрокуратурата внесе в Софийския градски съд обвинителния акт срещу д-р Валентин Павлов, д-р Венета Павлова и д-р Й. Филипова за причинена от тях смърт на пациент по непредпазливост - престъпление по чл. 123 от НК.Случаят нашумя по време на предизборната кампания, в която  Разследването е по повод смъртта на 14-годишно момче, издъхнало след стоматологична операция в столична клиника. Детето не излязло от поставената му пълна упойка и след транспортирането му в „Пирогов“ починало. В хода на разследването е установено, че д-р Павлов направил операцията, като - според прокурорите - той еднолично, без консултация с анестезиолог насрочил интервенцията под пълна упойка, чрез обща интубационна анестезия. Това негово решение не съответства на множество медицински стандарти за преценка на оперативния риск и въвеждането на пациента в анестезия. По-конкретно – клиниката не разполага с логистична и материална обезпеченост за въвеждане на пациентите под обща интубационна анестезия, в случай че възникне усложнение от някакъв вид, посочват прокурорите, провели разследването. Прокуратурата е засякла и други пропуски.Малко след операцията състоянието на детето рязко се влошило – вдигнало температура 39,5 С, получило тахикардия-152 уд/мин., затруднено дишане и повишено отделяне на въглероден диоксид, признаци, които отговарят на състоянието „Малиигнена хипертермия“. В кратката характеристика на продукта-анестетик, приложен на пациента, е посочено, че употребата му би могла да доведе до злокачествена хипертермия. В „листовката“ изрично е указано, че са докладвани постмаркетингови случаи на малигнена хипертермия, като някои от тях са били фатални.Лечението на това клинично състояние включва преустановяване на провокиращите средства (като използвания в случая анестетик), интервенозно приложение на . В същата листовка е посочено, че приложението на инхалаторни анестетици е свързано с повишаване на серумни нива на калий, водещи до сърдечни аритмии и смърт при деца по време на пост оперативния период, посочват разследващите.От заключението на съдебно-медицинската експертиза е установено, че приложението на дантролен е успешен в първите 15-20 мин., като неприлагането му води до 100% смъртност, а с приложението му според най-съвременните проучвания на американски анестезиолози, са излекувани 95% от лекуваните с дантролен и е избегнат фатален край.След като А.И. изпада в клинично тежко състояние,транспортирането му до \"Пирогов\" се забавило, а детето било откарано в кола без нужното медицинско оборудване.От експертизата е видно, че причина за смъртта е провокираната с приложението на конкретния анестетик злокачествена хипертермия, която веднъж предизвикана не е била третирана своевременно и качествено, е заключението на прокуратурата.За престъплението по чл. 123 ал.1 от НК законът предвижда наказание от една до шест години „лишаване от свобода“, като съдът може да постанови и наказание „лишаване от право да упражняват медицинска професия“ за определен срок.Спрямо тримата обвиняеми е взета мярка за неотклонение „подписка“. Предстои насрочване на делото от съда.Самият .", "date": "2017.06.01", "title": " Делото срещу зъболекаря за смъртта на дете влиза в съда"}
{"url": "https://m.offnews.bg/news/Drugi_18773/Sportat-pozdravi-detcata-za-1-iuni_657073.html", "text": "Куп спортни знаменитости, федерации и клубове не пропуснаха да честитят днешния празник на детето 1 юни. Специални поздрави към децата отправиха от българската федерация по волейбол с атрактивно видео, в което се включиха звездите Теодор Салпаров, Ева Янева и други. Водещите футболни клубове Левски и ЦСКА-София също поздравиха хлапетата за празника, а боксовата звезда Кубрат Пулев организира също ден за децата в своя спортен клуб.По традиция на този ден малчуганите ще се насладят на много празнични концерти, танци, спортни игри, аниматори, награди и още много други изненади.Екипът на OFFNews.bg присъединява към всички и пожелава на малчуганите безгрижни и щастливи дни и усмивката никога да не слиза от лицата им.", "date": "2017.06.01", "title": " Спортът поздрави децата за 1 юни"}
{"url": "https://m.offnews.bg/news/Obshtestvo_4/Kmetat-na-Stara-Zagora-potvardi-che-izgrazhdaneto-na-kvartal-Bedechk_657062.html", "text": "Кметът на Стара Загора Живко Тодоров на практика потвърди тезата на защитниците на парка \"Бедечка\", че ако се реши да се изгради квартал на мястото на живописната местност, то това е свързано с многомилионни инвестиции в инфраструктура.Според екоактивистите от \"Запазете Бедечка\" общинарите в града подвеждат гражданите на града както за стойността на инфраструктурата за новия квартал на мястото на парка, така и за обезщетенията, които би трябвало да се платят при запазването на зеленото богатство на града.Според тях, ако се реши да се строи нов квартал, ще трябва да се изградят кръгови движения, четирилентов булевард, мостове, километри улична мрежа, цялата подземна и надземна комуникация, проектиране и надзор.", "date": "2017.06.01", "title": " Кметът на Стара Загора потвърди, че изграждането на квартал \"Бедечка\"  ще е скъпо"}
{"url": "https://m.offnews.bg/news/Futbol_18793/BFS-otriaza-meraka-na-Levski-sinite-shte-igraiat-barazh-s-Vereia-za_657057.html", "text": "Левски и Верея ще играят бараж за последната квота в Лига Европа, обявиха официално днес от Спортно-техническата комисия към БФС.Двубоят ще се играе в неделя от 20:00 часа на стадион \"Георги Аспарухов\". Победителят ще стане четвъртият роден участник в турнира.Другите ни представители в Европа са Лудогорец, който ще играе в Шампионската лига, а Ботев Пловдив и Дунав Русе ще бранят честта на българските отбори във втория по сила турнир.Възпитаниците на Треньора Веселин Великов ще играят в Лига Европа след 42-годишно прекъсване. Русенци завършиха на четвърто място в първенството, като ще заменят ЦСКА-София, който стана сребърен медалист, но не получи право да играе в предварителните кръгове на Лига Европа.Носителят на Купата на България за 2017 година Ботев Пловдив пък започва участието си в в турнира на Лига Европа от първия предварителен кръг.", "date": "2017.06.01", "title": " БФС отряза мерака на Левски, \"сините\" ще играят бараж с Верея за  Европа"}
{"url": "https://m.offnews.bg/news/Politika_8/Patriotite-zashtitiha-bitiia-balgarin-v-Ukrajna_657074.html", "text": "Обединени патриоти рязко осъждат нападението над общинският съветник в Украйна Василий Кащи – представител на българското малцинство, заяви народният представител Юлиан Ангелов в парламента.От трибуната на Народното събрание той представи декларация от името на парламентарната група на Патриотите. Патриотите искат българските държавни институции да се намесят категорично в защита на малцинството ни в Украйна. Не за първи път българското малцинство там е подложено на терор от крайно десни представители на украинската политика, напомни депутатът. Настояваме външно министерство и българското посолство в Украйна, както и предлагаме на парламентарните групи в българския парламент, ясно и категорично да осъдят това нападение над Василий Кащи. Българската държава е длъжна да защити представителите на българската общност в Украйна, се казва в декларацията.Юлиан Ангелов напомни, че малцинството ни там наброява между половин милион и 800 хиляди души по различни статистики. Той заяви, че определени сили в Украйна се опитват да въвлекат българското малцинство във техни конфликти и българите да бъдат изкупителна жертва на тези проблеми.Българското малцинство в Украйна може да разчита на подкрепа от България, това трябва категорично да заявим като политици и като държава. Не бива да позволяваме представители на българските общности, където и да било по света, да бъдат нападани, бити, тормозени и обиждани за това, че са българи, заяви патриотът.В декларацията Ангелов напомни и за обругаването на паметника на българските опълченци в Болград в навечерието на националния празник 3 март. Паметникът бе надраскан, а надписите бяха призив към българите в Украйна да си хващат багажа и да заминават за България.Време е наистина ние да предложим начин за защита на българските малцинства в Украйна и в други държави. Българската държава да изрази категорично несъгласие българи в чужбина да бъдат третирани по този начин.В заключение депутатът Юлиан Ангелов призовавам всички парламентарни групи да осъдят този случай и да застанат в подкрепа на българското малцинство в Украйна.", "date": "2017.06.01", "title": " Патриотите защитиха бития българин в Украйна"}
{"url": "https://m.offnews.bg/news/Sviat-_12/Diadoto-na-dete-koeto-ne-dochaka-pari-za-lechenie-strelia-po-zdravni_657078.html", "text": "57-годишен мъж стреля по бившия министър на здравеопазването на Македония Никола Тодоров.Нападателят е дядо на момиченце от Велес, което почина преди две години, чакайки държавата до отпусне пари за лечението му в чужбина. 9-годишната Тамара страдаше от сколиоза.Стрелбата е станала пред сградата на министерството, където днес Тодоров трябваше да предаде властта на новия здравен министър Арбен Таравари.Дядото е стрелял два пъти с пистолет по Тодоров, но не го е уцелил.Никой не е пострадал при нападението.57-годишният мъж е арестуван секунди след стрелбата.", "date": "2017.06.01", "title": " Дядото на дете, което не дочака пари за лечение, стреля по здравния министър на Македония"}
{"url": "https://m.offnews.bg/news/Obshtestvo_4/Politcejska-aktciia-se-provezhda-v-romskata-mahala-v-Haskovo_657061.html", "text": "Полицейска акция се провежда на територията на квартал \"Република\" в Хасково.Точно в 10.00 часа на входно-изходните пътища бяха разположени патрулни коли на полицията, съобщава БНТ. В центъра на населения предимно с роми квартал пристигнаха 3 камионетки на жандармерията, две от които впоследствие бяха изпратени в периферните части. Централният екип започна проверка на зеленчуковия пазар и на магазините в търговската част.Специализираната операция е съвместна между РПУ - Хасково и жандармерията. Проверява се основно за наличието на акцизни стоки без бандерол, подправени артикули на запазени търговски марки, наркотици и крадени вещи, съобщи говорителят на ОД на МВР - Хасково Нина Николова. Друг акцент по нейни думи са превенцията на рискови места и контингент.Предвижда се проверките да бъдат ежеседмични.", "date": "2017.06.01", "title": " Полицейска акция се провежда в ромската махала в Хасково"}
{"url": "https://m.offnews.bg/news/112_6/Dvama-rabotnitci-se-zadushiha-ot-benzinovi-izpareniia_657077.html", "text": "Окръжната прокуратура във Варна ръководи досъдебно производство за трудова злополука с двама загинали. Това съобщиха от Апелативна прокуратура-Варна.При ремонтни дейности днес в бензиностанция в провадийското село Блъсково работник паднал в празна цистерна за съхранение на гориво. След инцидента на помощ на пострадалия се притекъл неговият началник. Двамата мъже се задушили от изпаренията в цистерната и са загинали на място.След като случаят е бил докладван на дежурния прокурор в Окръжната прокуратура във Варна, е разпоредено разследването на тежката трудова злополука с двама загинали да се поеме от следовател при Окръжния следствен отдел към ОП – Варна.В момента се извършва оглед на местопроизшествието.", "date": "2017.06.01", "title": " Двама работници се задушиха от бензинови изпарения"}
{"url": "https://m.offnews.bg/news/Zdrave_18753/Pirogov-uveri-che-niama-da-spre-da-priema-patcienti_657075.html", "text": "От \"Пирогов\" увериха, че болницата няма да спре да приема пациенти - през деня и през нощта, въпреки затрудненото си финансово положение. По-рано днес от лечебното заведение обявиха, че болницата е надвишила лимита си за май с половин милион лева и ако той не бъде изплатен от Здравната каса, лечебното заведение ще бъде в силно затруднено финансово положение. \"80% от преминалите \"надлимитни\" болни са спешни и спазването на зададения лимит означава, че болницата трябваше да преустанови дейност още преди седмица\", обявиха оттам.По-късно те увериха, че болницата няма да спира работа и всички пациенти, които се нуждаят от помощ, ще я получат, но настояха да се преосмисли методиката за изчисляване на лимитите. В същото време от Здравната каса обясниха, че районните здравни каси следят за изразходването на средства от болниците. От НЗОК допълниха, че всяка болница има възможност да надвишава с 3% на стойностите за всяко тримесечие, а след мотивирано искане от директора на РЗОК, Надзорът на Касата да утвърди и по-голяма сума.Здравният министър Николай Петров обясни, че ще се срещне с ръководството на \"Пирогов\", за да се информира за проблема. ", "date": "2017.06.01", "title": " \"Пирогов\" увери, че няма да спре да приема пациенти"}
{"url": "https://m.offnews.bg/news/Futbol_18793/Zenit-obiavi-naznachenieto-na-Manchini_657081.html", "text": "Италианският специалист Роберто Манчини беше обявен като нов старши треньор на руския гранд Зенит Санкт Петербург.Новината беше официално съобщена от клуба. 52-годишният италианец наследява поста от румънеца Мирча Луческу, който беше уволнен на 28 май, след като не успя да изведе тима до шампионската титла.Договорът на Манчини е за три години с опция за продължаване с нови две при добри резултати.\"Benvenuto, Roberto Mancini!\", пише в съобщението на Зенит.Манчини до последно беше спряган и за други европейски грандове, но в крайна сметка е избрал руската оферта.Италианските треньори са тотален хит в Европа в момента. Масимилиано Алегри изведе Ювентус до финал в Шампионската лига, Антонио Конте направи Челси първенец в Англия едва в първия си сезон начело на лондончани, а същото Карло Анчелоти стори същото в Германия с Байерн Мюнхен.", "date": "2017.06.01", "title": " Зенит обяви назначението на Манчини"}
{"url": "https://m.offnews.bg/news/Sviat-_12/Blokirat-domakinstvoto-na-Turtciia-za-sreshta-na-NATO_657069.html", "text": "Германия и други страни членки от НАТО правят опити да блокират Турция като домакин на следващата среща на върха на Алианса, която ще се проведе идната година. Целта е да се избегне впечатлението, че НАТО подкрепя вътрешната политика на Турция, пише германският в. \"Ди Велт\", цитиран от БГНЕС.Изданието се позовава на информация от високопоставени дипломати от НАТО.\"Не искаме да увеличим международните пълномощия на Турция и желаем да избегнем впечатлението, че НАТО подкрепя вътрешната политика на турското правителство\", твърдят те.Според немските медиите Германия, Франция, Холандия и Дания вече са се опитали да отнемат на Турция домакинството за провеждането на срещата на НАТО другата година. Общо 18 страни от Европейския съюз, както и Канада, са изразили съгласие с намерението да бъде предотвратено организирането на събранието в турския град Истанбул.Окончателното решение се очаква да бъде взето през юни. Предполага се, че ако предложението за Турция отпадне, следващата година лидерите на страните членки на НАТО ще се съберат в новата щаб-квартира на Алианса.", "date": "2017.06.01", "title": " Блокират домакинството на Турция за среща на НАТО"}
{"url": "https://m.offnews.bg/news/Kultura_33/Detca-chetoha-liubimite-si-knigi-na-roditeli-v-Peroto_657072.html", "text": "На 1 юни – Международния ден на детето в литературен клуб „Перото“ официално бе даден стартът на „Националната седмица на детската книга“ – истински празник за деца, издатели, артисти, преводачи, родители, учители и всички отдадени на каузата на четенето.„За нас е изключителна чест и сме много радостни да сме съорганизатори на „Националната седмица на детската книга“, обърна се директорът на Двореца Мирослав Боршош към децата. В първия ден от инициативата деца четоха на родители любими свои произведения.От 2 до 6 юни целодневно ще се провеждат творчески работилници, в които децата ще развиват таланта си и ще се учат от менторите си по забавен и увлекателен модел, а актьори от Столичния куклен театър ще творят с малчуганите.", "date": "2017.06.01", "title": " Деца четоха любимите си книги на родители в \"Перото\""}
