{"url": "https://offnews.bg/112/izdirvanoto-15-godishno-momiche-se-e-pribralo-671773.html", "text": "Издирваната Виктория Недялкова се е прибрала, съобщава bTV.Столичната полиция съобщи по-рано днес, че издирва 15-годишната Виктория.Момичето е напуснало домашния си адрес на 21 декември 2017 г. около 17:00 ч. и оттогава беше в неизвестност.", "date": "2017.12.23", "title": "Издирваното 15-годишно момиче се е прибрало"}
{"url": "https://offnews.bg/nashite-avtori/o-pozitciite-na-2017-godina-671758.html", "text": "Политическият процес, който беляза отминаващата 2017 година, започна по-рано и няма да завърши през предстоящата 2018 година. Той е доминиран от агресивни външни влияния; траен спад на доверие в публичните институции; установяване на определен модел на управление и смяна на поколенията, както в политиката, така и в българското общество. И все пак 2017 година ще остане свързана с конкретни трансформации в политическия живот, които промениха перспективите пред развитието на България през следващите години.Почти пълната загуба на ориентация в левия политически спектър насърчи промяната на председателя на БСП. Изборът на новия председател бе резултат от споразумение, което трябваше да управлява ефективно щетите, които нанесе предишната партийна линия. Повече от година и половина по-късно архитектите на тази промяна са отстранени от управлението на партията, а „новият курс” на БСП определи една от най-съществените промени в българския политически живот през последните години. През отминаващата 2017 година политическата геометрия отново придоби фигурата на фрагментирано пространство с два противостоящи си центъра.В пространството на традиционните десни партии (доколкото това понятие все още има смисъл) настъпи поредната фаза на най-опасното политическо състояние – загуба на чувство за реалност. През пролетта на 2016 година бе лансиран т.нар. Манифест за Републиката. Този опит за политическо инженерство „манифестира” практическите измерения на политическия инфантилизъм. Това състояние е точно толкова опасно в политиката, както и в неговите клинични показания, описани от Зигмунд Фройд. Неговият разрушителен ефект не се ограничи само до резултатите от президентските и парламентарните избори. Той продължава да руши и подменя перспективата на дясната политика в България, подменяйки смисъла на ценностни и политически ориентири, от които ще зависи развитието на следващите поколения български граждани.ГЕРБ консолидира ролята си на народна партия на България. Резултатите от парламентарните избори през 2017 година не само маркираха „безпаметната безпомощност” (използвах това определение за първи път след първия тур на президентските избори през 2006 година, но за съжаление то продължава да е актуално и днес) на десните политически формации, но и формулираха нестандартно предизвикателство пред българската перспектива към европейския политически процес. Във формалната представа за европейска политика ГЕРБ би трябвало да изберат за коалиционен партньор ДПС като партия-член на европейско политическо семейство. Всъщност, изборът на коалиционен партьор в лицето на трите политически формации, предизборно обединени в коалицията „Обединени патриоти”, е едно от събитията на 2017 година.На свой ред, след разделението и вътрешното противопоставяне между ДПС и ДОСТ, което беляза друга съществена линия в развитието на българския политически процес през изминаващата година, ДПС получи необходимата подкрепа, за да възстанови отчасти вилянието си и да планира следващите си действия. Привидната непреодолимост и „незаобиколимост” на Движението бе възстановена отчасти, като резултат от развитието на общата криза на легитимност на останалите политически партии. Изглежда, че поредният опит за „нормализация” на ДПС ще завърши успешно през следващата година и ще вдъхне нов живот на организацията на предстоящите през 2019 година европейски и местни избори. Като че ли ДПС е по-необходимо на останалите политически партии, отколкото на онези български граждани, от чието име участва във властта през всички тези години.Изборът на независимия кандидат за президент, подкрепен от инициативен комитет, представляван от Стефан Ламбов Данаилов, генерала от резерва Румен Радев, обозначи началото на поредната фаза в развитието на българския политически процес. За първи път от съществуването си, БСП не се яви на президентските избори през 2016 година, но положи огромни усилия да убеди всички, че ги е спечелила. В отношенията между президента и БСП се генерираше и ще продължи да се развива съществена част от политическата енергия на промените, които определят стартовите позиции на партиите и през следващата година.Факторът, който привидно динамизира политическата среда, е радикалното противопоставяне, върху което гради поведението си БСП, в съответствие с „новата паритйна линия”. Служебното правителство, назначено от президента, показа, че неговата представа за управление се различава от плановете на „Позитано”.Амбициите на президента не предполагат връщането на БСП на власт, а пряко участие в управлението на България. Президентските амбиции за властване го отведоха вече дълеч извън рамките на правомощията и отговорностите на държавния глава. Усилията на президента да налага собствен дневен ред принуждават БСП да следва неговите амбиции, а това е неустойчива и лишена от политически проект роля, която усилва напрежението в тила на председателя на партията.Привидният ентусиазъм, който вдъхна на БСП изборът на Радев за президент, насърчи незапомнен опит за реванш и реабилитация на тоталитарния режим от съветски тип. Дори в началото на 90-те години БСП не си е позволявала да говори и да лансира с такава енергия реваншизма срещу демократичните промени в България. Много по-сериозният проблем е в това, че радикалният ляв популизъм, комбиниран с реваншизъм, успяха да мобилизират различни групи от български граждани, които позволиха на БСП да получи по-съществен електорален резултат на парламентарните избори. Национал-социалистическата реторика на БСП даде резултат. Твърдейки, че се бори „за народа ни”, председателката на социалистите се опита едновременно да разшири влиянието на БСП и в същото време - да подмени партийния актив. Войната „на два фронта” няма да завърши с успех, но именно тя създаде представата за завръщане на модел на политическо противопоставяне между два политическа центъра – ГЕРБ и БСП.Оставайки изключително политически неефективна заради липсата на приоритети и политическа компетентност, тактиката на БСП залага на скандализирането на всеки социален проблем. Вече никой не си спомня броя на темите и акциите на социалистите, които са скандализирали публичното пространство и не са довели до конкретен резултат. Поне засега, тази тактика поддържа външния образ на БСП като „решителна опозиция”, но през следващата година ще стане ясно, доколкото това е достатъчно за избирателите и особено - за активистите на социалистите.Коалиционното споразумение между ГЕРБ и Обединените патриоти е един от най-съществените политически документи на 2017 година. То осигурява монолитна подкрепа от страна на парламетарното мнозинство за управленската програма и в същото време оставя свободни пространства за всяка от партиите, които могат да лансират и отстояват собствени позиции, извън договорените теми по управленската програма. По този начин почти непрекъснато изглежда, че управляващата коалиция е нестабилна, но в същото време успява да поддържа както електорална подкрепа, така и да формира и налага политически дневен ред в управлението.Председателството на Съвета на Европейския съюз, отвъд своята административна и политическа логика, наистина представлява шанс за България. Ние ще председателстваме Съвета по право, а не поради късмет, но все пак това е и шанс за България, защото през процеса на посредничество и водене на преговори по важните теми на европейската интеграция можем да постигнем ново качество на собствената ни интеграция и развитие в Европейския съюз. Много важно е как българският политически елит и българските граждани ще успеят да артикулират собствената си перспектива за развитието на България през логиката и динамиката на европейската политика.В този смисъл вотът на недоверие, или дезориентираните, но все по-агресивни атаки на опозицията срещу управляващата коалиция, няма да допринесат нито за подобряването на качеството на управлението, нито за възстановяването на общественото доверие към националните институции. Неотклонните усилия за повишаване на нивото на политическо противопоставяне ще продължат да доминират политическата среда, но и ще откриват нови пространства за смислена политическа алтернатива, каквато, поне засега, официалната опозиция не успява да формулира.През следващата година политическият процес на трансформация ще продължи. Той няма да завърши преди следващия изборен цикъл, но ще продължи да въздейства върху процеса на политическа социализация на младите поколения и усилията на възрастните поколения да запазят своята представа за смисъл, ред и достойнство.", "date": "2017.12.23", "title": "(О)позициите на 2017 година"}
{"url": "https://offnews.bg/sviat/pozhar-izbuhna-v-londonskia-zoopark-671753.html", "text": "Повече от 70 пожарникари се борят с огнена стихия, избухнала в Лондонския зоопарк, съобщава Би Би Си.Пламъци са обхванали кафене, магазин за сувенири и зона за развъждане на животни. Няма пострадали животни и хора, а причината за огъня все още е неизвестна.Огънят е избухнал в близост до басейна за пингвините в задната част на обекта.В изявление от столичната противопожарна служа се уточнява, че за потушаването на стихията са задействани 72-ма пожарникари.", "date": "2017.12.23", "title": "Пожар избухна в Лондонския зоопарк"}
{"url": "https://offnews.bg/obshtestvo/stolichnata-politcia-izdirva-izcheznalo-15-godishno-momiche-obnovena-671757.html", "text": "05 РУ-СДВР издирва 15-годишната Виктория Недялкова. Момичето е напуснало домашния си адрес на 21 декември 2017 г. около 17:00 и оттогава е в неизвестност.Тя е на видима възраст 15-17г., висока 165-170см., телосложение нормално, коса - кестенява до раменете, очи - кафяви.Момичето е било облечено с черно шушляково пухено яке с качулка, черни ботуши /апрески/ и черно-бяло спортно сакче.Умоляват се гражданите, които могат да дадат информация за лицето да се обадят на телефон 112, 02/9825938 или в най-близкото поделение на МВР. Анонимността е гарантирана.", "date": "2017.12.23", "title": "Столичната полиция издирва изчезнало 15-годишно момиче (обновена)"}
{"url": "https://offnews.bg/futbol/barselona-unizhi-real-madrid-na-bernabeu-671761.html", "text": "Лидерът в Испания Барселона направи голяма крачка към спечелването на титлата, след като победи един от основните си конкуренти Реал Мадрид с 3:0 на \"Сантяго Бернабеу\" в поредното издание на \"Ел Класико\" от 17-ия кръг на Примера дивисион.Головете за успеха на каталунците паднаха през втората част, а домакините доиграха мача с човек по-малко, след като Даниел Карвахал беше изгонен половин час преди края.Нищо не предвещаваше такъв разгром на \"белия балет\" в началото на двубоя. Реал дори беше по-активният отбор преди почивката, като играта се водеше в полето на гостите. След паузата каталунците заиграха по-добре, а Реал прие играта в своята половина.В 54-ата минута се стигна до откриването на резултата. Серхио Бускетс задържа топката пред своето наказателно поле. Той събра куп футболисти и намери пролука към Иван Ракитич.Хърватинът дръпна чак до наказателното поле, където подаде встрани за Сержи Роберто, а той асистира на Луис Суарес, който вкара от лесна за него позиция - 0:1.В 63-ата минута при нова опасна атака на Барселона Карвахал игра умишлено с ръка и беше изгонен. Реферът отсъди дузпа, която Меси реализира. В самия край на мача и Алейш Видал записа името си сред голмайсторите.Така Барселона събра 45 точки на върха, докато Реал Мадрид е 4-и с 31 и мач по-малко.", "date": "2017.12.23", "title": "Барселона унижи Реал Мадрид на 'Бернабеу'"}
{"url": "https://offnews.bg/obshtestvo/100-000-avtomobila-napuskat-sofia-za-praznitcite-dnes-671756.html", "text": "100 хил. автомобила ще напуснат днес София, очакват от КАТ. Комисар Тенчо Тенев от \"Пътна полиция\" коментира пред \"Фокус\", че до момента не са установени сериозни нарушения на пътя, а трафикът постепенно се засилва.Най-натоварено е на разклона за Панчарево, повечето софиянци се насочват към Боровец, коментира Тенев.На \"Тракия\" също се е образувала колона, но и там ситуацията е под контрол.На места има полицейски служители, готови да регулират движението, каза началникът на КАТ.Най-засилен трафик от пътна полиция в столицата очакват до 14 часа.", "date": "2017.12.23", "title": "100 000 автомобила напускат София за празниците днес"}
{"url": "https://offnews.bg/dw/rusia-2018-putin-ostava-studeniat-mir-prodalzhava-671755.html", "text": "Изборите могат да бъдат интересни. Особено когато победителят не е предварително известен. В този смисъл президентските избори в Русия могат да бъдат толкова забавни, колкото е четенето на телефонния указател на град Челябинск. Всички, дори и допуснатите кандидати за президентския пост са наясно, че победителят ще бъде Владимир Путин. Та нали Кремъл контролира телевизиите, има повече пари и може винаги да се опре на правителствения апарат и на силите за сигурност. Ако има някой кандидат, който да е опасен за Путин, той няма да бъде допуснат до изборите. В този смисъл Кремъл може да е доволен от това, което ще последва през идните седмици и месеци: изборна борба, която не е никаква изборна борба. Една надпревара, в която президентът отново ще стане държавен глава, без да се страхува от конкуренция.Висока избирателна активност като критерий за успехПравителството обаче иска нещо повече от една победа. То иска подавляваща победа с висока избирателна активност. Някъде около 70 процента, а най-добре и още повече. Трудно е обаче тази цел да бъде постигната. Защото Иван Иванич с право се пита: защо да се мъкна през преспите до урната, след като Владимир Путин и без друго ще си остане президент? И когато де факто изборите не са никакви избори, нормалният руски гражданин си остава вкъщи под мотото: \"Нека си преброяват с техните беларуски наблюдатели гласовете както си искат!\" Всъщност на Владимир Путин не му и трябва това шоу. Защото дори и независимите анкети показват, че той е безспорният фаворит. Дори и при истински и честни избори, 65-годишниятПутин ще победи. Негова тайна си остава защо се бои от риска. Вероятно се опасява от демонстрации? Или пък вярва, че много от неговите сънародници са забравили така популярната анексия на Крим и искат да му припишат отговорността за спадащия жизнен стандарт? Във властовите отношения в Русия едва ли нещо ще се промени и през 2018 година. Интересно може да стане след изборите на 18 март. Любопитно ще бъде дали с целенасочени кадрови промени Путин ще подготви страната за времето след него. Кремълските астролози вече гадаят кой би могъл да стане премиер. Сегашният министър-председател Медведев изглежда с отслабени позиции. Все още не са отшумели обвиненията, че той е присвоил милиони. Дали Путин ще назначи за свой заместник някой либерален икономист или пък човек от апарата за сигурност? Така или иначе, това може да бъде сигнал за бъдещия политически курс на Русия.Нов властови фактор в Близкия изтокТова може да бъде сигнал и за външната политика, и за политиката за сигурност. След като американците се изтеглиха от много региони, Русия и Китай се опитват да запълнят този властови вакуум. Президентът Путин междувременно се намесва активно в Близкия изток, където допреди няколко години Русия не играеше почти никаква роля. Неговото протеже Асад остава на власт в Сирия. Поне в това отношение Русия успя да се наложи. Едва ли ще настъпи някакво раздвижване и в украинската криза през 2018 година. И през новата година Москва няма да се откаже от Крим и няма да спре военните помощи за рускоговорящото население в източната част на страната. Съответно и западните санкции ще останат в сила. И двете страни изчакват. Процесът от Минск буксува. Дори и масивните американски оръжейни доставки едва ли ще променят статуквото в Украйна. Русия изчаква и се надява интересът на Брюксел и Вашингтон към този регион да намалее.Добър домакин. И сигурен?През лятото Путин ще се наслаждава на внимание по цял свят. Дори и руските футболисти да не се представят добре. Москва иска да стори всичко, за да се покаже като добър домакин. Разбира се, че съществува опасност от терористични нападения на ислямисти, например от завърнали се от Сирия или Ирак рускоговорящи екстремисти от ИД. Много трудно биха могли да бъдат предотвратени и самоубийствени атентати на обществени места. Голямо предимство би било, ако американските и руските служби си сътрудничат поне в борбата срещу тероризма. Само че Вашингтон не е съгласен. И \"студеният мир\" няма да свърши.", "date": "2017.12.23", "title": "Русия 2018: Путин остава, \"студеният мир\" продължава"}
{"url": "https://offnews.bg/temida/arestuvaha-retcidivist-iznasilil-dve-zheni-v-plovdiv-671762.html", "text": "Районната прокуратура в Пловдив привлече като обвиняем 32-годишен мъж за това, че на 7 и 20 декември е изнасилил две жени. Престъпленията са извършени в условията на опасен рецидив, съобщиха от пресцентъра на прокуратурата.По двата случая са започнати досъдебни производства. Късно снощи обвиняемият Владимир П. е арестуван в дома си в Пловдив от служители на отдел \"Криминална полиция\".С постановление на наблюдаващия прокурор той е задържан за срок до 72 часа.Прокуратурата ще внесе утре искане в съда за определяне на мярка за неотклонение \"задържане под стража\" спрямо него.Владимир П. е бил осъждан на 4,3 г. лишаване от свобода за изнасилване.Той е бил освободен от затвора през април 2017 г.", "date": "2017.12.23", "title": "Арестуваха рецидивист, изнасилил две жени в Пловдив"}
{"url": "https://offnews.bg/ikonomika/helecloud-sred-naj-dobrite-oblachni-kompanii-v-sveta-671765.html", "text": "HeleCloud е сред финалистите в тазгодишното издание на Cloud Awards Program - в категориите „Най-добра облачна инфраструктура“ и „Най-обещаваща стартъп компания“. Тя е и единствената европейска компания, бореща се за отличие в двете категории. В Cloud Awards Program се включиха над 300 компании от Северна и Южна Америка, Австралия, Европа и Близкия Изток, като само 118 от тях ще се състезават за отличие в 18 категории.„Да бъдем сред финалистите в Cloud Awards Program е голямо признание за усилената работа на целия екип на HeleCloud, неговата отдаденост, високи постижения и иновации през последната година\", коментира Добромир Тодоров, главен изпълнителен директор, HeleCloud.Cloud Awards e международна програма, която отличава постиженията и иновациите на клауд лидерите, иноваторите и организациите, преминаващи към облачните технологии. Финалистите в състезанието се оценяват от международно признато експертно жури. е бързо развиващ се технологичен консултант и доставчик на облачни услуги и инженеринг в платформата на Amazon Web Services. За малко повече от година компанията е изградила високоефективна комбинация от методологии, системи за работа, знания, умения и стратегически партньорства за ефективно внедряване на облачните технологии и постигането на най-високи стандарти.HeleCloud бе отличена за „Пробив в търговията и инвестициите – навлизане в нов пазар в България и Великобритания“ от Британско-българската бизнес асоциация и за най-иновативен стартъп в тазгодишното издание на наградите на Българската аутсорсинг асоциация и Българската асоциация на софтуерните компании. ", "date": "2017.12.23", "title": "HeleCloud сред най-добрите облачни компании в света"}
{"url": "https://offnews.bg/sviat/obilnite-snegovalezhi-zatrudniavat-patnia-trafik-v-gartcia-671763.html", "text": " Обилните снеговалежи в Гърция затрудняват движението на моторни превозни средства, предупреждава българското министерство на външните работи. Проблеми с движението на автомобили има в отделни участъци в окръзите Драма, Родопи, Флорина, Пелас и Арта на област Западна Македония и Тракия, Арголида, Аркадия в област Пелопонес, Етолия и Ахея в област Ахарне, Евия, Фтиотида, Евритания в Централна Гърция, Кардица и Магнисия в област Тесалия.В района на столицата ситуацията е под контрол с изключение на затворени участъци на ул. „Пендели\" в посока Неа Макри.Поради лоши метеорологични условия, към момента са затворени пристанищата в Рафина и Лаврио, а един кораб от пристанище Пирея до Цикладите е отменен.За някои по-малки пристанища рейсовете се осъществяват след решение на капитана на плавателния съд.Към момента остават затворени периферни пътища, като основните пътни артерии може да се считат за нормално проходими в зимни условия.Посолството на Република България в Атина информира, че към момента не са постъпвали сигнали от наши сънародници за възникнали проблеми във връзка с пътната обстановка.Очакванията на метеоролозите са за ново влошаване на времето по-късно през днешния ден.", "date": "2017.12.23", "title": "Обилните снеговалежи затрудняват пътния трафик в Гърция"}
{"url": "https://offnews.bg/sviat/zaev-otkazvam-se-ne-e-viarno-che-makedonia-e-edinstveniat-nasledni-671766.html", "text": "Премиерът на Македония Зоран Заев е готов да се откаже от твърдението, че неговата страна единствена има право на наследството на Александър Велики.Целта на Заев е да се намери решение на 26-годишния спор със съседна Гърция за името на Македония.Аз - от името на правителството - се отказвам от твърдението, че Македония е единственият наследник на Александър Велики, който е стигнал до Персия, до Индия и т.н. Отказвам се вероятно и от Александрия, Египет, защото кралството на Александър Македонски се е простирало навсякъде, каза Заев в интервю за телевизия Телма.Историята принадлежи не само на нас, а и на Гърция, на България и на много други страни, добави македонският премиер.Откакто стана независима от Югославия през 1991 г. Република Македония твърдеше, че има право поне на част от наследството на най-известния владетел на антична Македония. Това разгневи гърците, които гледат на името Македония като на скрита експанзионистична претенция към региона Македония в северна Гърция, припомня  Асошиейтед прес.Затова и Гърция наложи вето на членството на Република Македония в НАТО.", "date": "2017.12.23", "title": "Заев: Отказвам се - не е вярно, че Македония е единственият наследник на Александър Велики"}
{"url": "https://offnews.bg/analizi/g-n-kachinski-pratete-vashi-hora-da-im-obiasnim-kak-stavat-tezi-rabo-671760.html", "text": "Европейската комисия предлага суспендиране на гласа на Полша в ЕС заради законодателство, регламентиращо политическа намеса в работата на съдебната власт. Така е, който си има независима съдебна власт, той може да планира политическа намеса в работата й.Ние нямаме такъв проблем. Да оставим настрани, че у нас политически институции на изпълнителната и законодателната власт пряко избират съществена част от магистратите в различните институции на съдебната власт. Това, което е най-вече за отбелязване обаче е, че българската олигархия контролира съдебната власт - както и останалите институции на държавата - чрез пряк контрол върху номинирането и избирането на ключовите фигури в съдебната йерархия.Политическата намеса в правосъдната система у нас никога не е била прекратявана, дори и ограничавана. С политически мотиви бяха избрани главни прокурори като Татарчев и Филчев, след като с политически мотиви на прокуратурата бе отреден конституционен статут \"над мен - само Бог\".Експанзията на олигархичния контрол върху правосъдието продължи при всички управления през този век и достигна до пълно подчинение на системата през последните 5-7 години. Опитът за съдебна реформа, която да изведе решенията във висшите съдебни институции от политически контрол, бе осуетен.Но подчиняването на съдебната власт у нас далеч не върви единствено и само през публичната институционална конструкция на политическо влияние. Контролът на олигархията е всеобхватен, защото тя успешно поставя свои послушни служители чрез всички механизми и по цялата йерархия на правосъдието чрез шантаж с компромати, корупция и директно кадруване през подчинените й държавни институции.Е-ех, г-н Качински! Имате прекалено легитимистко мислене - искате всичко да постигнете с открити мерки на институционална законодателна промяна. Я пратете няколко ваши хора тука, да им обясним как стават тези работи ей тъй, изотзад... Както казва Щастливецът - да им покажем  Тогава хем вълкът сит, хем агнето цяло - защо Полша ще й взимат гласа, а нашият глас образцово си стои цял целеничък. Ха де!", "date": "2017.12.23", "title": "Г-н Качински, пратете ваши хора, да им обясним как стават тези работи ей тъй, изотзад..."}
{"url": "https://offnews.bg/futbol/manchestar-siti-izravni-bradat-rekord-na-livarpul-671770.html", "text": "Манчестър Сити постигна 17-а поредна победа в Премиър лийг, след като разби с 4:0 Борнемут на \"Етихад Стейдиъм\" в двубой от 19-ия кръг.След този успех \"гражданите\", които тази вечер преминаха границата от 100 гола, отбелязани в Премиър лийг за календарната година, увеличиха преднината си на 14 точки пред Манчестър Юнайтед, който гостува на Лестър.Два гола на Серхио Агуеро (27, 79) и попадения на Рахим Стълинг (53) и Данило (85) донесоха лесния успех на Сити. Загубата пък изпрати Борнемут в зоната на изпадащите.Така в календарната 2017-а година Сити вече има отбелязани 101 гола. Повече от 100 гола в Англия за последно е отбелязвал Ливърпул през 1982 година, като преди 35 години \"мърсисайдци\" нанизват 106 попадения.", "date": "2017.12.23", "title": "Манчестър Сити изравни брадат рекорд на Ливърпул"}
{"url": "https://offnews.bg/izvan-terena/putin-poigra-hokej-na-chervenia-ploshtad-671772.html", "text": "Руският президент Владимир Путин се включи в хокеен мач на Червения площад в Москва. За събитието информира пресслужбата на Кремъл, като качи и няколко снимки.Появата на Путин на ледената площадка е била част от Нощната хокейна лига, но повече подробности не се съобщават. От кадрите става ясно, че Путин е играл с номер 11, но не става известно дали е вкарвал шайби или е давал асистенции.В един отбор с Путин са играли министърът на отбраната Сергей Шойгу, както и бившите хокеисти Павел Буре, Вячеслав Фетисов, Алексей Касатонов и др.Путин не за първи път участва в Нощната хокейна лига. През май той игра за отбора Легенди на хокея, като наниза шест шайби във вратата на съперника Звезди на нощната лига.Нощната хокейна лига е любителска спортна организация, основана от Владимир Путин през 2011 година, когато беше премиер. Наградата за победителите е Купа и финансиране за строителство на хокейна прощадка в региона, откъдето са победителите.", "date": "2017.12.23", "title": "Путин поигра хокей на Червения площад"}
{"url": "https://offnews.bg/sviat/prez-poslednata-godina-naselenieto-na-zemiata-se-e-uvelichilo-s-83-mil-671759.html", "text": "Очаква се населението на света да достигне близо 7,6 милиарда души в началото на следващата година, съобщава агенция ДПА.По данни на германската Фондация за световното население, хората на Земята ще станат 7 591 541 000 на 1 януари 2018 г.През последната година световното население се е увеличило с 83 милиона.Очаква се броят на хората в Африка да нарасне особено бързо в идните десетилетия. Според прогнозите населението на континента ще се удвои от 1,26 на 2,53 милиарда до 2050 г.", "date": "2017.12.23", "title": "През последната година населението на Земята се е увеличило с 83 милиона души"}
{"url": "https://offnews.bg/obshtestvo/karolev-sled-nova-godina-natiskam-parlamenta-da-varne-uber-671750.html", "text": "Икономистът Владимир Каролев се зарече, че след Нова година ще стартира кампания за натиск върху Народното събрание, за да променят законите и фирми като Uber да могат да оперират у нас. За това той разказа във Фейсбук профила си.Повод за тази му инициатива е пътуване до Милано:Услугата Uber бе забранена само няколко месеца, след като стартира работа у нас в края на 2014-та година. КЗК обяви фирмата за нелоялна, а компанията спря да извършва превозни услуги. Въпреки това, един от най-големите офиси на Uber в света е именно у нас.", "date": "2017.12.23", "title": "Каролев: След Нова година натискам парламента да върне Uber!"}
{"url": "https://offnews.bg/sviat/svlachishta-i-tropicheska-buria-otneha-zhivota-na-90-dushi-vav-filipin-671754.html", "text": "Най-малко 90 души са загинали, а десетки са в неизвестност след тропическа буря, преминавала над южните части Филипини. Бурята Тембин причини наводнения и свлачища в части от остров Минданао, пише БиБиСи.Тембин е с ветрове до 80 км/ч, минава през Минданао и се отправя към южния край на Палаван, преди да се придвижи на запад. Два града, Тубод и Пиагапо, са сериозно пострадали, жилищни сгради са залети или погребани под камъни и свлачища.\"Реката се надигна и повечето от домовете бяха отнесени. Селото вече не е там\", коментираха от местната полицияДоброволците се опитват да изкопаят калта и да опитат да извадят телата в село Далама. Най-малко 10 души са загинали в Пиагапо, на 10 километра източно от Тубод.", "date": "2017.12.23", "title": "Свлачища и тропическа буря отнеха живота на 90 души във Филипините"}
{"url": "https://offnews.bg/medii/aezh-za-otraziavaneto-na-ubijstvoto-v-momchilgrad-zhurnalistikata-zag-671743.html", "text": "Асоциацията на европейските журналисти в България излезе с позиция по темата с отразяването на трагичния случай с убийството на дете в Момчилград.Според журналистическата организация се наблюдава грубо погазване на журналистическата етика.Цялата позиция на АЕЖ по темата:Асоциацията на европейските журналисти - България изразява силното си притеснение за начина, по който редица български медии отразяват убийството на 7-годишната Дамла Муса в Момчилград.През последните няколко дни сме свидетели на грубо погазване на стандартите на журналистическата етика, довело до крещящо нарушаване правата и достойнството както на починалото момиче, така и на нейната майка.Безотговорното подхвърляне на версии достигна до там, че национален всекидневник обяви майката на момичето за поръчител на убийството му. Тормозът продължи и след освобождаването й от ареста. Тя не беше оставена в мъката си дори след като беше освободена от ареста, а беше преследвана от журналисти до дома й.Самоцелното изнасяне на детайли от престъплението, което медиите не биха могли да направят без съдействието на полицията и прокуратурата, и комбинирането на тези подробности с недоказани хипотези и предположения е хищнически акт, който цели създаването на сензация и в никакъв случай не е в обществен интерес.Припомняме на нашите колеги, че като журналисти сме поели ангажимент да не засилваме мъката на хората, попаднали в беда или пострадали от престъпление", "date": "2017.12.23", "title": "АЕЖ за отразяването на убийството в Момчилград: Журналистиката загуби човешкото си лице"}
{"url": "https://offnews.bg/112/pozhar-ubi-vazrastna-zhena-vav-varna-671744.html", "text": "Пожар в жилищен блок на бул. Чаталджа във Варна отне човешки живот изминалата вечер.Сигнал за инцидента е подаден в 19:30 на тел 112. На място са изпратени 2 коли на пожарната, които са установили, че огънят е обхванал една от стаите.При потушаване на пожара в жилището е намерена починала възрастна жена. Причините за възникването на инцидента се изясняват, както и причините за смъртта на жената.Унищожени са домашно имущество и мебели.По случая предстои да бъде образувано досъдебно производство.", "date": "2017.12.23", "title": "Пожар уби възрастна жена във Варна"}
{"url": "https://offnews.bg/sviat/oon-glasuva-novi-sanktcii-sreshtu-severna-koreia-671746.html", "text": "Съветът за cигypноcт на OOН eдинодyшно нoложи нови cанкции на Севеpна Коpея cлед поcледния й теcт нo междyконтиненталната балиcтична paĸета, пpедаде Ройтеpc.Резолюцията, внесена от САЩ, цели да забpани почти 90 пpоцента от изнecа на pафиниpани петpолни пpодyкти за Севера Корея, като наложи таван от 500 000 баpела годишно, и изиcква pепатpиpането на cевеpнокорейците, pаботещи в чyжбина, в cpок от 12 месеца. Тя cъщо така огpаничава доcтавките на cypов петpол за Пxенян до 4 милиона баpела гeдишно.Резолюцията бе пpиета c 15 глаcа cpещy нито един пpотив, cъобщи поcтоянният пpедcтавител на Япония, която е пpедседател на Съвета този меcец.", "date": "2017.12.23", "title": "ООН гласува нови санкции срещу Северна Корея"}
{"url": "https://offnews.bg/kultura/trite-naj-haresvani-koledni-filmi-na-vsichki-vremena-video-671139.html", "text": "Коледа е времето, в което прекарваме повече време със семейството и близките си и следователно гледаме повече телевизия. А кои са 3-те най-харесвани коледни филми на всички времена според класациите на Esquire, Thrillist, Ranker, Timeout, Nerve?1. It's a Wonderful Life (\"Животът е прекрасен\")Филмът е заснет през 1946 година от режисьора Франк Капра. Сценарият е адаптация по разказа „Най-големият подарък“ на писателя Филип Ван Дорън Щерн. It's a Wonderful Life разказва историята на Джордж Бейли, изигран от актьора Джеймс Стюърт, който е нещастен бизнесмен, обмислящ самоубийство в навечерието на Коледа. В този момент му се явява неговият ангел-хранител и му показва как би изглеждал животът, ако Бейли не съществува.Филмът е сред един от най-обичаните в САЩ и е обявен за най-харесвания коледен филм на всички времена.2. Miracle on 34th Street (\"Чудо на 34-та улица\")Филмът е заснет през 1947 година. Той е определен като трагикомичен, а режисьорът му е Джордж Сийтън.Лентата разказва историята на малката Сюзан, чиято майка ѝ е разкрила истината за Дядо Коледа и е отнела най-голямата магия от детството ѝ. Момиченцето е убедено, че щом добрият старец не съществува, тя няма да получи най-важните подаръци от списъка си, но тогава среща един по-специален Дядо Коледа. Той е възрастен мъж, нает да играе добрия старец в един търговски център, но смята, че наистина е Дядо Коледа. Подаря на Сюзан най-хубавия възможен подарък, а именно нещо, в което да вярва.3. A Christmas Story (\"Коледна история\")Филмът е заснет през 1983 година от режисьора Боб Кларк. Създаден е по книгата на Джийн Шепърд \"In God We Trust: All Others Pay Cash\". A Christmas Story разказва за 9-годишния Ралфи. Единственият подарък, който иска за празника той, е пушка с гумени топчета. Въпреки голямото му желание всички, включително майка му, учителката му и дори Дядо Коледа от един търговски център, му казват, че ще си извади окото с играчката. Когато идва сутринта на Коледа, Ралфи получава куп прекрасни подаръци, но така и не намира пушката, докато баща му не му я подарява. Момчето излиза щастливо навън и започва да стреля по уличните знаци. Едно от топчетата го удря в окото, но уцелва очилата му и за голям късмет Ралфи остава жив и здрав. Цялата история около пушката се развива на фона на много бой със снежни топки, смешни сцени със семейството на Ралфи и още куп бели, които ще ви накарат да се забавлявате от сърце.", "date": "2017.12.23", "title": "Трите най-харесвани коледни филми на всички времена (видео)"}
{"url": "https://offnews.bg/obshtestvo/mz-shte-se-obzavede-s-novi-400-linejki-prez-2018-ta-g-671748.html", "text": "400 нови линейки и обновяване на 27 центъра за спешна помощ чакат Министерството на здравеопазването през новата година. Това ще стане по Оперативна програма „Региони в растеж\" 2014 – 2020 г., съобщават от регионалното министерство.Общата финансова помощ, която МЗ ще получи по програмата е над 160 млн. лева.С изпълнението на проекта се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.Всички лица на територията на България ще имат равнопоставен достъп до медицинска помощ при спешни състояния в съответствие с най-добрите европейски практики и изисквания за своевременност, достатъчност, качество и безопасност.", "date": "2017.12.23", "title": "МЗ ще се обзаведе с нови 400 линейки през 2018-та г."}
{"url": "https://offnews.bg/futbol/iuzhnoamerikanetc-smenia-nedialkov-v-tcska-671749.html", "text": "В ЦСКА са готови с намирането на заместник на продадения ляв бек Антон Недялков.24-годишният футболист беше трансфериран в американския елитен тим Далас, като от това в касата на тима от \"Българска армия\" ще влязат 1,5 милиона долара. Според \"24 часа\" в Борисовата градина вече са набелязали негов заместник, който ще дойде от Южна Америка.В същото време легендарният бивш треньор на ЦСКА Аспарух Никодимов се изказа положително за трансфера на Недялков и изрази мнение, че отсъствието му няма да се отрази на представянето на тима напролет.\"Един играч се продава, когато го искат. За тези пари можеш 10 бекове да си вземеш, а и трябва да се попълни графата с приходи, не може само да вадиш. Той отдавна се беше настроил за чужбина и играта му през есента го показа\", коментира Паро пред \"Тема Спорт\".Позитивно за трансфера на Недялков говори и акционерът в ЦСКА Христо Стоичков, който има основна заслуга за трансфера на Антон Недялков в Далас.\"ЦСКА отново показа, че е марка №1 в българския футбол – каза Стоичков пред „Труд“. – Ние сме най-разпознаваемата емблема по света. С трансфера на Антон ЦСКА стана част от най-бързо развиващата се футболна лига в света, каквато е Мейджърлигата.Сигурен съм, че Недялков ще се представи на отлично ниво. Бил съм му треньор, още когато беше на 15 години. Много кадърно момче с огромен потенциал. Антон ще е доказателство за класата на ЦСКА. Поздравявам ръководството и феновете за отличния край на годината. Всички бяха като едно цяло и затова заслужаваме да празнуваме червена Коледа. Пожелавам здраве на всички българи!“, добави Камата.", "date": "2017.12.23", "title": "Южноамериканец сменя Недялков в ЦСКА"}
{"url": "https://offnews.bg/kultura/balgarsko-voenno-chudo-dojranskata-epopeia-video-671745.html", "text": "Историята помни много подвизи на различни нации, достойни да останат в спомените на поколенията и да надживеят своите герои. Несъмнено сред тези колоси на доблестта се нарежда и записаната със златни букви в българската бойна слава Дойранска епопея. Именно тя е във фокуса на осми епизод от документалната поредица на сдружение „Българска история“ и ЗАД „Армеец“ „Българско военно чудо“. Късометражният филм пресъздава славната битка при Дойран по време на Първата световна война между Съглашението и Българската армия.Обединените сили на англичани, французи, гърци и сърби не успяват да сломят волята на българския войник, който, въпреки потискащия артилерийски огнен дъжд, недостигът на провизии, въшките, студът и контрастния превес на противника в численост, отстоява своите позиции.Всичко започва през 1914-та година, когато България изоставя неутралитета си и се включва в Първата световна война на страната на Централните сили – Германия, Австро-Унгария и Османската империя империя срещу Съглашението – Англия, Франция, Русия, Италия. Врагът бързо оценява ключовото значение на Дойран и през август 1916-та година френски, английски и колониални части атакуват, но българите ги отблъскват с цената на тежки загуби поради лошо укрепена позиция.В следващите три години около Дойран се строят усилено Предна, Междинна и Главна защитни линии, инженерно оборудвани с бетонни и скални укрития, които да приберат всеки боец при артилерийски обстрел. Главна заслуга за оствояването на Дойран има тактическият и инженерен гений на легендарния ген. Владимир Вазов и самоотвержеността на неговите подчинени. През април 1917-та година се състои втората неуспешна атака от страна на английските войски и именно по време на тази битка Гео Милев е тежко ранен в главата и губи окото си. Следващите нападения от страна на Съглашението са също толкова безуспешни.През септември 1918-та година се състои поредното нападение срешу Дойран: три английски и две гръцки дивизии, един сръбски и един френски полк и стотици оръдия, са готови за нова атака. Невижданата артилерийска подготовка продължава почти 10 дни. Развръзката на „Дойранската епопея“, гледайте във видеото:", "date": "2017.12.23", "title": "Българско военно чудо: Дойранската епопея (видео)"}
{"url": "https://offnews.bg/obshtestvo/za-praznitcite-bezplatna-sinia-i-zelena-zona-v-sofia-ot-dnes-671698.html", "text": "В почивните дни около Коледа и Нова година зоните за платено паркиране в столицата няма да работят и паркирането ще е безплатно, съобщи Центърът за градска мобилност.Този период започва от днес и ще продължи до 27-ми  декември включително.  Такса за синя и зелена зона няма да се плаща и на 30 и 31-ви декември, както и на 1-ви януари. ", "date": "2017.12.23", "title": "За празниците: Безплатна синя и зелена зона в София от днес"}
{"url": "https://offnews.bg/sviat/sled-14-godini-s-gruevski-nachelo-vmro-dpmne-naj-posle-ima-nov-lider-671771.html", "text": "От днес ВМРО - ДПМНЕ, най-голямата опозиционна формация в Македония, има нов лидер. Християн Мицкоски бе избран за председател на партията на извънреден конгрес във Валандово.На 1 декември Никола Груевски, който беше премиер на Македония в продължение на 10 години, съобщи, че се оттегля от лидерския пост във ВМРО-ДПМНЕ. Така се стигна до извънредния конгрес и избора на нов председател.На форума във Валандово досегашният генерален секретар на партията Християн Мицкоски беше единственият кандидат за председателския пост, тъй като във ВМРО-ДПМНЕ се появиха фракции, които смятат, че конгресът е прибързан и нелегитимен.От общо 428 делегати, които гласуваха за нов лидер на ДПМНЕ, 376 подкрепиха Мицкоски, а 52 пуснаха невалидни бюлетини.От днес Никола Груевски ще е почетен председател на партията.В момента ВМРО-ДПМНЕ е най-голямата опозиционна формация в западната ни съседка, но претърпя сериозен провал на местните избори през октомври - партията спечели едва 5 кметски места, докато през 2013 г. разчиташе на изборен успех от 56 градоначалници.ВМРО-ДПМНЕ е учредена през 1990 г. и в своята история има едва двама председатели - основателя на партията Любчо Георгиевски и Никола Груевски.От 2003 г. Груевски беше несменяем на лидерския пост, а Георгиевски напусна ДПМНЕ и основа нова, значително по-малобройна формация: ВМРО - Народна партия.Формално ДПМНЕ е дясна, консервативна партия, асоцииран член на Европейската народна партия. Разчита предимно на популистки и националистически послания към избирателите.Груевски беше министър-председател на Македония в продължение на 10 години - от 2006 до 2016 г.Дългогодишното управление на ВМРО-ДПМНЕ се дължеше най-вече на клиентализъм, приближени бизнесмени, които получаваха големите държавни поръчки, корупция, партийни назначения в администрацията, рекламни кампании на министерствата към удобните медии.", "date": "2017.12.23", "title": "След 14 години с Груевски начело ВМРО - ДПМНЕ най-после има нов лидер"}
{"url": "https://offnews.bg/zimni/koukalova-spechelila-naj-tcennite-si-trofei-v-legloto-671769.html", "text": "Биатлонистката Габриела Коукалова спечели анкетата за спортист на годината в Чехия.През този сезон 28-годишната състезателка в атрактивния зимен спорт спечели пълен комплект медали от световното първенство в Хохфилцен, а също така отнесе в родината си и два малки кристални глобуса от Световната купа.На второ място се нареди състезателката по хвърляне на копие Барбора Шпотакова, а третото място е за бившата номер 1 в тениса Каролина Плишкова.\"Идваше ми да разбия короната за номер 1 и да раздам по парченце на всеки спортист на церемонията за щастие. Посвещавам наградата на своята майка.Този трофей е важен за мен, но се надявам да не съм казала още последната дума в своята кариера. Вярвам, че мога да постигна отново високи резултати.Припомних си последния етап от Световната купа в Ханти-Мансийск през 2016 година, когато спечелих Големия кристален глобус. Забавно е, че двете най-важни награди в живота си спечелих, докато се намирах в леглото\", споделя Коукалова.", "date": "2017.12.23", "title": "Коукалова спечелила най-ценните си трофеи в леглото"}
{"url": "https://offnews.bg/lajfstajl/naj-drazneshtata-koledna-pesen-na-vsichki-vremena-video-671104.html", "text": "Един от най-сигурните начини да се заразите с коледен дух е да слушате коледни песни. Всеки може да запее класики като Jingle bell rock, Santa Claus is coming to town, Baby it's cold outside и т.н. Но дали сред тези празнични песни има такива, които вместо да ни зарадват, ни дразнят и ни карат да съжаляваме, че сме си пуснали радиото? Отговорът е \"да\". Сред най-мразените коледни песни е тази на Марая Кери - All I want for Christmas is you, но първото място за най-дразнеща коледна песен на всичко времена е на NewSong - The Christmas Shoes. Тя грабва първото място в класациите на Metro, Gawker, Phillymag, Platypuscomix и др. Песента е от саундтрак към филм, който носи същото заглавие и разказва историята му. На пръв поглед мелодията не е нищо особено, но очевидно текстът е това, което най-много дразни слушателите.Всъщност, текстът не може да се нарече безсмислен. Разказва се за това как певецът се реди на опашка в магазин, за да купи подаръци на семейството си. Пред него има малко момче, което иска да подари обувки на умиращата си майка, за да бъде красива, когато се срещне с Исус Христос, но няма пари и моли изпълнителя да му помогне. Ако не сте се депресирали от историята дотук, не се притеснявайте - припевът, в който се говори за умиращата майка, се повтаря 3 пъти.Песента най-вероятно би била чудесна и би имала много фенове, но като коледна песен определено се разминава с идеята да зарази слушателите си с празничен дух и добро настроение. Бавният ритъм и тъжните думи могат да навеят по-скоро депресивни мисли и тъга, отколкото да ви заразят с чувство за уют, радост и благодарност към живота.Друг затормозяващ елемент на тази \"коледна\" песен е клипът. Той онагледява тъжната история и успява още повече да ни отдалечи от представата за \"тиха нощ, свята нощ\".", "date": "2017.12.23", "title": "Най-дразнещата коледна песен на всички времена (видео)"}
{"url": "https://offnews.bg/horoskop/horoskop-za-23-29-dekemvri-670119.html", "text": "Навлизате в празничен период, но трябва да действате бдително. Събитията са динамични, има риск от неподходящо обвързване, щети. От уикенда Овните са по купони, хвърлят се във флиртове. Изборът не е уместен и надали връзката ще е здрава, спокойна. Ако сте обвързани, не крийте неразбирателства, а ги изяснете и лекувайте. Мнозина да се отворят към проблеми на свои домашни, роднини, приятели, и подкрепата, и грижата могат да бъдат коледен подарък. В четвъртък сте уморени, отдъхнете и не спорете, идват още дни за веселби.Не сте съвсем наясно с програмата си, но превесът ще е на срещи и гостуване на близки. Може да има и изненади, Телците ще се справяте със ситуацията и на Коледа ще се радвате и на разбирателството, и на трапезата с роднините. Не се мъчете да угаждате на всеки каприз, но и не разигравайте хората, които толкова ви обичат. До вторник може да тръгнете на път, по празниците трябва да бъдете внимателни и за себе си, и за другите участници в движението. В четвъртък и петък се откриват делови възможности, пазете се от спор и клюки.Празниците ви връщат у дома, към трепетната надежда за чудеса, характерна за детските години. Близнаците имат куп светски задължения, да се стегнат, а на трапеза да не прекаляват, за си пазят формата. Тонус, а и работоспособност после мъчно се възстановяват. До вторник изгладете отношенията с близки, не винаги и вие сте били прави. Но сега получавате интересни оферти, предстои напрегнат труд и с леко сърце ще е по-успешен. В четвъртък може да поемете и чужди ангажименти, но имате сили, а и така амбициите ви са по-приемливи...По Коледа ви предстои много работа, излишно е да давате нови обещания и да чертаете допълнителни планове. Околните ще ви припомнят неизпълнените ви задачи, възрастни дами и закостенели правила може и да ви вгорчат празника. Помислете, преди да им се сърдите. Някои Раци гледат да си решат деловите проблеми на трапезите, от Стефановден може и да го направят, пък и да си привлекат равностойни партньори. Но и вашият режим нека да бъде на висота, само с купони не става. Необвързаните срещат интересна личност, а любов?...  Празниците събират около масата най-близки хора, предполагат задружност и искреност, за да бъдат постигнати общите им цели. Част от Лъвовете обаче гонят само своите интереси, а се сърдят, че и другите мислят главно за себе си. Овладейте се, теми за спор винаги ще има, но има и възможност да намерите компромис, до Стефановден това е голямата ви мисия и сред познати, и вкъщи. За някои се очертава път, надалече от дома ще усетите по-силно желанието за разбирателство. В любовта се радвате на страстна взаимност, а трябва и разум.Посрещането на Коледа с близки и познати ще е на ваши ръце, но пък всичко ще бъде организирано перфектно и с много обич. Девите ще имат късмет и да се запознаят с хора, които ще им бъдат доста полезни за постигане на делови и лични цели. Във вторник възникват и поводи за спорове с домашни и роднини, оглеждайте всеки правен и финансов детайл, за да се радвате и по-нататък на добри резултати. В четвъртък прокарвайте идеите си с такт и гъвкавост, а и не давайте храна на клюкари. За любовта ви трябва съвет, да е съвсем обективен.За вас тази Коледа е за размисъл, в делата ви се очертават трудности, може би си откривате и някакви пропуски. Везните няма да се оставят само във властта на традициите, с много такт ще сочат пречките пред другите и ще привличат помощници. Във вторник това може да са хора, с които не сте били близки, ще слагате плюсовете и минусите им на кантар дори да поемате част от товара им в петък, може да се преориентирате и към самостоятелни изяви. Успехът няма да идва бързо, но ако разчитате на помощ от родата... Търсете своето щастие.Периодът е по-подходящ за отдих и свиване на приятелските компании, а не за светски изяви и бизнес активност. Скорпионите да внимават с финанси, а и да бъдат по-дискретни за новите си планове, трябва още веднъж да преценят всичко и всеки, на когото ще се опират. Едни се затварят в домашен кръг, но и там назряват спорове, има дразнещи неясноти. На Стефановден не поемайте нови ангажименти, очертават се трудности и може да се преуморите, ако в следващите дни не разчитате на подкрепа. Други обмислят любовна раздяла. Ако тази Коледа ви отведе на път, ще почувствате голям прилив на сили и ентусиазъм за работа дори да става дума за чужди идеи и бизнес. Стрелците да не се лишават от такива възможности, иначе има риск празникът им да мине по обичайни срещи и трапези, където се раждат и интриги. Приятели и други познати ще ви подкрепят за изява, но ако ви дават финансови указания, вие пак по мислете с главата си. От вторник пречките са бол, трябва да се опрете на проверени хора, отзивчиви колеги. В лични неща ви е нужен съвет и нов шанс.Трудни празници, а вие сте хора на дълга и в службата, и в личните отношения и няма да мрънкате. На Коледа ще ви е най-радостно: помогнали сте на близки и сте... им свършили работата. Козирозите да се пазят от самоокайване, те си избират кое как да стане. Има и част от знака, заиинатили са се да оправят дела, в които не са майстори. Да си го спестят, за да не объркат всичко повече. В сряда и четвъртък изяснявайте най-дипломатично парливи теми, за да не дразните с амбиции и да не ви лъснат пропуски. Хубавите неща стават бавно.Тиха и щастлива Коледа, в празничните дни ще се видите с доста близки и познати, ще се порадвате на делови и лични постижения. Водолеите ще бъдат подчертано любезни и с хора, с които не общуват много, а ако им искат помощ – няма да щадят сили и време, за да подкрепят нуждаещи се. Ваши проблеми може да ви срещнат с влиятелни личности и също ще имате ценно съдействие. Друг въпрос, че от сряда до петък трябва да анализирате новата информация, оферти за партньорство, пътища, начинания. Не се съмнявате, че ви обичат...Светли дни, но имате куп дела и ще работите на пълни обороти, а от Коледа до петък ще мислите и за нова стратегия. Ще се открият шансове, на Стефановден не прибързвайте, а положете сериозни усилия за уреждане на професионални, правни и финансови детайли. Някои Риби имат закрила от влиятелни хора, с протекция нещата се подреждат леко, а и им е драго да ги оценят по високите етажи. Ако ви влече благотворителност, ето точния момент. Господата май са твърде ухажвани, но дали ще стабилизират връзка? Дамите се грижат за бита.", "date": "2017.12.23", "title": "Хороскоп за 23-29 декември"}
{"url": "https://offnews.bg/obshtestvo/vremeto-dnes-studeno-i-bez-sniag-671742.html", "text": "Днес над по-голямата част от страната облачността ще е разкъсана. През деня, главно в планинските райони ще превали слаб сняг. Ще духа слаб до умерен вятър от запад-северозапад.Максималните температури ще са предимно между 0° и 5°, за София около 1°. Това съобщи дежурният синоптик от Националния институт по метеорология и хидрология (НИМХ) при Българската академия на науките (БАН).Атмосферното налягане ще остане по-високо от средното за декември.По Черноморието облачността ще е разкъсана. Ще духа умерен северозападен вятър. Максимални температури на въздуха: 3-5°.Температурата на морската вода е 9°-10°. Вълнението на морето ще бъде 1-2 бала.В планините ще бъде ветровито. Ще духа силен до бурен вятър от север-северозапад.Облачността ще е значителна и на места ще превали слаб сняг. Максималната температура на височина 1200 метра ще е около минус 1°, на 2000 метра – около минус 6°.", "date": "2017.12.23", "title": "Времето днес: Студено и без сняг"}
