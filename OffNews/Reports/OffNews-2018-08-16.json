{"url": "https://offnews.bg/politika/tcacheva-samo-za-2017-g-sa-dadeni-4-mln-lv-za-sigurnostta-na-targo-686428.html", "text": "Само за миналата година държавата е осигурила над 4 млн. лв. за сигурността на Търговския регистър. Това коментира правосъдният министър Цецка Цачева в интервю за bTV.Тя каза още, че \"специализирана фирма\" е предписала конкретни мерки за надграждане на регистъра, които са били подкрепени от Министерството на правосъдието, включително и финансово.Попитана подкрепя думите на премира Бойко Борисов, че не е доволен от работата на Агенцията по вписванията и вероятно там ще има промени, тя отговори: \"Категорично отговор на този въпрос ще бъде получен след като излязат анализите и докладите на службите, които в момента са в Агенцията по вписванията, в това число и от Инспектората на Министерството на правосъдието. Аз съм категорична, че не може без отговорност, след като България няколко дни е без Търговски регистър\". Тя каза още, че ако това е грешка - то Цачева каза още, че когато е получила сигнала за станалото е информирала председателя на ДАНС, Главния прокурор и разбира се министъра на вътрешните работи и чрез него ГДБОП. Преди подаването на сигнала е имало 8-часов срок за отстраняване на нередностите, за да продължи функционирането на регистъра, но той не е можело да бъде възстановен.На въпрос дали, след като няколко пъти инженерни екипи, специалисти, които обслужват системата на Търговския регистър са подавали сигнали, че системата се нуждае от обновяване, това е било направено, тя коментира, че е подкрепила предписаните мерки от страна фирмата. Цачева не коментира дали става дума за саботаж, или говорим за техническа грешка. \"Никъде, никъде не би трябвало да се допускат технически грешки, в която и да е система и не само в IT сектора, а всички други, тъй като има конкретно законодателство, конкретни норми, които уреждат всяка една конкретна дейност\", каза още тя.Правосъдният министър коментира и „Лирекс” - фирмата, която в момента поддържа Търговския регистър. \"Това, което знам е че след 3 май тази година фирмата чрез специална поръчка по Закона за обществените поръчки, в резултат на нея има подписан договор. Този договор е за малко под 100 хиляди лева без ДДС - 94 хиляди. И това е по информация, която е от изпълнителната директорка от вчерашния ден знам. Тези договори не се предоставят на министерството, тъй като те са правени по специален ред. Нямам информация в годините назад в кои години по кои договори фирма „Лирекс” е работила в Агенцията по вписванията\", каза тя.", "date": "2018.08.16", "title": "Цачева: Само за 2017 г. са дадени 4 млн. лв. за сигурността на Търговския регистър"}
{"url": "https://offnews.bg/sviat/areta-franklin-pochina-na-76-godini-686413.html", "text": "Легендата в соул музиката Арета Франклин почина на на 76 години, съобщават американски медии.В началото на седмицата стана явно, че голямата американска певица е сериозно болна, а лекарите не даваха надежди за оздравяването й . Близките на Франклин се събираха да си вземат последно сбогом с нея в болница в Детройт, където тя беше настанена.Звездата отмени няколко концерта тази година заради здравословни проблеми. През март 76-годишната певица трябваше да изнесе и концерт по повод рождения си ден, но той също не се състоя.През 2017-а тя обяви, че се оттегля от активна концертна дейност. През 2010 г. Франклин беше диагностицирана със злокачествено заболяване.Арета Франклин е на 25 март 1942 г. и започва кариерата си още като дете, когато е певица на госпъл при баща си, пасторът Си Ел Франклин. На 18 години се насочва към светска кариера, записвайки за Кълъмбия Рекърдс със скромен успех. Подписва с Атлантик Рекърдс през 1967 г. и постига комерсиално уважение и успех с песни като Respect, (You Make Me Feel Like) A Natural Woman, и Think. През 1967 тя напуска \"Атлантик рекърдс\" и подписва с \"Ариста Рекърдс\". ", "date": "2018.08.16", "title": "Арета Франклин почина на 76 години"}
{"url": "https://offnews.bg/futbol/ludogoretc-otstrani-zrinski-v-plejofite-sreshta-gruzintci-686429.html", "text": "Шампионът на България Лудогорец (Разград) завърши 1:1 с босненския първенец Зрински (Мостар) във втория мач от третия предварителен кръг на Лига Европа. Така с общ резултат 2:1 „зелените” се класираха за плейофите за влизане в групите на турнира, в които ще срещнат грузинския Торпедо (Кутаиси).Важният гол за гостите на стадиона в Широки брег вкара румънския нападател Клаудиу Кешерю в 24-ата минута. Попадението дойде след рикошет и чудесен пас на Марселиньо. Големият проблем за Лудогорец се появи преди началото на мача – на загрявката се контузи тиртулярният вратар Ренан и това наложи смяна с резервата му Хорхе Броун. Той пази стабилно, но сам си създаде неприятности при няколко разигравания с крака, като при последното сгреши и Билбия го наказа за крайното 1:1.Лудогорец пропусна три чисти голови положения, но и домакините имаха своите шансове за по-ранен изравнителен гол. На два пъти Клаудио Кешеру не успя да уцели вратата на съперника от непосредствена близост и така да даде по-голяма преднина на своите. Феновете на Зрински, които бяха изпълнили малкия стадион в близкия до Мостар град Широки брег съжаляваха, че техният нападател Неманя Билбия пропусна да се разпише от удобна позиция преди и след почивката. Все пак напоритостта на Билбия му донесе успех в края на даденото от съдията продължение. В плейофите за влизане в групите на Лига Европа Лудогорец ще играе с Торпедо (Кутаиси). На реванша в Албания грузинците отстъпиха на Кукеши с 0:2, но успехът с 5:2 в първия мач се оказа достатъчен за преминаване в следващата фаза на турнира. За грузинския тим цял мач изигра бившият футболист на пловдивските Спартак и Ботев Лазар Марин.", "date": "2018.08.16", "title": "Лудогорец отстрани Зрински, в плейофите среща грузинци"}
{"url": "https://offnews.bg/sviat/10-mesetca-zatvor-za-frantcuzin-podal-falshiv-signal-za-bomba-za-da-686412.html", "text": "Французин, живеещ във Великобритания, беше осъден на 10 месеца затвор заради фалшива бомбена заплаха, предаде ДПА, цитирана от БТА.47-годишният Жакоб Меир Абделак закъснявал за полет за САЩ, затова решил да подаде сигнал за бомба на летището и така да си спечели време. Той е осъден от Кралския съд на Луис по обвинение, че е \"съобщил невярна информация с вредителско съдържание, която е могла да доведе до сериозен риск за човешкото здраве\".Полицията арестува 47-годишния мъж, който работел като библиотекар в Лондон, на летището в Гетуик през май, когато се опитал да се качи на по-късен полет за САЩ. Той първоначално отричал вината си, но по-късно се признал за виновен. \"Доста нелепо решение от страна на Абделак, който прибегна до изключително сериозна заблуда само за собствена изгода\", каза главният полицейски инспектор на Гетуик Марк Клотиър. Според него наказанието на Абделак трябва да служи като \"предупреждение за останалите, че подобно поведение няма да бъде толерирано и спрямо нарушителите ще се действа енергично\".", "date": "2018.08.16", "title": "10 месеца затвор за французин, подал фалшив сигнал за бомба, за да не изпусне полет"}
{"url": "https://offnews.bg/politika/maskirani-nahluha-v-kashtata-na-bivsh-zam-ministar-686430.html", "text": "Трима мъже с маски на лицата нахлуха в къщата на бившия министър на туризма Бранимир Ботев във Варна.За нападението, станало преди минути, съобщи пред OFFNews самият Ботев.В къщата му, която е на метри от резиденция Евсиноград, по това време са били само майка му и децата му. Маскираните са прескочили оградата на двора, но още преди да влязат в сградата, синът му ги е видял и се е развикал. Вероятно, защото е чул виковете му, шофьор на автомобил е обърнал колата към двора, осветил е с фаровете нападателите и те са избягали, качвайки се в друга кола.Ботев свърза нападението с остро интервю, което е дал преди 2 дни по телевизия България On Air, в което силно е критикувал министърът на туризма Николина Ангелкова за начина на концесиониране на плажовете по Черноморието.Беше нападение за сплашване, предполагам, че са искали да заплаят нещо, за да ме принудят да мълча, смята Ботев, който в момента е директор на престижния Европейски институт за стратегии и анализи.Утре ще дам пресконференция и заедно с това ще информирам всички посолства, защото няма да простя това посегателство върху семейството ми. Подробно ще разкажа цялата информация, която знам за концесионирането на плажовете, каза Бранимир Ботев.", "date": "2018.08.16", "title": "Маскирани нахлуха в къщата на бивш зам.-министър"}
{"url": "https://offnews.bg/112/granichni-politcai-hvanaha-14-nelegalni-imigranti-v-rajona-na-primorsk-686411.html", "text": "Гранични полицаи са задържали 14 нелегални имигранти в района на Приморско. Те са били хванати днес около 13.30 часа.Незаконното преминаване на имигрантите през турско-българската граница е установено вчера, а граничните полицаи са започнали операция по издирването и залавянето им. След преследване групата е застигната и задържана днес в района на град Приморско.По първоначални данни чужденците са без документи за самоличност. Те са в Граничното полицейско управление-Царево, работата по случая продължава.", "date": "2018.08.16", "title": "Гранични полицаи хванаха 14 нелегални имигранти в района на Приморско"}
{"url": "https://offnews.bg/bojni/veche-i-ofitcialno-pulev-vs-fiuri-na-27-oktomvri-v-sofia-686419.html", "text": "23-годишният шампион на Великобритания в тежка категория Хюи Фюри (21 победи, 11 с нокаут) сложи подписа си под договор, който го превърна официално в следващия съперник на Кубрат Пулев (25 победи, 13 с нокаут).\"Вече може да потвърдим на 100%, че датата на двубоя е 27 октомври, а мястото - \"Арена Армеец\" в София\", написаха от щаба на българина в профила му във Фейсбук.Залогът на срещата е сериозен. Който спечели мача ще придобие статут на официален претендент за световната титла и ще получи право да се качи на ринга срещу настоящия шампион на планетата Антъни Джошуа.Хюи Фюри е братовчед на бившия световен шампион в тежка категория Тайсън Фюри, който успя да детронира Владимир Кличко в дуел, който се състоя на 29 ноември 2015 г. в Германия.Кубрат Пулев отново ще зарадва любителите на бойните спортове у нас в \"Арена Армец\".На 3 декември 2016-та Кубрат нокаутира нигериеца Самюел Питър за вакантната титла на интерконтинентален шампион на Световната боксова асоциация. На 28 април 2017-та по-големият от двамата братя Пулеви защити пояса си отново с нокаут, този път срещу американеца Кевин Джонсън.В София Пулев ще атакува за трети път позицията на претендент за най-престижното звание - световен шампион в тежка категория.През 2014-та той се изправи срещу Владимир Кличко в Хамбург, през есента на 2017-та трябваше да го направи и срещу Антъни Джошуа в Кардиф, но тогава контузия го спря от участие.", "date": "2018.08.16", "title": "Вече и официално: Пулев vs. Фюри на 27 октомври в София"}
{"url": "https://offnews.bg/politika/bratia-dinevi-shte-sadiat-siderov-686420.html", "text": "Братята Динко и Йордан Диневи смятат да съдят председателя на парламентарната група на \"Обединените патриоти\" в парламента Волен Сидеров заради обвиненията му срещу тях. Това се разбира от позиция на компанията на братята - „Диневи Груп“. По-рано тази седмица Сидеров  а в курорта Свети Влас почиват министри, които имат апартаменти в хотелските комплекси на братята. В позицията си Диневи отричат тези твърдения.\"Юристите ни вече подготвят документите за съда - всеки, който е изрекъл клевети, обидни квалификации и неверни твърдения, които ощетяват бизнеса ни, ще отговаря пред закона\", пише в позицията.Ето какво пише в позицията на „Диневи Груп“:", "date": "2018.08.16", "title": "Братя Диневи ще съдят Сидеров"}
{"url": "https://offnews.bg/politika/postignat-e-konsensus-za-zakona-za-horata-s-uvrezhdania-686421.html", "text": "Постигнат е консенсус за Закона за хората с увреждания по време на последното заседание на работната група в социалното министерство, натоварена с изработването на законопроекта за хората с увреждания. Очаква се в началото на следващата седмица да бъде готов окончателният вариант на законопроекта, съобщава БНР.Месечната финансова подкрепа за хората с увреждания, която ще бъде обвързана с линията на бедността, ще влезе в сила още от 1 януари следващата година.Останалите текстове в закона ще влязат в сила шест месеца след обнародването му.\"Изрази се обща нагласа и виждане, че в бъдеще също месечната финансова подкрепа трябва да бъде отвързана, така да се каже, от ТЕЛК-овото решение, от степента на увреждане и да бъде част от индивидуалната оценка\", коментира социалният министър Бисер Петков.Ще бъде създаден и нов специализиран орган, който ще замени Агенцията за хората с увреждания, който ще прави така наречената индивидуална оценка.", "date": "2018.08.16", "title": "Постигнат е консенсус за Закона за хората с увреждания"}
{"url": "https://offnews.bg/sviat/pochina-bivshiat-indijski-premier-atal-bihari-vadzhpai-686414.html", "text": "На 93-годишна възраст почина бившият индийски премиер Атал Бихари Ваджпаи, предаде Ройтерс, цитирана от БТА.Не само политик, но и поет, той бе един от най-популярните лидери на управляващата хиндуистка националистическа партия \"Бхаратия джаната\" (Индийска народна партия) начело със сегашния министър-председател Нарендра Моди.Но за разлика от Моди, който е поляризираща фигура според своите критици, Ваджпаи бе умереното лице на хиндуисткия национализъм и имаше уважението на някои свои политически противници, отбелязва Ройтерс.Ваджпаи разпореди извършването на ядрените опити, превърнали Индия в ядрена сила. Агенцията припомня, че той пътува с автобус до Пакистан като голям дипломатически жест.", "date": "2018.08.16", "title": "Почина бившият индийски премиер Атал Бихари Ваджпаи"}
{"url": "https://offnews.bg/sviat/sled-aktciata-na-mediite-v-sasht-tramp-otnovo-zaklejmi-falshivite-nov-686418.html", "text": "Президентът на САЩ Доналд Тръмп заклейми отново \"фалшивите новини\".Така той отговори на , предадоха Асошиейтед прес и ДПА.\"Медиите на фалшивите новини са опозиционната партия. Това е много лошо за нашата велика страна. Но ние печелим!\", написа той в Туитър.Днес няколкостотин издания излязоха с координирани редакционни статии срещу атаките на Тръмп за \"фалшивите новини\" и обявиха за свобода на словото, припомня БТА. Кампанията започна след призив на вестник \"Бостън глоуб\".  Към инициативата на \"Бостън глоуб\" се присъединиха в. \"Ню Йорк таймс\" и редица по-малки вестници, включително от щати, в които Тръмп спечели на изборите през 2016 г", "date": "2018.08.16", "title": "След акцията на медиите в САЩ: Тръмп отново заклейми фалшивите новини"}
{"url": "https://offnews.bg/litca/areta-franklin-kralitcata-na-soul-muzikata-686415.html", "text": "Арета Франклин имаше един от най-разпознаваемите гласове в историята на популярната музика.В 50-годишната си кариера тя има 20 албума, попаднали в американския Топ 10, и 18 награди \"Грами\", а влиятелното списание \"Роулинг Стоун\" я обяви за най-добрата певица на всички времена, пише Би Би Си.Арета Луис Франклин е родена в Мемфис, Тенеси, на 25 март 1942 година в семейството на баптистки свещеник и госпел певица. Когато Арета Франклин е на 6 години, семейството ѝ се мести в Детройт, където тя започва да ходи на уроци по пиано и да свири в църквата, в която баща ѝ е свещеник.Серия извънбрачни връзки на баща ѝ водят в крайна сметка до раздялата на родителите ѝ, като майка ѝ се мести в Бъфало, където умира от инфаркт на 34 години. Баща ѝ става много популярна фигура сред цветнокожите в Детройт, а църквата му - притегателен център за много музиканти, с които се запознава и младата Арета Франклин. Бъдещата музикална легенда записва първия си албум едва на 14 години. По това време тя вече е майка - роден е първият ѝ син Клерънс. Вторият ѝ син Едуард се ражда две години по-късно. Франклин обаче успява да продължи кариерата си, тъй като нейната баба ѝ помага за отглеждането на момчетата. Междувременно талантът ѝ не остава незабелязан. Редица продуценти ѝ предлагат договор, но тя се спира на звукозаписното студио \"Колумбия\". През 1960 г. излиза и албумът Today I Sing the Blues.\"Колумбия\" обаче не успява да покаже целия ѝ потенциал и тя успява да достигне само веднъж до американския Топ 40. Така Франклин се мести в \"Атлантик рекърдс\" през 1966 г. Първият ѝ сингъл в новото студио - I Never Loved a Man (The Way I Love You) се оказва нейният голям пробив на музикалната сцена. Вторият ѝ сингъл в студиото Respect се превръща в може би най-известната ѝ песен. Тя достига до номер 1 в американските класации и до Топ 10 във Великобритания.Песента се превръща в химн за феминисткото движение в САЩ и печели на Франклин две награди \"Грами\". През 1967 година тя има още три песни, които достигат до американския Топ 10, сред които е и (You Make Me Feel Like) A Natural Woman.По това време седемгодишният ѝ брак с мениджъра ѝ Тед Уайт започва да се разпада. Смята се, че Франклин започва да пие и през 1969 е арестувана за нарушаване на реда. Междувременно баща ѝ е домакин на конференция за черни сепаратистки групи, в рамките на която при сблъсъци с органите на реда загива един полицай, а няколко души са ранени. Франклин продължава да пуска хитове, сред които Don't Play That Song, Call Me, Bridge Over Troubled Water и Spanish Harlem, но се разочарова все повече от \"Атлантик\", което влага силите си в нова звезда - Робърта Флак. През 1978 г. излиза албумът ѝ Diva, който се опитва да се възползва от популярността на диското и се оказва провал. Това е и последният ѝ албум, издаден от \"Атлантик\".Година по-късно бащата на Арета Франклин е прострелян по време на обир в дома му в Детройт и остава в кома до смъртта си през 1984 г.Участието на Франклин във филма от 1980 г. The Blues Brothers дава на кариерата ѝ силен тласък, а сингълът от албума след подписването на договора с \"Ариста\" Jump to It е първата ѝ песен в американския Топ 40 в последните 6 годни.Вторият албум с новото студио Who's Zoomin' Who? е първият ѝ платинен албум. Сред песните в албума са хитовете Freeway of Love и Sisters Are Doin' It for Themselves.Следващият ѝ албум затвърждава успеха ѝ. Той включва хитовете Jimmy Lee и дуета с Джордж Майкъл I Knew You Were Waiting (for Me).Кариерата ѝ обаче достига отново застой. Тя се завръща към госпела с албума One Lord, One Faith, One Baptism, който получава много добри отзиви от критиците и ѝ печели награда \"Грами\", но успява да се впише добре в класациите.Следващият албум Through the Storm отново не постига голяма популярност въпреки дуета с Елтън Джон.През 1987 година Арета Франклин става първата жена, която е включена в Стената на славата на рок анд рола, а през 1994 г. получава \"Грами\" за цялостен принос. Кариерата ѝ обаче е в застой. Тя продължава да записва песни, но без особен успех. През 2003 г. отваря свое звукозаписно студио - \"Арета рекърдс\", но така и не успява да пусне нито един албум. През 2009 г. тя пее на инаугурацията на Барак Обама. Здравето ѝ в последните години се влоши. През 2010 г. тя беше диагностицирана с рак. Година по-късно певицата беше оперирана, след което отмени редица концерти по здравословни причини. През 2013 г. обаче се завърна с концерт в Детройт, след който стартира голямо турне. През 2017 г. тя обяви, че се оттегля от активна концертна дейност. Звездата отмени няколко концерта тази година заради здравословни проблеми. През март Франклин трябваше да изнесе концерт по повод рождения си ден, но той също не се състоя.Преди дни близките ѝ обявиха, че е сериозно болна и семейството ѝ се събира, за да си вземе последно сбогом с нея в болница в Детройт. ", "date": "2018.08.16", "title": "Арета Франклин - кралицата на соул музиката"}
{"url": "https://offnews.bg/sviat/skarlet-johanson-e-naj-visokoplatenata-aktrisa-v-sveta-686425.html", "text": "Скарлет Йохансон е най-високоплатената актриса в света, според класация на списание \"Форбс\", предаде Би Би Си.За изминалите 12 месеца 33-годишната американска звезда е спечелила 40,5 милиона долара. По-голяма част от сумата идва от участието й в \"Отмъстителите\".На второ място в класацията е Анджелина Джоли с 28 милиона долара, следвана от Дженифър Анистън с 19,5 милиона долара.След тях в класацията са: носителката на Оскар Дженифър Лорънс с 18 милиона долара, Рийз Уидърспуун с 16,5 милиона долара, Мила Кунис с 16 милиона долара, Джулия Робъртс с 13 милиона долара, Кейт Бланшет с 12,5 милиона долара, Мелиса Маккарти с 12 милиона долара и Гал Гадот с 10 милиона долара.Списанието отчита заработеното от актрисите за периода 1 юни 2017 г. - 1 юни 2018 г. За това време десетте най-високоплатени актриси в света са заработили общо 186 милиона долара.", "date": "2018.08.16", "title": "Скарлет Йохансон е най-високоплатената актриса в света"}
{"url": "https://offnews.bg/tehnologii/a1-veche-predlaga-kreditna-karta-na-svoite-klienti-686417.html", "text": "А1 вече започна да предлага на своите клиенти международна кредитна карта, която дава възможност на картодържателите да плащат в интернет, на POS терминал в търговски обекти, и да теглят пари от банкомати в цял свят без такси.А1 Кредитна карта e продукт, който дава финансова гъвкавост и сигурност на клиентите и може да им помогне да посрещнат непредвидени разходи, без да се налага да минават през сложен процес на одобрение или да плащат високи такси и лихви.Притежателите на кредитната карта могат да осъществяват безконтактни плащания, да получават безплатни SMS нотификации, а възможността за управление на онлайн профила им гарантира сигурност и контрол по всяко време.Новата услуга е част от стратегията на компанията постоянно да разширява своето портфолио от услуги, за да осигури спокойствие и удобство на клиентите си. Процесът по кандидатстване за издаване на картата е бърз и лесен, като заявления се приемат в магазините на А1. Картата е напълно безплатна за периодите, в които не се ползва.За клиентите на телекома картата е с кредитен лимит до 3 000 лева, с фиксиран месечен лихвен процент от 1,48%, а годишният процент на разходите (ГПР) е 18.95%. Ако например даден клиент притежава A1 Кредитна карта и усвои 120 лева от кредитния си лимит на първо число на месеца, фиксираният месечен лихвен процент от 1,48% ще се равнява на 0,06 лева на ден или 1,78 лева на месец, като ГПР е 18,95%.При коректно изпълнение на задълженията по договора за кредит, общо дължимата от клиента сума до 2-ро число на месеца ще бъде в размер на 121,78 лева. Ако клиентът избере да заплати само минимална дължима сума, тя ще бъде в размер на 12,18 лева. Договорът за кредит е с неопределен срок, а срокът за погасяване на усвоените суми от кредитния лимит е 2-ро число на месеца.", "date": "2018.08.16", "title": "А1 вече предлага кредитна карта на своите клиенти"}
{"url": "https://offnews.bg/112/kamion-goria-na-patia-mezhdu-vetrino-i-provadia-686422.html", "text": "Камион се е запалил на пътя между село Ветрино и Провадия в посока автомагистрала \"Хемус\". Сигналът са инцидента е бил получен в 12.30 ч.. На мястото веднага е изпратен 1 противопожарен автомобил с екип от 4 пожарникари, които са погасили горящата кабина, съобщава \"Фокус\".Кабината и предните гуми на камиона са изгорели напълно, спасено е ремаркето. До пристигането на противопожарния автомобил шофьорът и граждани са се опитвали да гасят кабината с пожарогасители, но не са успели.Предполагаема причина за възникването на пожара е повреда в двигателния отсек.", "date": "2018.08.16", "title": "Камион горя на пътя между Ветрино и Провадия"}
{"url": "https://offnews.bg/politika/gen-atanasov-kam-borisov-a-be-nagletc-686398.html", "text": "Лидерът на ДСБ Атанас Атанасов коментира случая с отнетия лиценз на застрахователната компания \"Олимпик\" и необходимостта над 200 хил. души да платят отново задължителната застраховка \"Гражданска отговорност\". В профила си във Фейсбук Атанасов коментира, че компанията е регистрирана в Кипър, но \"скритите собственици са хората на Бул инс\". Той прави паралел и с охранителната фирма \"Аркус\", която стана популярна около задържането на Митьо Очите:", "date": "2018.08.16", "title": "Ген. Атанасов към Борисов: А бе, наглец!"}
{"url": "https://offnews.bg/futbol/tcska-prikliuchi-s-liga-evropa-sled-vtora-zaguba-ot-kopenhagen-686427.html", "text": "Датският Копенхаген победи ЦСКА с 2:1 в среща-реванш от 3-ия квалификационен кръг в турнира Лига Европа и с общ резултат 4:2 се класира за плейофите в турнира.Двубоят ще се запомни с относително вялата игра на българския отбор, силното представяне на 33-годишния сенегалски нападател на домакините Н'Дойе и съдийската грешка за първия му гол в мача.Копенхаген поведе преди почивката с 1:0 с гол от засада на сенегалския си нападател Н`Дойе. Той откри резултата в 23-ата минута, с гол от явна засада, която не бе видяна от съдиите. Това разколеба „червените” и те не показаха почти нищо в офанзивен план до края на полувремето. След почивката българите се хвърлиха да върнат един гол, а с това и да запазят шансове за краен успех. Гостите изнесоха играта в чуждата половина, но първите шансове за нов гол в мача бяха за домакините. Голаджията Н’Дойе вкара един гол - отменен заради засада на линията на защитата, а след това вратарят на ЦСКА спаси негов диагонален и малко прибързан удар. Точно след това ЦСКА изравни.в 58-ата минута топката бе отнета в центъра на терена и бързо бе подадена на Мауридес, който изведе сам срещу вратаря влезлия като резерва Евандро и нападателят изравни. Само шест минути по-късно обаче датчаните отново поведоха и пак с гол на своя най-опасен играч – опитният Н`Дойе, който се разписа след центриране от корнер и удар с глава. Сенегалецът се засили от точката за изпълнение на дузпа и необезпокоявано стигна на 5 метра фронтално срещу вратата, скачайки без съпротива и така отбеляза втория си гол в двубоя.До края на срещата домакините спокойно контролираха събитията на терена, а гостите вече бяха изгубили вяра, че могат да направят чудо или поне да стигнат до още едно попадение. Копенхаген ще срещне Аталанта или Апоел Хайфа (след 4:1 за Аталанта в първия мач) в пряк сблъсък за влизане в групите на Лига Европа.", "date": "2018.08.16", "title": "ЦСКА приключи с Лига Европа след втора загуба от Копенхаген"}
{"url": "https://offnews.bg/offtopic/i-poeti-stihove-za-neia-pishat-686424.html", "text": "След като на Зорница Даскалова стана най-коментираната тема във Фейсбук, шефката на спрелия вече шести ден Търговски регистър привлече вниманието и на поетите.Известният зевзек, сценарист и шегаджия Теодор Михайлов публикува стихотворение, посветено на нея.Препечатваме го с неговото любезно разрешение:ПроникванеАх, как искам да проникнаВ търговския ти регистърАх, как искам да го разтресаИ в ефира да го вознеса.Ах, как искам после двамаДа отидем в \"Панорама\"Там във студиото телевизионноДа направиме изказване информационно.Ах, как искам после с тебе дваматаДа напишем статус за промянатаАх, как искам мойте гигабайтиДа излея в твойте терабайти.", "date": "2018.08.16", "title": "И поети стихове за Нея пишат..."}
{"url": "https://offnews.bg/sviat/lichniat-homeopat-na-kralitca-elizabet-ii-zagina-v-intcident-na-patia-686409.html", "text": "Личният хомеопат на британската кралица д-р Питър Фишър е загинал в инцидент в Лондон, докато карал колело, съобщи Би Би Си. 67-годишният Фишър, който е и дипломиран ревматолог, е бил блъснат от камион в сряда сутринта и е издъхнал още преди да бъде откаран в болница.Кралската лондонска болница по интегрирана медицина го описва като \"високо уважаван колега и приятел\". Там той е работел като директор по изследователската дейност и ръководител на факултета по хомеопатия. Питър Фишър е световноизвестен хомеопат и част от специалистите, които се грижат за здравето на кралицата. ", "date": "2018.08.16", "title": "Личният хомеопат на кралица Елизабет II загина в инцидент на пътя"}
{"url": "https://offnews.bg/sviat/nad-40-dushi-v-kritichno-sastoianie-sled-svrahdoza-narkotik-blizo-do-j-686401.html", "text": "Най-малко 46 души са в критично състояние след свръхдоза наркотик в района на университета Йейл. Най-вероятната причина за това е, че наркотикът е бил смесен с опиоиди.Смята се, че пострадалите са взели К2 - наркотик, за който се смята, че е синтетичен аналог на марихуаната. Той обаче е бил покрит с фентанил, който е до 50 пъти по-силен от хероина и е много опасен. Пострадалите са приети в болница. Лекарството налоксон, което се използва за третиране на такива случаи, се е оказало неефективно.За момента няма починали след свръхдозата, но пострадалите са в критично състояние.Един наркодилър е арестуван във връзка с инцидента. ", "date": "2018.08.16", "title": "Над 40 души в критично състояние след свръхдоза наркотик близо до Йейл"}
{"url": "https://offnews.bg/offtopic/dnes-v-6-bez-10-rasiat-targovskia-registar-protiv-uroki-686394.html", "text": "Масово ръсене на захар против уроки на Търговския регистър се организира във Фейбук.Предвижда се още \"ритуално тричане на фирми в бюрократичното блато под надслов раздуване на балона на политическата отговорност с любезното участие на Кабинета, Висшия съдебен съвет и Цацаратурата!\"Фейсбук профилът на изпълнителния директор на Агенция по вписванията Зорница Даскалова стана предмет на подигравки в социалните мрежи. В него тя е шервала публикации, които са меко казано смешни и неподходящи дори и за човек без амбиции за висш държавен пост.В сряда на пресконференция в агенцията Даскалова заяви, че все още не са ясни виновните за срива на Търговския регистър и се оправда, че \"такива неща се случват\". Тя беше категорична, че е рано за оставка, тъй като е нужна на ведомството.Зорница Даскалова е завършила право в СУ \"Св. Климент Охридски\", специализирала е международни отношения и има завършени курсове по комуникативни умения, публична администрация и законотворчески процес.Преди да оглави Агенцията по вписванията през 2017 г., тя беше член на Комисията за защита на конкуренцията (КЗК) от 2011 г. Именно тогава се появиха съмнения, че е свързана с депутата от ДПС Делян Пеевски.Според разследване на в. Капитал, при Даскалова са били концентрирани голяма част от преписките в КЗК, засягащи интересите на Пеевски. Става ясно, че от общо 33 такива 18 са разпределени на нея. Сред преписките например са концентрацията на \"Вива телеком\" (Люксембург), двете промени в собствеността на \"Булгартабак\", придобиването на 100% от \"Телеграф\", \"Монитор\", \"Политика\" и други издания от ирландеца Патрик Халпени, придобиването на \"Канал 3\" от \"Нова българска медийна група\", както и изкупуването от \"Табак маркет\" (\"Лафка\") на 10 разпространителски фирми в цялата страна.", "date": "2018.08.16", "title": "Днес в 6 без 10: Ръсят Търговския регистър против уроки"}
{"url": "https://offnews.bg/112/mlad-mazh-e-ubit-v-sofia-ima-zadarzhan-686402.html", "text": "38-годишен мъж е убит в София. Около 07:00 ч. в сряда в полицията е получен сигнал за намерено тяло на мъж в помещение в столичния квартал „Орландовци”, съобщи Дарик.Пристигналият на място екип на Спешна помощ е установил смъртта на мъжа.По главата и тялото на човека имало видими травми, вследствие на нанесени удари.По случая полицията е задържала 39-годишен мъж.Според събраните до момента след възникнал скандал между двамата арестуваният е нанесъл множество удари на жертвата.", "date": "2018.08.16", "title": "Млад мъж е убит в София, има задържан"}
{"url": "https://offnews.bg/obshtestvo/davat-gratisen-period-na-shofiorite-sas-zastrahovki-ot-faliralata-oli-686407.html", "text": "МВР дава гратисен период от няколко дни на шофьорите със застраховки \"Гражданска отговорност\" от фалиралото дружество \"Олимпик\". Ако бъдат спрени и са без нова застраховка, те няма да бъдат глобявани, а само предупреждавани. Не се уточнява колко дълъг ще е гратисният период. Ако обаче през това време възникне произшествие, те ще трябва лично да покрият щетите.Застраховките на около 200 000 автомобила ще бъдат прекратени автоматично на 17 август, а от 00:01 ч на 18 август водачите могат да сключат договори с нов застраховател.\"В първите няколко дни няма да глобяваме шофьорите, които ни представят застрахователна полица на „Олимпик“, каза на брифинг гл. инспектор Росен Рапчев, началник на сектор „Пътен контрол” към Главна дирекция „Национална полиция”.Предстои да се уточни точно колко време ще е този гратисен период.", "date": "2018.08.16", "title": "Дават гратисен период на шофьорите със застраховки от фалиралата \"Олимпик\""}
{"url": "https://offnews.bg/politika/otkriha-nov-popravitelen-dom-za-mladezhi-vav-vratca-686399.html", "text": "От днес непълнолетните лишени от свобода от Поправителния дом в Бойчиновци ще бъдат преместени в нови и модерни помещения, които отговарят на всички европейски изисквания, съобщиха от правосъдното министерство.Спалните помещения се намират в непосредствена близост до затвора във Враца, но в отделна масивна сграда и в отделен двор. Капацитетът на апартаментите, оборудвани с всичко необходимо за пребиваването на младежите, е за до 30 лица.За непълнолетните правонарушители е изградено и обзаведено изцяло ново училище с 5 класни стаи. В обособения терен на затвора във Враца са разположени още място за престой на открито и зона за фитнес занимания. Две спортни игрища – футболно и волейболно, допълват интериора на вътрешния двор на новия Поправителен дом.Общата сума за преустройството, обзавеждането и охранителната техника на Дома е близо 160 хиляди лева от бюджетите на Министерство на правосъдието, на Главна дирекция „Изпълнение на наказанията“ /ГДИН и на Държавно предприятие „Фонд затворно дело“.На официалното откриване днес присъстваха ресорният заместник-министър на правосъдието проф. Николай Проданов, главният директор на ГДИН главен комисар Васил Миладинов, заместник-омбудсманът Диана Ковачева, заместник- председателят на Държавна агенция за закрила на детето Валери Йорданов, Константин Томанов, секретар на Централна комисия за борба с противообществените прояви на малолетни и непълнолетни, началникът на политическия кабинет на заместник министър-председателя по обществения ред и сигурността и министър на отбраната Николета Кузманова, както и представители на Министерството на образованието, на изпълнителната, законодателната, съдебната и местната власти.С измененията в Закона за изпълнение на наказанията и задържането под стража през август 2016 г., Поправителният дом за непълнолетни младежи в Бойчиновци премина административно към Врачанския затвор и вече не е отделна самостоятелна структура, а подразделение към него. Към момента непълнолетните лишени от свобода в него са общо 20.Предвижда се сградният фонд на Дома в Бойчиновци да бъде преустроен в затворническо общежитие от закрит тип и в него поетапно да бъдат премествани лишени от свобода от корпуса на затвора във Враца. По този начин ще се постигне разтоварване на затвора и пълно съответствие с европейските изисквания за 4 кв. м. на задържано лице, заяви днес началникът на затвора старши комисар Ангел Кабатлийски.Поправителният дом в град Бойчиновци е създаден през месец юли 1956 година, когато в него са преместени непълнолетните момчета от домовете в София и Пловдив. Сградата, в която се помещава Поправителния дом е построена през 1951 година и е била предназначена за казарма. В нея до 1956 година се помещава военно поделение на вътрешни войски. През септември 1956 година към Дома се открива и основно училище „А.С. Макаренко” с две начални и три прогимназиални паралелки.През учебната 1997/1998 година с акт на министъра на образованието и науката и по предложение на началника на Поправителния дом името на училището се променя на СУ “Св. Св. Кирил и Методий“. От 1964 година Поправителният дом в Бойчиновци остава единственото място за лишаване от свобода на непълнолетни младежи в страната.В Поправителния дом за непълнолетни девойки към единствения затвор за жени у нас – този в Сливен, в момента има 2 лишени от свобода.", "date": "2018.08.16", "title": "Откриха нов поправителен дом за младежи във Враца"}
{"url": "https://offnews.bg/obshtestvo/unikalen-kod-vmesto-pechat-garantira-dostovernostta-na-udostovereniata-686406.html", "text": "От началото на юни удостоверенията за липса на нарушения на трудовото законодателство се издават по електронен път, напомнят от Изпълнителна агенция \"Главна инспекция по труда\" по повод зачестили искания на възложители на обществени поръчки те да притежават мокър печат и подпис. Върху удостоверенията, издадени чрез електронната система, се генерира уникален код за достъп. Кодът се отпечатва върху удостоверението и гарантира неговата автентичност. Чрез кода всеки възложител на обществена поръчка може да провери дали предоставеното от изпълнителя удостоверение е достоверно на линк . Възложителите нямат основание да не приемат удостоверения, издадени по електронен път, т.е. през системата, която е разработена съгласно правилата за предоставяне на административни услуги по електронен път, обясняват от ГИТ.Агенцията внедри системата за издаване на необходимите удостоверения за удостоверяване на обстоятелства по Закона за обществените поръчки и други нормативни актове с цел подобряване на административното обслужване. Софтуерът позволява документът да бъде заявяван и получаван веднага с квалифициран електронен подпис по електронен път – дистанционно, без да се посещава на място дирекция „Инспекция по труда“, по всяко време, независимо от работното време на администрацията. Изискването да се подпечатват и подписват удостоверенията обезсмисля усилията, положени от ИА ГИТ да облекчи бизнеса в комуникацията му с Агенцията.Нарушенията на Кодекса на труда, установени с влезли в сила наказателни постановления или съдебни решения, които са основание за задължително отстраняване от обществена поръчка, са регламентирани в чл. 54, ал. 1, т. 6 от Закона за обществените поръчки (ЗОП). Законът предвижда и възможност за отстраняване на нарушенията, свързани със заплащането на труда. За целта е необходимо работодателите да предоставят в дирекцията „Инспекция по труда“, установила нарушението, доказателства, че забавените възнаграждения са изплатени.Повече информация за процедурата, указание за използването на системата, достъпът до нея, както и до портала за проверка на автентичността на удостоверенията е публикувана в .", "date": "2018.08.16", "title": "Уникален код вместо печат гарантира достоверността на удостоверенията за липса на нарушения по ЗОП"}
{"url": "https://offnews.bg/sviat/sasht-zaplashiha-turtcia-s-oshte-sanktcii-zaradi-pastor-bransan-686426.html", "text": "САЩ заплашиха Турция с още санкции, ако Анкара не освободи пастор Андрю Брънсън.Министърът на финансите Стив Мнучин обяви за възможността по време на заседание на кабинета. Той припомни, че САЩ вече наложиха санкции на министри от турския кабинет. \"Има друга санкции, които планираме да наложим, ако те не освободят Андрю Брънсън бързо.“ Малко преди думите на Мнучин американският президент Доналд Тръмп коментира, че Турция не била много добър приятел. В началото на месеца САЩ обявиха въвеждането на санкции срещу министрите на правосъдието и на вътрешните работи на Турция.Американският пастор е обвинен от турските власти в терористични дейности и шпионаж и след като прекара година и половина в предварителния арест, той бе поставен миналата сряда под домашен арест.Вашингтон обвинява санкционираните турски представители, че са изиграли водеща роля в ареста на пастора.", "date": "2018.08.16", "title": "САЩ заплашиха Турция с още санкции заради пастор Брънсън"}
{"url": "https://offnews.bg/politika/borisov-ne-vizhda-smisal-v-uprazhnenieto-da-dava-vlastta-otnovo-na-o-686392.html", "text": "Над 200 училища в цялата страна се ремонтират основно. Едновременно с пътищата, мислим и за поколенията – да бъдат добре образовани, здрави и силни.Това е заявил премиерът Бойко Борисов в Търговище, цитиран от правителствената пресслужба. Борисов инспектира ремонтните дейности на ОУ „Христо Ботев\". Обектът се изпълнява по финансиран от Оперативна програма „Региони в растеж\" проект за обновяване на образователна инфраструктура.Борисов изтъкнал, че в момента се работи по училища, които не са ремонтирани откакто са построени, строят се и детски градини. „Усещам голям подем в хората, които виждат, че се полагат големи усилия по тези теми\", добавил Борисов.Той отбелязал също и подкрепата, която държавата е осигурила за ремонта на тренировъчния спортен комплекс в Търговище. За нея били отпуснати целево 850 000 лева. Сградата е строена в периода 1968 - 1975 г. и досега не е правен основен ремонт. В нея тренират над 450 деца и младежи.Попитан от медиите кое е предизвикателството пред правителството в момента, премиерът отбеляза:„Опозицията най-малко ни притеснява, защото им давахме на няколко пъти властта, видяхме колко могат. Това упражнение го минахме два пъти, не виждам смисъл да се прави пак\".Борисов обърна внимание на ситуацията в съседни на България страни.„Ако имаме глави на раменете си, като политическа класа, като институции, трябва да сме много единни и да използваме това време България да изпревари всички в региона. Това и правим\", каза в заключение министър-председателят, цитиран от правителствения пресцентър.", "date": "2018.08.16", "title": "Борисов не вижда смисъл в \"упражнението\" да дава властта отново на опозицията"}
{"url": "https://offnews.bg/politika/35-nezakonni-postrojki-biaha-saboreni-v-burgaskia-kvartal-gorno-ezerov-686396.html", "text": "35 незаконни постройки бяха съборени днес в бургаския квартал „Горно Езерово“. Това съобщиха от пресцентъра на Община Бургас.В акцията се включиха специализирани екипи на полицията, жандармерията, общинската дирекция УКОРС. Благодарение на намесата на органите на реда, до инциденти не се стигна. Повечето от обитателите на постройките, вдигнати до езерото Вая, са приходящи и ще се върнат към родните си места, а освободените терени ще бъдат почистени с техника на общински фирми, уточняват от общината.Акцията беше координирана от кмета на Община Бургас Димитър Николов и териториалния директор Магдалена Манолова.Всеки месец експерти на Община Бургас правят оглед в кварталите „Горно Езерово“, „Победа“ и „Меден рудник“, и при констатирането на незаконно строителство се пристъпва към принудително събаряне. Преди това на нарушителите се дава срок за доброволно премахване, но малко от тях се възползват от него. Проверките, както и акциите по събарянето на незаконни постройки, ще продължат.", "date": "2018.08.16", "title": "35 незаконни постройки бяха съборени в бургаския квартал Горно Езерово"}
{"url": "https://offnews.bg/politika/kaloian-pargov-dogovorat-s-makedonia-dava-defekti-zaplashva-balgarsh-686390.html", "text": "След подписването на договора за добросъседство с Македония, пролича слабостта на българската дипломация.Това мнение изрази лидерът на БСП - София Калоян Паргов.Паргов е категоричен, че управляващите трябва \"да проявят смелост и да защитят българщината, която са отстоявали и са дали живота си за нея хиляди. Те са длъжни да защитят интересите на българите в Македония, така както го правят Сърбия, Гърция и Албания за техните малцинства“.Според него в договора между Гърция и Македония нещата са ясно разписани и това не дава възможност за спекулации., който в телевизионно интервю заявил, че Илинденско-Преображенското въстание е македонско.", "date": "2018.08.16", "title": "Калоян Паргов: Договорът с Македония дава дефекти, заплашва българщината"}
{"url": "https://offnews.bg/politika/borisov-nedovolen-ot-agentciata-po-vpisvaniata-namekna-za-smiana-na-s-686397.html", "text": "Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени. Това заяви министър-председателят Бойко Борисов в Шумен, цитиран от правителствената пресслужба.„Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа\", добави премиерът. Той беше категоричен, че няма как да изчезне информация от регистъра.В Шумен премиерът Борисов посети ОУ „Илия Рашков Блъсков\" - едно от четирите училища, които ще бъдат реновирани по ОП „Региони в растеж\" и в които учат общо над 4000 деца. „Да има повече деца и повече желание да учат – това е добре да се чува. Създаваме условия децата да учат, да спортуват и да са добре\", добави Борисов.Министър-председателят разгледа също санираните блокове на ул. „Цар Освободител\". Посети индустриалната зона на града, където през последните две години са привлечени 18 инвеститори.", "date": "2018.08.16", "title": "Борисов недоволен от Агенцията по вписванията, намекна за смяна на шефката"}
{"url": "https://offnews.bg/medii/nova-tv-svali-milen-tcvetkov-ot-efir-686393.html", "text": "Нова телевизия спира предаването на Милен Цветков.Новината бе обявена в прессъобщение за акцентите в есенния тв сезон. Причините не се посочват.В края на миналия сезон Нова  Същата вечер телевизията излъчи запис на старо предаване, а самият водещ не коментира публично какво е довело до промяната.Пред OFFNews и днес той отказа коментар. От \"Нова Броудкастинг груп\" изпратиха и официална позиция за причините за решението:Съвпадение или не, но по идентичен начин изчезна от ефир водещата на \"Здравей, България\" Ани Цолова. Тя също не се появи на екран след лятната си отпуска. Според прессъобщението, и в новата есенна схема митичното ново предаване, което Цолова уж подготвя, липсва. Припомняме, че след свалянето на водещата от телевизията обявиха, тя остава на работа в медията и готви свое предаване.", "date": "2018.08.16", "title": "Нова тв свали Милен Цветков от ефир"}
{"url": "https://offnews.bg/liubov-i-seks/zhena-osadi-agentcia-za-zapoznastva-che-za-5-godini-ne-%d1%9d-namerila-ma-686388.html", "text": "Жена осъди британска агенция за запознаства, тъй като не си спазили обещанието да намерят мъжа на мечтите ѝ, съобщи The Guardian.Върховният съд постанови Тереза Бърки да получи 13 000 паунда обезщетение за измама и накърняване на личността ѝ. През 2013 година Тереза Бърки платила 12 600 паунда членство на елитна агенция, но за 5 години те не успели да намерят перфектния за нея мъж.Той трябвало да бъде финансово стабилен, да иска деца и да обича да пътува в чужбина. Оказало се, че малцина отговарят на условията.От агенцията обявиха, че думите на Бърки били лъжа и поясниха, че причината за малкия брой на записаните мъже била по-стриктният подбор.", "date": "2018.08.16", "title": "Жена осъди агенция за запознаства, че за 5 години не ѝ намерила мъж"}
{"url": "https://offnews.bg/obshtestvo/fejsbukat-na-shefkata-na-agentciata-po-vpisvaniata-istinski-shediova-686386.html", "text": "Фейсбук профилът на изпълнителния директор на Агенция по вписванията Зорница Даскалова прелива от фейк новини и откровени простотии.Днес в социалната мрежа масово се шерваха нейни публикации, които са меко казано смешни и неподходящи дори и за човек без амбиции за висш държавен пост.Ето и подборка на по-забележителните проникновения на Даскалова, която вчера обясни срива на Търговския регистър, за който отговаря с думитеЕто и друга култова публикация на русата дама от Агенцията по вписванията:Госпожа Даскалова силно се е развълнувала и от темата за избиването на козичките и овцете на станалата национално известна баба Дора от странджанското село Шарково. Дори си е сложила нейна рисунка върху профилната си снимка и е споделила серия от публикации по темата.Ето някои от тях:Освен че се съмнява в твърденията на властта, в която и тя участва, по темата с чумата, шефката на АВ е шервала и подписка за оставката на шефа на Българската агенция за безопасност на храните д-р Дамян Илиев.Други публикации на Даскалова касаят екзистенциалните теми на съвремието ни.Ето пример:Висшата държавна чиновничка не се свени и да споделя информация от \"надеждни\" източници като сайтовете BGNOW и NOVOTOPOZNANIE.Шефката на регистъра дава и важни практически напътствия:Да се чуди човек защо тогава тя не е предприела необходимите мерки и не е сложила лъжица със захар при сървърите на Търговския регистър!След като фейсбук профилът на Даскалова стана обект за присмех на стотици хора в социалната мрежа, русокосата дама го заключи.Предвидливи зевзеци обаче успяха да спасят \"видими резултати\" чрез скриншотове.", "date": "2018.08.16", "title": "Фейсбукът на шефката на Агенцията по вписванията - истински шедьовър"}
{"url": "https://offnews.bg/obshtestvo/mon-se-otkaza-ot-ideiata-za-ednosmenen-rezhim-vav-vsichki-uchilishta-d-686387.html", "text": "Министерството на образованието и науката се отказа от фиксирания в наредба краен срок за преминаването на всички училища към едносменен режим на работа. Причината: няма как това да се случи до учебната 2020/2021 г., каквото бе първоначалното им намерение.Отпадането на крайния срок \"се налага поради различите проблеми около създаване на нужните условия\", пишат от ведомството.Вместо това всеки директор на училище ще трябва да разработи план и заедно с общината да определят кога полудневната организация на учебния ден ще започне да се осъществява преди обяд. До 15 декември 2018 г. всяка община трябва да представи плана си на министъра на образованието Красимир Вълчев.Идеята за въвеждане на едносменен режим, при който всички училища провеждат занятията си от сутринта до обяд, бе огласена от министър Вълчев миналия август, когато МОН започна преглед на училищната инфраструктура в цялата страна.", "date": "2018.08.16", "title": "МОН се отказа от идеята за едносменен режим във всички училища до 2020 г."}
{"url": "https://offnews.bg/obshtestvo/novite-programi-za-xi-i-xii-klas-sa-fakt-kakvo-shte-se-uchi-ot-2020-g-686404.html", "text": "Министърът на образованието Красимир Вълчев утвърди новите програми за XI и XII клас.Те ще са в сила съответно от учебните 2020/2021 г. и 2021/2022 г. С тях от 2020 г. се въвежда предметът \"Гражданско образование\".В двата класа - втората степен от гимназиалното образование - се учат български език и литература, математика, гражданско образование, чужд език (немски, английски, френски, испански, италиански или руски) и физическо възпитание.Български език, XI клас (общообразователна подготовка)Литература, XI клас (общообразователна подготовка)Математика, XI клас (общообразователна подготовка)Гражданско образование, XI клас (общообразователна подготовка)\"Новият предмет гражданското образование е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне - пишат от МОН. - По-голямото внимание към формирането на политическа култура цели да подпомага младите хора да взимат самостоятелни и отговорни решения по актуалните въпроси. Гражданското образование търси и по-високо развитие на гражданската среда в училище, която да бъде активен фактор за цялостното развитие на българското гражданско общество. Постигането на тази цел се реализира с включване на основни за гражданското образование теми за политиката и демокрацията, правата и отговорностите, идентичността и различията в обществото, властта и държавата, икономиката и глобалните проблеми.\"След обсъжданията на програмата са били добавени две нови понятия - медийна грамотност и омбудсман.Български език, XII клас (общообразователна подготовка)Литература, XII клас (общообразователна подготовка)\"Окончателният вид на програмата по литература е изработен след много широко и продължително обществено обсъждане, изтъкват от министерството. - От април до края на юни бяха проведени 14 срещи с експерти от РУО и над 1000 учители от цялата страна и с Асоциацията на учителите по български език и литература.\"Задължителните текстове са подредени по предложения на преподавателите хронологично в различните теми – „Родното и чуждото“, Любовта“, „Вярата и надеждата“, „Трудът\", допълват от ведомството.Математика, XII клас (общообразователна подготовка)Гражданско образование, XII клас (общообразователна подготовка)Програмите по чужди езици за последния клас съответстват на ниво B1 от Европейската езикова рамка. Тях, както и предвиденото по предмета физическо възпитание и спорт, вижте тук:http://www.mon.bg/bg/28", "date": "2018.08.16", "title": "Новите програми за XI и XII клас са факт: какво ще се учи от 2020 г."}
{"url": "https://offnews.bg/obshtestvo/bez-narach-dokumenti-pri-zapisvane-v-novo-uchilishte-list-hartia-shte-686385.html", "text": "Един лист хартия ще е достатъчен за кандидатстване на учениците след четвърти и след седми клас. Вече няма да се подават копия от куп документи, а ще е достатъчно само попълването на заявление.Това предвиждат промени в Наредба 10 за организацията на дейностите в училищното образованието на МОН, които бяха публикувани снощи за обществено обсъждане.Например седмокласниците няма да трябва да доказват, че са завършили седми клас с копие от свидетелството си за основно образование. Директорите на изпращащото и приемащото училище ще обменят тази документация по служебен път.Същото ще е валидно и при преместване на ученик от едно в друго училище. Родителят ще подава само заявление в новото школò, а оттам нататък двамата директори ще се информират по служебен път. Служебно ще бъде изпращано и удостоверението за преместване. Родителят няма да има друг ангажимент, освен подаването на заявление - в края на процеса по преместването той само ще бъде информиран за резултата от съответния директор.Друга промяна в същата наредба предвижда децата, чиито братя и сестри са ученици в дадено училище и са на възраст до 12 години, ще се разпределят в първа група независимо от адреса, на който са регистрирани.Следваща промяна разрешава на успешно завършилите в чужбина клас, съответстващ на българските четвърти или седми, да може да кандидатства за прием тук наравно с децата в България по държавния план-прием в училищата с прием след четвърти клас (най-често това са математически училища или по изкуства) и в гимназиите с прием след седми клас. За бала ще се вземат съответните оценки от документа за завършения клас. Те трябва да заявят желанието си за участие в съответното Регионално управление на образованието до 10 януари на годината на кандидатстване.Описан е и редът за видеонаблюдение по време на националните външни оценявания - след четвърти и седми клас, както и на матурите.При провеждането на НВО може да се извършва видеоконтрол, а достъп до кадрите ще имат длъжностни лица, определени съответно със заповед на министъра на образованието, на началника на регионалното управление на образованието и директора.Във всяко училище с включени за изпитите камери ще има табели, които ще съобщават за видео наблюдението.Техническите средства и инфраструктурата ще осигурява училищният директор, който ще предоставя и онлайн достъп до защитен канал до хората с право на достъп до записите.След края на изпитите записите ще се пазят в електронно видеохранилище при спазване на изискванията за защита на личните данни. Те ще се съхраняват до два месеца след провеждането на НВО, а после ще се унищожават автоматично.Променя се още една наредба - №11 за оценяването. Премахва се изискването за съхранение на класните и контролните работи от учителя. Те ще се връщат на ученика с цел обратна връзка към родителите.", "date": "2018.08.16", "title": "Без наръч документи при записване в ново училище, лист хартия ще е достатъчен"}
{"url": "https://offnews.bg/obshtestvo/uchenicheskite-ekskurzii-prez-vakantciite-plius-maksimum-3-uchebni-dn-686395.html", "text": "Екскурзии, детски лагери, походи и ски ваканции ще могат да се организират от училища единствено през ваканциите, в почивните дни и през общо 3 учебни дни за паралелка в рамките на учебната година.Ограничението до три учебни дни цели почивките да не навредят на качеството на обучението, а новият регламент е предложен от Министерството на образованието и науката чрез промени в наредба 10 за организацията на дейностите в училищното образование.Както и досега, организацията на различни посещения на културни и научни институции, ще се определя от училищните правилници за дейността, а учениците ще се извеждат след информирано съгласие на родителите или настойниците им.Затяга се режимът за планирането на екскурзиите. Ако досега директорът на училището трябваше просто да информира началника на Регионалното управление на образованието към МОН и ако до 7 дена не получи отказ, да даде зелена светлина за екскурзията, вече ще е необходимо пътуванията да се записват в годишния план за дейността на училището. Той отново ще е длъжен да информира за нея писмено началника на РУО, като писмото ще трябва да съдържа и информираното съгласие на родителите/настойниците. Отново ще може да проведе мероприятието, ако до 7 дни не получи отрицателно мотивирано писмено становище от началника на РУО.Екскурзиите ще се провеждат въз основа на договор между туроператор и директора.", "date": "2018.08.16", "title": "Ученическите екскурзии: през ваканциите плюс максимум 3 учебни дни от годината"}
{"url": "https://offnews.bg/futbol/zhordi-gomes-si-tragna-shtastliv-ot-levski-686410.html", "text": "От днес юношата на Барселона Жорди Гомес вече не е футболист на Левски. Испанският халф реши да приеме ново предизвикателство в своята професионална кариера, потвърдиха от клуба след трансфера му в кипърския гранд Омония Никозия.\"Тръгвам си, щастлив съм и съм готов за ново предизвикателство. Времето ми в Левски беше наистина хубаво, наслаждавах се. Това е велик отбор с велики фенове и желая на клуба всичко най-добро в бъдеще\", каза той в интервю за официалния уебсайт на Левски.\"Имаше хубави моменти и не толкова много лоши. Повечето бяха добри. Благодаря на съотборниците ми, на президента, на треньорите - Делио и Славиша. Надявам се да се видим отново\", добави испанецът.Спряганият за заместник на Гомес в Левски капитан на Берое Мартин Райнов пък отказа да премине в Левски. Това съобщава официалната страница на Берое. Националът на България е предпочел да остане в Стара Загора. Както е известно, \"сините\" бяха сигурни, че са договорили халфа, който промени своето решение и остава в тима на Александър Томаш.Според непотвърдена информация Гомес си тръгва като свободен агент, тъй като не е получавал две заплати, което е позволило да разтрогне договора си с Левски.", "date": "2018.08.16", "title": "Жорди Гомес си тръгна щастлив от Левски"}
{"url": "https://offnews.bg/evropa/dnes-prikliuchva-prouchvaneto-na-es-za-liatnoto-chasovo-vreme-686408.html", "text": "Европейците имат време до тази вечер да помислят дали да сложат край на практиката да се местят стрелките с час напред за периода от март до октомври, предаде ДПА, цитирана от БТА.На 4 юли Европейската комисия започна социологическо допитване по въпроса. В него анкетираните могат да кажат дали искат лятното часово време да бъде премахнато.Към средата на срока на проучването на въпроса бяха отговорили над 1 милион души.Допитването приключва тази нощ - между 22 ч. и полунощ в зависимост от страната и часовата ѝ зона. Можете да се включите в проучването . Засега не се знае кога ще бъдат обявени резултатите.Макар това да не е референдум със задължителен характер, резултатите от допитването може да послужат като основа за законодателни действия. Каквато и да е, окончателна реформа ще трябва да бъде одобрена от Европейския парламент и държавите членки на ЕС.", "date": "2018.08.16", "title": "Днес приключва проучването на ЕС за лятното часово време"}
{"url": "https://offnews.bg/ikonomika/problemat-s-targovskia-registar-e-zaradi-zanizhen-kontrol-smiata-spet-686370.html", "text": "Проблемът с блокирането на Търговския регистър е заради занижен контрол. Това смята специалистът по киберсигурност Ясен Танев. Пред bTV той заяви, че сривът на системата не се дължи на хакерска атака. Не е било хакерска атака според мен. Това е проблем свързан със занижен контрол и активното наглеждане на обществено значима инфраструктура, посочи той.За търговския регистър разбрахме, че е повреден масив, който съхранява данните. Той е планиран правилно - при концепцията се казва да се използва масив, не дискове и има топъл резерв, който се включва. В архитектурата му има още едно хранилище на данни в София. Данните се съхраняват и в секретен център за възстановяване на работата при инциденти като този. По дизайн нещата е трябвало да се случат добре, обясни специалистът и добави, че е липсвало копие, което да бъде възстановено веднага и резервният център вероятно не е работил.Танев допълни, че трябва да се отговори на въпроса кой от заложените процеси не се е случил. „Няма лошо да дефектира система и да бъде възстановена, но има проблем, че обществото не е информирано. Навремето ни спестиха експлозията в Чернобил. Не бива да се губи доверие в държавата”, добави Танев.Той обърна внимание на ниското заплащане в държавния IT сектор.", "date": "2018.08.16", "title": "Проблемът с Търговския регистър е заради занижен контрол, смята специалист"}
{"url": "https://offnews.bg/offtopic/sladkar-sadi-shtata-kolorado-zaradi-sanktcia-che-ne-napravil-torta-za-686362.html", "text": "Сладкарят от Колорадо, който отказа да направи сватбена торта на гей двойка от религиозни убеждения и решението му бе частично подкрепено от Върховния съд на САЩ, отново заведе дело срещу американския щат, предаде Асошиейтед прес.Този път Джак Филипс, собственик на намиращата се в предградията на Денвър пекарна \"Мастърпийс кейкшоп\", е отказал да обслужи клиент, поискал да му бъде направена торта, с която да отпразнува смяната на пола си. Комисията за защита на човешките права в Колорадо е отсъдила, че сладкарят е извършил дискриминация срещу транссексуалния човек, отказвайки да направи торта, с която да отпразнува преминаването си от мъжки в женски пол.Филипс, който казва, че властите в Колорадо са тръгнали на \"кръстоносен поход\" срещу него, е внесъл във вторник жалба във федерален съд.През юни Върховният съд на САЩ се произнесе в негова полза, като постанови, че същата комисия е проявила антирелигиозно пристрастие, когато е санкционирала Филипс, че е отказал да направи сватбена торта през 2012 г. на еднополова двойка.Със 7 срещу 2 гласа съдът реши, че комисията е нарушила правата на Филипс по силата на Първата поправка към Конституцията на САЩ. Но той не взе решение по по-големия въпрос дали търговците могат да изтъкват религията си като мотив да не обслужват гейове и лесбийки, припомни АП, цитирана от БТА.", "date": "2018.08.16", "title": "Сладкар съди щата Колорадо заради санкция, че не направил торта за мъж, станал жена"}
{"url": "https://offnews.bg/nashite-avtori/ventci-mitcov-hegel-politikata-i-sistemnata-ni-greshka-686363.html", "text": "Да започнем отзад напред – ти сега, твоя милост, лЕберал ли си, консерватор ли си? (смях)Едно време Пирон беше казал – „от всичките ми ученици ме разбра само един, но и той ме разбра погрешно”.По-скоро Хегел на смъртния си одър, поне според Хайне по-късно – “Nur Einer hat mich verstandten und der hat auch nicht verstanden”.Е то някак беше ясно, че няма да минем без Хегел в оригинал (смях). Но и моя милост така – смятам се за еднакво неразбрал либералната и консервативната доктрина към днешна дата. Впрочем с теб дълго сме си говорили по темата, знам твоите консервативни убеждения и възприемам част от тях. Но, от друга страна, аз съм ъндърграунд музикант. При това – част от пънк-рок сцената. Бил съм част от една от най-скандалните банди в новата ни музикална история и няма как точно теб да те залъжа, че съм правил това с консервативни идеи в главата си. Впрочем дебатът „либерали v консерватори” е важен и нужен. И той ще се състои, рано или късно. Ако перифразираме другаря Димитров (смее се), колелото на демокрацията се върти и ще продължава да се върти от дебата на либералната и консервативната идея.До окончателната победа на?(смее се) Не знам. Но днешните либерали се превръщат в културни марксисти и маоисти, а пък автентични консерватори, колкото и странно да ти изглежда, аз виждам само и единствено в... БСП. Наследствени политици със скъп партиен автопарк и тежка партийна машина, отхвърлящи документи като ИК, които би трябвало да са емблема на лявото. Не ми харесва това, че либералната идея излезе от онази сентенция, приписвана на Волтер - „не съм съгласен с това, което казваш, но докато съм жив ще защитавам правото ти да го казваш”. Днес все повече интелектуалният продукт, който идва от тези среди, ми напомня на хунвейбините по време на китайската културна революция. И вместо идеи за свобода и равенство, аз съзирам адско крещене и истерични пориви. Грубо казано, за мен либерализмът изповядва идеята „аз съм гей и вие трябва да ме приемете такъв, какъвто съм”, а не идеята – „аз съм гей и вие всички трябва да сте геи”. Дано НПО-тата не ни погнат, че някои думи вече е опасно да се употребяват (смях). Не харесвам Европа на еднаквите. Харесвам онова “in varietate concordia”, което е най-важният компонент на демокрацията – да сме заедно в различността си.Така, както аз харесвам Слейър, а ти – Пинк Флойд, аз – ЦСКА, а ти – Левски, но това по никакъв начин не ни пречи да си пием питието заедно.Факт. Само да вметна, че тва “in varietate concordia” го приписват донякъде на братята Гракхи, щот тогава в Републиката за пръв път нахлуват сума ти нови “свободни” от къде ли не, които после се превръщат в роби. Но по моему си е чист латински неологизъм, измислен специално за ЕС.Е, ти със сигурност знаеш по-добре (смях). Но всъщност не ти отговорих на въпроса, въпреки многото думи. Как се определям – олдскуул либерал, който обаче уважава и консерваторите.Впрочем аз уважавам и автентичните леви, особено ако те са умни.Въобще, добре е да се опитаме да уважаваме различните по идеи хора, за да можем в спора помежду си да създадем нещо ново и добро.Ако в споровете ни няма градивност, то тогава от тях няма смисъл.Защо се занимаваш с политика?Тук има много стандартни отговори. Например – ако не се занимаваш с политика, политиката започва да се занимава с теб... Което е вярно, но е станало толкова клиширано вече. Знаеш ли, всъщност аз се занимавам с политика от ранна тийн-възраст. Бях на около 16 и нещо, когато комунизмът падна след вътрешнодворцов преврат. Тогава цялото ми поколение усети задаващата се свобода и пое по площадите, за да усети различните прояви на същата тази свобода – митинги, протести, живи вериги, гражданско неподчинение. Нямам пропуснат митинг от ранните години на демокрацията – бях пред парламента, когато Петър Младенов поиска танковете да дойдат.Бях сред студентите, които окупираха Консерваторията през 1990. Бях пред Партийния дом, когато той се запали (и странно пламна някак си отгоре надолу). Бях на бденията на отец Христофор Събев, бях на оня велик син митинг на Орлов мост. По-късно, през 1997, работех като репортер и радиоводещ в кюстендилския филиал на Дарик и бях по барикадите, за да отразявам. Бях в Дупница и видях как властта изпращаше полицаи от други градове, защото местните отказваха да излизат срещу своите съграждани. В този ред на мисли аз винаги съм се занимавал с политика. Ако питаш днес защо се занимавам – защото съм част от партия “Глас Народен”, която е сред малкото, поставили си един основен приритет – култура и образование. И това, че живеем в кофти държава, е резултат именно от неглижирането на тези два фундамента.А защо изобщо трябва да се занимаваме с политика?Защото политиката не е нещо изключително, високо, недостъпно. Тя не е тайна ложа, в която отиват някакви извънземни хуманоиди.Политиката е проста функция на представителност. Аз например представлявам хората на културата. Дори на мястото, на което се намирам (а то не е в законодателната власт, а в общинската, при това – в опозиционна роля). Говоря за ъндърграунда. За провинциалните читалища и оркестри. За липсата на адекватна културна и образователна политика. Аз съм представител на музикалната гилдия, друг – на някоя друга такава. Нашата работа в политиката е да поставяме и решаваме различните проблеми на различните групи от хора. Но когато си в тежка опозиция, твоята роля се превръща и в това да си „очите и ушите” на хората. И да им казваш, когато нещо не е добро за тях. Какъвто примерно бе случаят с решението на Столичния общински съвет да изгради инсталация за преработка на RDF гориво в центъра на София и да изтегли пореден заем, който ще тежи на плещите на клетата Топлофикация (която и сега има около половин милиард дългове, а 100 милиона бяха загубени в КТБ).Хайде пак: какво по твоему е “дясно” и какво – “ляво”? Опиши.Знаеш ли, у нас тези понятия са изключително силно сбъркани.В началото на 90-те за „дясно” се смяташе всичко, което беше срещу БСП. Ама всичко. Например тогава парадоксално десни се водеха дори партии като БСДП на д-р Дертлиев, което днес звучи направо нелепо.Но „дясното” в началото на 90-те означаваше “проевропейско, анти СССР, прозападно, продемократично”. И днес доста хора продължават да тълкуват по тоя начин дясното, но това не е така.Дясното започва от ограничената намеса на държавата.Точно така. За мен дясна позиция е „аз не искам държавата да ми помага, аз искам държавата да не ми пречи”. Дясно е намаляване на всякакви регулации, дясно е свобода на инициативата и бизнеса, дясно е намаляване на данъците. Лявото, напротив, иска силна държава, солидарни системи и в известен смисъл – уравниловка.Помня, че при социализма съществуваше така нареченият „демократически централизъм”, който беше система, описана изключително добре от Висоцки:В известна степен демократическият централизъм правеше точно това – успяваше да вземе от някой работещ завод и да даде на друг, неработещ. Така всички ставаха равни и нямаше сърдити и потиснати. За мен лявата система толерира не точно равенството, а уравниловката. Дясната пък освобождава хората именно от това. Опасявам се обаче, че у нас нито дясното е дясно, нито лявото – ляво, заради липсата на автентичност (уж левите – БСП – защитават правата на бедни и онеправдани, но самата партия е управлявана от доста заможни люде, а уж десните – ГЕРБ – се скъсват да замислят всевъзможни левичарски регулации). Днес имаме и пореден опит за „традиционна градска десница” – любимите ми „Могъщите три”, но те работят с такъв левичарски плам сред виртуалните си фенове, че често се чудя дали това пък не е раждането на българската „Сириза” (смее се). У нас има нужда от истинско ляво и истинско дясно. Но у нас има нужда и от много други неща. Например – от спокойствие, че няма да те осъдят за неплатени сметки и да ти запорират имуществото, без да са те викнали на дело, защото законът не пази потребителя.Добре, но как се определяш ти?Като човек, който - като творец - има ляво сърце, а като фрийлансър - има десен мозък. Лявото сърце съчувства на малкия, смачкан човек.Десният мозък казва, че държавата е лош стопанин.Като спомена Висоцки - да се включа и аз с нещо, което по моему ни описва. “Мы успели – в гости к Богу не бывает опозданий/Так что ж там ангелы поют такими злыми гласами”. Но както и да е. Къде е системната грешка при нас?В това, че нямаме концепция накъде вървим. Нямаме стратегии за нищо – нито за култура, нито за икономика, нито за туризъм, нито за земеделие. Кърпим дупки. Днес ще закърпим тази, утре – друга.Например – как да се справим с ромския проблем: като им бутаме къщите, за да отидат другаде и да се настанят пак незаконно? Или като успеем да разработим стратегия как да ги махнем от гетата и да ги образоваме така, че да не са маргинален масив от евтини за купуване гласоподаватели? Или пък – какво искаме от културата? Да строим читалища в провинцията, да инвестираме в провинциалните оркестри и театри, за да получим едни културни и образовани граждани след 20 години? Или пък търсим друго – големи концертни зали и театри в столицата, привличане на западни драматурзи и режисьори, инвестиция във високото ниво? Ти специално ме разбираш - кое от двете искаме? Къде ни е стратегията, визията за бъдещето? Да, дупките трябва да се кърпят, но кой ще закърпи дупката в Музикалната академия в София, където има нулеви години за определени музикални инструменти например? Същото е и в съдебната система, и в икономиката, и в отбраната. Когато управляващите чрез коалиционния си партньор ОП заговориха за това, че има недокомплект в армията, защо не казаха, че това е защото са предвидили твърде малки заплати за професионална такава?А решиха да кърпят дупка - с идеята да вкарват доброволци, която очевидно няма никакъв шанс да сработи? Системната ни грешка е там. Но и в липсата на алтернатива.Румънската “критична” маса протестира – и не спира, периодично. Ние?Сещам се за Албер Камю и „Чумата”. Любима тема и много експлоатирана от различни автори – „за да обединиш хората, изпрати им чумата”. Преди няколко дни написах защо у нас хората не протестират.Защо?Защото единствените, които биха могли да изкарат хората на улицата, пропиляха всичките си шансове, заети да се ритат по кокалчетата. Не се занимавам да повтарям постоянно мантрата „румънски модел” на „Могъщите три” - и днес отново няма да го направя, защото е хубаво да гледаме себе си. Та, какво имаме днес – няколко съсипани градски партии, уморени от братоубийствените войни помежду си, които стигнаха дотам, че днес дори войните им са виртуални. Част от малката градска десница премина през управлението, друга – не. Но дори днес, след като войната премина пиковата си точка, все още за обикновените хора у нас ние, малките градски партии, предизвикваме по-скоро присмех – „тия не се разбраха един с друг, а са седнали да говорят за битката срещу статуквото”. Протестите през 2013 показаха, че хората могат да бъдат изкарани на улицата. Но крайните резултати от тези протести бяха замяната на едно статукво (БСП и ДПС) с друго (ГЕРБ и ОП). Малките градски партии не могат да изкарат народа на улицата. Поради няколко причини:- все още раните от войните помежду им са твърде пресни и незараснали- все още малките градски партии са самовлюбени и самодостатъчни- все още малките градски партии имат силата само и единствено да изпълнят ролята на „полезен идиот” в нечии сметки на големите – ГЕРБ и БСП.Не, много по-лошо е. Тези, за които говориш, се оказват премазани от липсата на истинско лидерство – и не проумяват, че имат нужда от някой homo novus. Който да отклони няква “дясна” река и да измие авгиевите обори на “дясното”, и да започне отначало. В този смисъл аз съм пънк-“десен” (смях).Може би си прав. Народът ще повярва на малките партии, когато види, че те тръгват към истинско и честно обединение помежду си.Но това няма да стане скоро. Това ще стане вероятно след очертаващия се тотален крах на въпросните партии и движения.И тогава може би градската десница ще разбере, че има един огромен враг, който й пречи да бъде припозната от хората. Врагът на градската десница е самата градска десница. А хората ще припознаят водачите си, когато водачите им заговорят на техния език. И когато заговорят за истинските проблеми. А не за популацията на комари по Дунава и за полиаморните бракове в североизточна България.Би ли направил директен паралел между любимия си световен политик (може и вече да не е сред нас) и любимия си български политик (и той може да не е сред нас)?В началото на 90-те много харесвах старите политици, преживели лагерите – Дертлиев, Милан Дренчев, бай Йосиф Петров. Виждах, че са от друго тесто, говореха по различен начин. Сега се замислям и си давам сметка, че повечето политици от новото време в някакъв момент са ме разочаровали. Кой световен политик харесвам? Май са много. Като представител на преходното поколение, харесвам Горбачов, Кол, Рейгън, Митеран – може би защото свързам с тяхното време падането на Берлинската стена, падането на комунизма. Помня, че тук бяхме фенове на президента Желев. После го мразехме. После харесвахме Костов. После го мразехме. После дойде царят, после през политиката минаха какви ли не хора, но като се замисля дълбоко в новите ни политици не откривам нито Кол, нито Рейгън, нито Горбачов, нито Митеран. А ако говорим за политици от по-старо време – може би на първо място е Стамболов. И най-кофти ми е, че всъщност ние нямахме нито нашия Валенса, нито нашия Хавел.Никога няма да забравя как Хавел бе посетен в президентския си кабинет от Ролинг Стоунс и Франк Запа веднага след избирането си...А у нас по същото време Лепа Брена направи най-големия концерт в кариерата си, кацайки на стадион „Васил Левски” с хеликоптер.Трябва ли тези, които са в активната политика, същевременно да се занимават и с нейния анализ? Или?Да. Когато си вътре в една система, можеш най-добре да видиш къде са нейните недостатъци. Например – като общински съветник мога да видя мудността на работата ни и да кажа, че в началото на мандата гласувахме една концесия за велосипеди под наем в София. И че не съм сигурен, че до края на мандата си ще доживея да видя тези велосипеди да се появят в града. Или да кажа, че вече няколко пъти изпадам в безсилен гняв, когато някой гражданин ми пише и ми показва сигнал, който е подал към общината преди 2 години.И че този сигнал още не е получил отговор. Говорил съм много по темата как например се приема бюджета на София и как сме се борили бюджетът да се приема по нов начин – чрез разглеждане на политики и чрез участието на пряко избраните общински съветници.Защото, ако не знаеш, до ден-днешен бюджетът на София се прави от администрацията, а съветниците са като в телевизионна викторина – получават едни сметки и трябва да гласуват с „да”, „не” и „не мога да преценя”. Няма как човек, който не е бил вътре, в кухнята на събитията, да може да види толкова точно проблема. И да, нужно е този и редица други подобни проблеми да стават публично достояние.Какви компромиси направи до момента – полтически и лични?Лични – не мисля, че нещо кой знае какво се е променило, откакто се занимавам с политика. Аз така или иначе не се възприемам като „политик” в оня смисъл на думата, употребен от Питър Шафър в „Амадеус” – „човек, който ака мрамор”. Така и не се научих да нося костюм, дори не си купих такъв. Имам едно черно сако и го ползвам, ако има нещо много тържествено.Щот костюмите не ти “стават”? Или щот си пънк? (смях)И двете (смях). Но в политически аспект – не знам. Може би участието ни в две коалиции беше компромис. С ясната идея, че е нужно обединение, въпреки многото разногласия, които сме имали помежду си с коалиционните ни партньори. За съжаление резултатът от това подаване на ръка в единия случай беше директно счупване на ръката (визирам неуспешната ни президентска коалиция с ПП Зелените).А в другия случай завърши с разпадане на коалицията след изборите, в които станахме свидетели на най-зверската братоубийствена война, която си спомням в най-новата ни история.Хайде и лично. Кога за последно надскочи себе си? Говоря за себереализацията в “говорилнята” ФБ, в която ти си нещо като “инфлуенсър”.Винаги ми е била смешна думата „инфлуенсър”. Преди няколко години една медия дори ми връчи някаква награда за „влиятелна личност”, което сериозно ме разсмя. Фейсбук е буря в чаша вода. За съжаление днешните социални мрежи започват да се превръщат по-скоро в арена на битки между виртуални герои, които в реалния свят, на улицата, са „г-н никой”. Има толкова много даващи акъл в мрежите, които през живота си не са направили едно смислено нещо. Но да се върна на въпроса ти. Аз съм музикант. Това е основната ми професия.Дали съм надскачал себе си - не знам. По-скоро гледам да съм „себе си”, защото в това време на тежък copy-paste да бъдеш себе си е подвиг.Добре, но кога си се чувствал удовлетворен?Например когато направих музикалните плейбеци за няколко учебника по музика на две различни издателства. Или когато бях част от екипа, създал и записал музиката на номинирания за “Еми” филм на National Geographic – “The Gospel of Judas”. Или пък когато преди няколко месеца минах първоначалната защита на темата за докторската си дисертацзаия, в която изследвам публиките от българският музикален ъндърграунд в последните над 30 години.А Фейсбук ми е най-ценен с факта, че успях да издиря всичките си съученици от своя випуск (1990) в музикалното училище в София.„Издирих” е точната дума, защото от тях не повече от десетина души останаха в България. Защо е така – това е дълга и тъжна тема.Питах и Гюров същото, но да питам и теб: утре ставаш министър на културата. Първото ти действие? А след това?Първото ми действие – „Стратегия за българската култура”. Документ, който трябва да бъде написан с помощта на реални хора, видели реално, на „терен”, как се прави култура в държава, която е враждебна към културтрегерите, които не стоят на изчакване с леко смъкнати гащи.А закон за меценатството?Разбира се. И най-вече – реформи и инвестиция в уникалния български модел – читалищата. Впрочем като общински съветник заедно със Светльо Витков още преди 3 годни внесохме стратегия за софийските читалища в администрацията на общината. Ефект – нулев. В тоя ред на мисли – нов закон и за читалищата. Но без стратегия и визия, който и да стане министър, няма да направи нищо.И едно уточнение – министър бих станал само и единствено ако най-накрая тая заветна цифра от поне процент от БВП за култура стане реалност, защото в момента е наистина жалко да сме на последно място в ЕС по пари за култура.Какво правим с поколението Z, което е единственият реален шанс на България, но живее във виртуален свят?Този въпрос може да се зададе и по друг начин – какво правим с децата си? Аз съм категоричен оптимист – децата ни са бъдещето. Те нямат нашата параноя, те не притежават нашата идеологическа обремененост, те не са истерично-патетични, те не са приемани в Комсомола, а преди това не са ходили с бяла ризка и червена връзка. Нашите деца не са разпънати между социалистическата манифестация и заведенията за джънк фууд. Те не са поставени пред дилемата да строят капитализма с изразните средства на социализма. Нашите деца ще изградят едно по-добро място за живеене. А относно виртуалния живот – не, не си прав, виртуален живот водим ние, възрастните.Кои са твоите идоли? И кои трябва да са идолите на поколението Z?Моите са много – Чарлз Буковски и Игор Стравински. Франк Запа и Кърт Кобейн. Гео Милев и Николай Лилиев. Марин Големинов и Панчо Владигеров. Пиер Булез и Василий Кандински. Даниил Хармс и Александър Введенски. Хавел и Валенса. Кумири са ми хората от ъндърграунд-сцените у нас, които дадоха първия отпор срещу комунизма. Кой трябва да е кумир на поколението Z ли?Във всеки случай никой от нас. Ние като че ли се провалихме във всичко, което искахме да направим. А може би сега е моментът да направим така, че да бъдем кумири за следващото поколение? Дали ще успеем? Или ще продължим с махленските си разправии?Ясно, че гледаш с известна насмешка на всичко (hello!), и особено на идеята за елит, но как да излезем от това блато без помощта на културни елити?Обожавам Бекет. Гледал съм „В очакване на Годо” в оная велика постановка на Леон Даниел в Театъра на армията няколко пъти.Бекет казва – „Няма нищо по-смешно от нещастието”. Затова посрещам нещата с насмешка. Но самият аз не съм весел герой.Напротив – всеки път, когато се опитам да напиша нещо смешно и весело, се озовавам в позицията на Чехов, който все искал да напише „водевил хороший”, но все му се получавали трагедии... Културен елит се създава тогава, когато културата е основен национален приоритет.Днес културтрегерите честичко поработват друго, за да могат да си позволят лукса да правят истинско изкуство, например. Аз свирих 10 години в пиано-бар, за да мога да си позволя да пиша чат-пат класическа музика. А и думата „елит” ме отблъсква (тук явно дълбоко заспалият в мен левичар се пробужда за секунда). Впрочем, когато говоря за елит, все се сещам за онази сцена в „Братя Карамазови” на Достоевски, в която елитна дама обясняваше как давала пари за подпомагане на бедните. „Бедните обичам и им помагам. Но отделния бедняк не мога да понасям” – казваше дамата (цитирам по памет) и всеки път, когато заговорим за „елит”, си представям именно такива самозаблудени люде, обитаващи някаква кула от слонова кост, от която не могат да видят какво става наоколо. Не от елит имаме нужда, а от превръшане на културата в национален приоритет.Не мога да се въздържа, ще ми позволиш един чудесен цитат от “Братя Кармазови”: “Боже, кто говорит, и в народе грех. А пламень растления умножается даже видимо, ежечасно, сверху идет. Наступает и в народе уединение: начинаются кулаки и мироеды; уже купец всё больше и больше желает почестей, стремится показать себя образованным, образования не имея ни мало, а для сего гнусно пренебрегает древним обычаем и стыдится даже веры отцов.” Но: как би трябвало да изглежда патриотизмът през твоите очи?Благодаря ти за този въпрос (смях). Много пъти съм питал класическия български ракиен патриот, след като прочета някой негов пост за България на три морета, дали знае имената на петима български писатели. Или на композитори? Знаеш ли, вбесява ме фактът, че онези, които говорят за патриотизъм, си представят танцуване на хора в Седемте рилски езера, или пък някакви масови соц-вечеринки с народни носии. Ами не, патриотизмът не е това. Патриотизъм е да направиш страната си добра за живеене. Но патриотизмът е и да си наясно с великите достижения на култура, изкуство, спорт, наука, създадени от твоите сънародници. Ти, като музикант, знаеш - имаме над 20 солисти на най-големите световни оркестри. Да си чул някой „патриот” да говори за това? Не, те говорят за някакви артефакти отпреди много векове, с които и сами не са наясно. Моите идеали са музиката, словото, красотата на платната на великите български художници (аз съм от Кюстендил, градът на Владимир Димитров-Майстора, на Стоян Венев). Моите идеали са и в учителя Теодосиев, закупил със собствената си заплата очукана постройка в Стара Загора, за да обучава там математици, които печелят всички олимпиади и отиват в най-престижните световни университети. И тук няма как да не кажа, че побеснявам, когато чета някакви нови концепции на либералния комсомол, според които ние сме зле, православието ни е кофти, фолклорът – пълна тъпотия, кирилицата – написана от Путин, че не сме създали нищо и не ставаме за чеп за зеле. И тук е моята дебела разделителна линия с либералния комсомол – нездравия марксистки нихилизъм. Ако се водим от идеята, че всичко ни е кофти, то тогава за какво ни е да се опитваме изобщо да вървим напред?Не спирай. Какво те вбесява?Вбесявам се, когато борци за права започват да обиждат гнусно несъгласните с тях. Случвало ми се е много пъти. Вбесявам се, когато Борисов каже – „не знаех, че имаме четири оркестъра към БНР, това е адски много”. Вбесявам се, когато министърът на културата обяснява, че не знае как да се справи със сградите от културното ни наследство и никой още не му е поискал оставката. Вбесявам се, когато либерални НПО-активисти излизат по телевизиите и обясняват кое може да се говори и кое – не, като някакви нови последователи на другаря Жданов. Вбесявам се, когато видя плакат на Наско Ментата, а до него малко плакатче за класически концерт. Вбесявам се от това, че допуснахме чалгата да се превърне не само в любима музика, но и в стил на живот и поведение.Аз също “идвам” от киркегоровата ирония, да не кажа, че почти сам я привнесох у нас преди време (смях). Но: само с ирония не се живее. Как и какво правим, за да променим това болно статукво, което изяжда бъдещето на децата ни?Като начало ще инвестираме в децата си – цялата си любов, всичко, което можем да им дадем – ценности, уважение, знания, възпитание.Може би това трябва да направим – да покажем на децата си, че всичко зависи от тях. Включително смяната на статуквото. А ние – ние засега ще продължаваме да се самоизяждаме. Преди няколко години написах една песен – „Не ме познаваш”. Тя разказваше за нас, за нашето поколение. И за „всесилния” ни господар, който е решил да ни остави да се самоизядем. Дали това ще се случи, или не – предстои ни да разберем. Времето е пред нас. Уви, времето много отдавна не е „наше”. А съвсем скоро ще направим 45 години „фасадна” демокрация и голямото ми притеснение е дали децата ни няма да пеят отново „45 години стигат”... Какво да направим ли? Имаме един могъщ враг – самите себе си. И е редно най-накрая да се победим в тая битка, разкрачени между старото и новото време, и да поемем напред, счупвайки оковите на недоверието, омразата, страха, параноята и обикновената самовлюбеност.ОК. Умерен песимист.Да. Но това е напълно нормално за пролетарий, роден в началото на 70-те в провинцията и закърмен с Шьонберг и Франц Кафка (смее се).Понеже каза “Кафка” и понеже дълбоко вярвам, че все пак сме истински изтерзан “пишещ” елит: “Wenn ich etwas sage, verliert es sofort und endgültig die Wichtigkeit; wenn ich es aufschreibe, verliert es sie auch immer, gewinnt aber manchmal eine neue.”Е много ясно (смее се). Още на facebook.com/ивайло noisy цветковNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2018.08.16", "title": "Венци Мицов: Хегел, политиката и системната ни грешка"}
{"url": "https://offnews.bg/obshtestvo/otkriha-tialoto-na-edno-ot-detcata-padnali-v-moreto-kraj-morskata-gar-686367.html", "text": "Локализирано е тялото на едно от децата, паднали от вълнолома на Морската гара във Варна, съобщава bTV. То все още не е извадено от водата.Водолазен екип продължи и днес издирвателните действия в района на варненската Морска гара, където вчера в морето изчезнаха две деца, съобщават от МВР. Издирваните са две момчета на 13 и 14 години, се издирват от вчера следобед.Рано тази сутрин водолази са се включили в операцията. Сформираният на място щаб продължава да организира силите и средствата, участващи в операцията.Към 05:30 часа е направен оглед от брега, а след това и катер на Морска администрация и водолази започнаха да ги търси.Цяла нощта спасители от сектор Специализирани оперативни дейности са осветявали мястото и са обхождали района. В издирвателните действия участват служители и техника от МВР, Морска администрация и Военноморските сили.Спасителната акция продължи до късно вечерта на 15 август съвместно с водолази, но без успех.Специалистите смятат, че шансовете за оцеляване на двете деца е много малък, тъй като снощи морето е било бурно, съобщава Нова тв.В сряда в късния следобед група от 6 деца отишли на бетонните тетраподи в опасна близост до водата и вълните ги връхлетели. Дълбочината там е около 10 метра. Две от децата, които са от Каменар, паднали в бурното море.Снощи концертът и зарята по повод празника на Варна бяха отменени.", "date": "2018.08.16", "title": "Откриха тялото на едно от децата, паднали в морето край Морската гара на Варна"}
{"url": "https://offnews.bg/temida/prokuraturata-razsledva-intcidenta-s-dvete-udaveni-momcheta-vav-varna-686375.html", "text": "Районната прокуратура във Варна образува досъдебно производство по повод инцидента с изчезналите в морето деца на вълнолома, съобщиха от държавното обвинение. Производството се води за установяване причините и обстоятелствата, при които е настъпил инцидентът и е последвала смъртта на момчетата. На 15 август 2018 г. около 17.40 ч. е получен сигнал за падане на две деца в морето в района на външната стена на вълнолома. Започва мащабна операция по издирването на момчетата, които били там със свои приятели. В опита да бъдат спасени децата се включват специализирани екипи от Районната дирекция по пожарна безопасност и защита на населението, катери на Морската администрация, водолази и екипи на Военноморските сили и МВР. Самоличността на повлечените в морето деца от силното вълнение е установена.Изпълняващият функциите районен прокурор на Районната прокуратура във Варна Красимир Конов заедно с дежурния прокурор и дежурен следовател са извършили незабавно оглед на местопроизшествието. Разпитани са свидетели на трагедията, на която очевидци са станали много варненци, дошли за концерта за Деня на Варна.Трагедията отмени всички празнични прояви на община Варна в празничната вечер.Всички действия по разследването се ръководят на място от и.ф. районния прокурор Красимир Конов.", "date": "2018.08.16", "title": "Прокуратурата разследва инцидента с двете удавени момчета във Варна"}
{"url": "https://offnews.bg/zvezdi/madona-na-60-g-vmesto-podaratci-kralitcata-na-popa-poiska-darenia-za-686364.html", "text": "Кралицата на попа Мадона навършва 60 години днес.Родена като Мадона Луиз Чиконе на 16 август 1958 г. Бей Сити, Мичиган тя е изпълнителката с най-много продадени копия на албумите и синглите ѝ за всички времена. Вписана е в \"Световните рекорди на Гинес\" с 300 млн. продажби.За днешния си рожден ден Мадона не поиска подаръци, а дарения, които да помогнат на децата в Малави - една от най-бедните страни в света.През 2006 г. тя основа фондация с цел набиране на средства в помощ на Малави ().Искам, заедно с моите приятели и почитатели, да променим живота на децата на Малави и те да бъдат защитени и обичани, допълва тя.Кампанията по набиране на средства тече от 30 юли до 31 август, а до момента са събрани $209 549.", "date": "2018.08.16", "title": "Мадона на 60 г.: вместо подаръци Кралицата на попа поиска дарения за децата на Малави"}
{"url": "https://offnews.bg/futbol/milan-vdigna-ofertata-za-milinkovich-savich-na-120-mln-evro-686377.html", "text": "Новото ръководство на Милан ще направи последен опит да купи сръбския национал на Лацио Сергей Милинкович-Савич.Преди няколко дни босовете на римския клуб са отхвърлили предложението на „росонерите” за наемане на 23-годишния халф за 30 млн. евро, с опция за закупуване в края на сезона за още 50 млн. евро. Милан не се отказва и вчера е отправил нова оферта.В нея отново има наем за една година, но сега вече сумата за него е 40 млн. евро, а през лятото на 2019 г. се ангажира да купи играча за 80 млн. евро. Така общият трансфер ще достигне 120 млн. евро, което би трябвало да задоволи своенравния бос на Лацио Клаудио Лотито, който има един ден за отговор.Трансферният прозорец в Италия затваря в петък, 17 август. От събота до края на месеца клубовете от Серия А ще могат само да продават играчи в чужбина.Ако Лотито откаже и новото предложение на Милан, Милинкович-Савич може да отиде само в Испания или Франция, където за него огромен интерес има от страна на Реал Мадрид и ПСЖ. Това може и да е добър вариант за Лацио, който ще прибере огромна сума пари за сръбската си звезда и едновременно с това няма да засили вътрешната конкуренция.Трансферната сага около Милинкович-Савич се следи с интерес от родния му клуб Войводина (Нови Сад). При определени обстоятелства той може да вземе 5% от трансфера, с което да закрепи рехавия си бюджет, от който страда в последните години.", "date": "2018.08.16", "title": "Милан вдигна офертата за Милинкович-Савич на 120 млн. евро"}
{"url": "https://offnews.bg/obshtestvo/otkriha-zavisheni-stojnosti-na-uran-i-vav-vodata-v-harmanli-686373.html", "text": "Изследване на водата в Харманли и 3 села в общината показват завишени стойности на естествен уран и алфа активност, съобщиха от Регионалната здравна инспекция в Хасково. Изнесените данни показват, че стойността на урана е 0.043 mg/l, а общата алфа активност - 0.572 Bq/l.От РЗИ Хасково допълниха, че са издали предписание за ограничаване ползването на вода за пиене и приготвяне на храна в Харманли и селата Бисер, Надежден и Остър камък.Завишена стойност на уран е открита и във водата на маджаровското село Бориславци. Там данните показват, че уранът е 0.039 mg/l.Началникът на РЗИ Хасково д-р Соня Димитрова информира, че за ситуацията е уведомен областния управител на Хасково, както и кметовете на Харманли и Маджарово. Те от своя страна имат ангажимента да уведомят населението. Д-р Димитрова каза още, че в Харманли, Надежден, Бисер, Остър камък и Бориславци трябва да се осигурят водоноски.", "date": "2018.08.16", "title": "Откриха завишени стойности на уран и във водата в Харманли"}
{"url": "https://offnews.bg/medii/bezpretcedentno-stotitci-amerikanski-vestnitci-sreshtu-tramp-sravnih-686380.html", "text": "Над 350 американски вестника се ангажираха да публикуват днес редакционни статии в защита на свободата на печата и в отговор на атаките на президента Доналд Тръмп срещу медиите. Към тях се присъединява и британският в. \"Гардиън\".Към инициативата на в. \"Бостън глоуб\" се присъединиха в. \"Ню Йорк таймс\" и редица по-малки вестници, включително от щати, в които Тръмп спечели на изборите през 2016 г., съобщава БТА.В електронната версия на вестника редколегията на \"Бостън глоуб\" обвини Тръмп, че поддържа постоянна кампания срещу свободата на печата. Величието на Америка зависи от функцията на свободния печат да казва истината на силните. Да се слага на печата етикет \"враг на народа\" е колкото неамериканско, толкова и опасно за гражданския пакт, който споделяме повече от две столетия, подчертава вестникът.Вестник \"Канзас сити стар\" в щата Мисури, където Тръмп спечели през 2016 г. сравнява изказванията на Тръмп за медиите с принудителното заглушаване от Сталин на критиците му. Навсякъде в страната всяко нещо, за което даден висш служител не желае да говори или за което читателят не иска да чуе, днес се определя като лъжлива новина, отбеляза вестникът.Антимедийните настроения на някои митинги на Тръмп са плашещи. Използването на тролове в социалните медии, издевателствата и заплахите към журналисти (особено сексуалните заплахи към журналистки) достигнаха небивали равнища. Върховният комисар на ООН за правата на човека предупреди тази седмица, че нападките на президента Тръмп срещу медиите \"се доближават много до подстрекаване към насилие\", подчертава \"Гардиън\".Вестникът припомня, че през юни петима журналисти от в. \"Капитал газет\" в Мериленд бяха застреляни от недоволен местен жител и предупреждава, че те може да не са последните.Работата на печата не е да спасява САЩ от Тръмп. Работата на печата е да съобщава, да проучва в дълбочина и анализира възможно най-критично и без страх. Печатът далеч не е безгрешен. Той може да е користен. Нещо по-лошо, в Америка на Тръмп някои медии са изразители на пристрастни позиции, демонстриращи безцеремонно незачитане на истината - тях президентът силно одобрява. Свободният печат обаче е длъжен да изважда наяве сплашването и подстрекателството и трябва да прави всичко възможно да съхрани уважаването на фактите и балансираната преценка, накратко - да си върши работата, допълва \"Гардиън\".", "date": "2018.08.16", "title": "Безпрецедентно: Стотици американски вестници срещу Тръмп. Сравниха го със Сталин"}
{"url": "https://offnews.bg/politika/novite-desni-palen-odit-na-sistemata-za-sigurnost-na-targovskia-regis-686381.html", "text": "Блокирането на Търговския регистър на България, в рамките на 6 дни, показа неспособността на властта да пази информацията на гражданите и фирмите, която е поверена на държавата. Това се казва в позиция на новото дясно движение \"Възход\", в което наскоро се вляха Единна народна партия на Мария Капон, Съюза на свободните демократи на Стефан Софиянски и Движение демократично действие.От движение \"Възход\" са категорични, че оставката на министър Цецка Цачева и на изпълнителния директор Зорница Даскалова са най-малкото, което се очаква като решение за нанесените щети на гражданите и фирмите.Според тях днешното управление е известно с емоционални и популистки решения, които костват много пари на данъкоплатците.Като пример те посочват решението за едновременен ремонт на всички мостове в България, които са компрометирани.", "date": "2018.08.16", "title": "Новите десни: Пълен одит на системата за сигурност на Търговския регистър"}
{"url": "https://offnews.bg/temida/prokuraturata-oproverga-informatciata-che-e-otkrito-tialoto-i-na-vtor-686391.html", "text": "Продължава издирването на второто изчезнало дете при инцидент на Морската гара във Варна. 14-годишният Диян все още е в неизвестност, след като падна в морето, повлечен от вълните.От прокуратурата опровергаха информацията за това, че тялото на детето е открито. Според изпълняващият длъжността районен прокурор Красимир Конов тялото на първото дете - 13-годишният Мариан, е открито в 9.00 сутринта на тетраподите.Според прокурор Конов, заедно с групичка от още няколко деца, с които се познавали от два-три месеца, момчетата са се събрали на Морска гара за концерта по повод празника на град, който трябваше да започне в 21 часа. До старта му, децата решили да се разходят, но до инцидента се е стигнало поради злощастно стечение на обстоятелствата и подценяване на вълнението, обясни прокурор Конов, цитиран от \"Фокус\".Минавали са през хлъзгав участък от вълнолома. Вълните са били големи, заливали са го. Една от тях е завлякла в морето две от децата. Първоначално е започната работа по хипотеза за склоняване към самоубийство, но след разпита на очевидците, тази хипотеза е разколебана. Близо осем свидетели са разпитани до момента, като сред тях са децата от същата група, родители и случайни минувачи.„Свидетели съм сигурен, че има много повече, но не са установени. Но и тези, които сме разпитали, пресъздават вече една ясна картина на станалото“, добави още прокурор Конов и добави, че показанията им не си противоречат. Между 3 и 4 бала е било вълнението в момента на инцидента. И днес на място са двамата спасители от Регионалната дирекция по пожарна безопасност и защита на населението, които снощи са търсили децата, двамата водолази са във водата с колегите си от Военноморските сили.", "date": "2018.08.16", "title": "Прокуратурата опроверга информацията, че е открито тялото и на второто дете във Варна"}
{"url": "https://offnews.bg/ikonomika/borisov-dade-start-na-stroitelstvoto-na-16-km-ot-hemus-i-obvini-bsp-686378.html", "text": "Началото на строителството на нови 16,3 километра от магистрала \"Хемус\" бе дадено днес в присъствието на премиера Бойко Борисов.Участъкът между Буховци и Белокопитово ще бъде готов за година и 2-3 месеца.\"Строителите са в готовност, тръгваме и в двете посоки – към Шумен и към Търговище, така че да се работи максимално бързо\", заяви министър-председателят.Проектът ще се изпълнява изцяло със средства от републиканския бюджет. По думите на Борисов вина за това, че не се ползва европейско финансиране, имат предишните управляващи, които извадили АМ „Хемус\" от оперативната програма. „Всичко това е само на бюджета на данъкоплатците. Така че като заявяват някои голямо желание за предсрочни избори, тези региони да знаят какво са им причинили, както и всички данъкоплатци\", добави премиерът.", "date": "2018.08.16", "title": "Борисов даде старт на строителството на 16 км от 'Хемус' и обвини БСП, че харчим наши пари за магистралата"}
{"url": "https://offnews.bg/bojni/kobrata-prekratil-dogovora-sas-zauerland-686365.html", "text": "Звездата ни в профибокса Кубрат Пулен - Кобрата е прекратил договора си с германските промоутъри от \"Зауерланд\". Това разкрива лично той пред \"168 часа\".\"Случи се преди 10 дни, заради предсрочното прекратяване им платихме 150 000 долара. Ще останем в добри отношения и ще работим съвместно, но нещата не вървят.Гоним различни интереси и имаме различна идеология. Смятам, че всеки трябва да следва своите цели по своя начин, което е добре за всички страни. И аз си платих за това\", казва Кобрата, който споделя, че за него парите са важни, но не са всичко на този свят.\"Всички сме временно на този свят. Баща ми ни е учил да сме честни, почтени и да помагаме. Не казвам, че съм пример, просто това ме води в живота\", допълва Пулев, който е оптимист са предстоящия в София мач с Хюи Фюри.\"У дома и стените помагат. Всичко е на твоя страна. Това, че мачът ще определи претендента за световната титла във версия IBF, го прави още по-ценен и интересен и мотивира още повече Фюри, който получава шанс зда се докаже. Мисля, че мачът ще е ожесточен и непредсказуем\", казва още българинът.", "date": "2018.08.16", "title": "Кобрата прекратил договора със \"Зауерланд\""}
{"url": "https://offnews.bg/112/postradal-e-edin-ot-vodolazite-izdirvali-padnalite-kraj-valnoloma-vav-686382.html", "text": "Един от водолазите на Районната дирекция по пожарна безопасност и защита на населението е леко пострадал при операцията по издирването на двете момчета, паднали от вълнолом във Варна, съобщиха от пресслужбата на Апелативната прокуратура в града, цитирани от БТА.С риск за живота си Любомир Димитров влязъл в морето заедно с колегата си Красимир Костов около 18 часа снощи при вълнение на прибоя 3-4 бала.Двамата излезли от водата след здрачаване, а Димитров е бил блъснат от вълна в тетраподите и е пострадал леко.По-рано днес бяха открити телата на двете деца. Издирването на двете момчета – на 13 и 14 години, започна вчера следобед.", "date": "2018.08.16", "title": "Пострадал е един от водолазите, издирвали падналите край вълнолома във Варна деца"}
{"url": "https://offnews.bg/kultura/preporachvame-vi-liato-v-parizh-i-frenski-dzhaz-686052.html", "text": "Тази вечер от 20.00 часа в Soho ще можем да се отдадем на заслужен джаз релакс.Мира Кацарова ще ни представи любими френски джаз песни в компанията на музиканти като Мирослав Турийски, пиано и автор на аранжиментите, Веселин Веселинов-Еко, контрабас, и Христо Йоцов, барабани, като част от поредицата и концерти \"Summer in Paris\" (\"Лято в Париж\").Лиризма на пиесите ще подчертаят посредством струнен квартет, а изборът на песни е лично неин.Защото френският пулсира посвоему, мелодичен и изненадващ с динамики и звукоизвличане. Когато е втъкан в песен, произношението на характерните гласни и съгласни така преакцентира цялата вокална фраза, че тя добива нов ритъм, сякаш направен за танц.\"Тази игра на звуците сякаш най-много ме забавлява. Начинът, по който фонетиката на езика отеква в мелодията, е неповторимо белязан със свобода – можеш да избереш своя изказ без предразсъдъци – от разпято, драматично вибрато до минималистични прошепнати речитативи\", споделя Мира Кацарова.", "date": "2018.08.16", "title": "Препоръчваме ви: Лято в Париж и френски джаз"}
{"url": "https://offnews.bg/futbol/real-madrid-e-svalen-ot-evropejskia-tron-video-686357.html", "text": "Няма непобдими! Това го доказа Реал Мадрид, след като загуби от градския съпреник Атлетико с 2:4 в среща за Суперкупата на Европа. \"Дюшекчиите\" прекъснаха хегемонията на \"белия балет\", който за трета поредна година се бореше за трофея.Срещата предложи страхотен футбол, множество обрати и в крайна сметка заслужен успех за Атлетико. Футболистите на треньора Чоло Симеоне дръпнаха в резултата, след като Диего Коща вкара още в 49-ата секунда на мача.Реал обаче се вдигна бързо и с голове на Бензема (27) и Рамос (63 от дузпа) успя да направи пълен обрат. Атлетико не се отказа и стигна до равенство в редовното време, след като Коща опъна мрежата в 79-ата минута.В продълженията \"дюшекчийте\" показаха по-добър футбол и напълно надиграха \"белия балет\", като им забиха нови две попадения дело на Саул (98) и Коке (104).Все пак трябва да се отбележи, че футболистите на треньора Хулен Лопетеги записаха нелош мач, въпреки резултата, но със сигурност липсата на Кристиано Роналдо се усещаше осезаемо.", "date": "2018.08.16", "title": "Реал Мадрид е свален от европейския трон (видео)"}
{"url": "https://offnews.bg/112/otkriha-telata-na-dvete-detca-kraj-valnoloma-vav-varna-686374.html", "text": "Открити са телата и на двете деца, които паднаха от вълнолома на Морската гара във Варна, съобщава bTV. Малко по-рано през деня беше открито тялото на едното от децата, по-късно спасителите откриха тялото и на второто дете.Двете момчета – на 13 и 14 години, се издирват от вчера следобед.Група от 6 деца без възрастни отишли вчера в късния следобед на бетонните тетраподи. Намирали се опасно близо до водата, подценявайки риска, когато вълните ги връхлитат.Водата отнася две от тях, другите се опитали да им помогнат, но не успели.Акция по издирването на момчетата започна веднага, но търсенето във водата беше прекратено с падането на нощта.Снощи концертът и зарята по повод празника на Варна бяха отменени.", "date": "2018.08.16", "title": "Откриха телата на двете деца край вълнолома във Варна"}
{"url": "https://offnews.bg/obshtestvo/toplo-slanchevo-no-sas-silno-valnenie-po-moreto-686358.html", "text": "Днес ще е предимно слънчево. В следобедните часове ще има временни увеличения на облачността, главно над планинските райони в Западна България и Родопите, но ще е почти без валежи. Това показва прогнозата за времето на НИМХ към БАН. Ще продължи да духа слаб, в Дунавската равнина и източните райони до умерен вятър от изток-североизток.Температурите ще останат без съществена промяна и максималните ще са предимно между 30° и 35°, в София - около 29°.Над планините ще бъде предимно слънчево. След обяд ще се развива купеста облачност, но вероятността за краткотраен валеж е малка. Ще духа до умерен вятър от изток-североизток. Температурите ще останат без съществена промяна, максималната на височина 1200 метра ще е около 24°, на 2000 метра - около 17°.Над Черноморието ще е слънчево с до умерен североизточен вятър. Максималните температури ще са 28-31°. Температурата на морската вода е 26-27°. Вълнението на морето ще бъде около 3 бала.", "date": "2018.08.16", "title": "Топло, слънчево, но със силно вълнение по морето"}
{"url": "https://offnews.bg/112/avtomobil-pomete-trima-mladezhi-sled-driftove-v-tcentara-na-petrich-686366.html", "text": "Трима младежи са блъснати в Петрич от автомобил след дрифтове тази нощ, съобщи МВР.Сигналът в полицията е подаден около 00,25 часа през нощта.По първоначални данни на ул.“Цар Борис III“ лек автомобил „Опел Астра“, управляван от 18-годишен, движейки се с несъобразена с пътните условия скорост, изгубил контрол над колата, качил се на тротоара и блъснал стоящите там трима младежи.Двама от тях – 17-годишно момче и 15-годишно момиче са настанени в болница с опасност за живота, третото 16-годишно момиче е без опасност за живота, съобщиха от МВР.Шофьорът е тестван за алкохол и наркотици, пробите са отрицателни.", "date": "2018.08.16", "title": "Автомобил помете трима младежи след дрифтове в центъра на Петрич"}
{"url": "https://offnews.bg/turizam/publichen-registar-na-plazhovete-i-zabrana-za-plazhuvane-varhu-diuni-686326.html", "text": "Публичен електронен регистър на плажовете в България и забрана за плажуване върхи дюни.Това са само част от предложенията на Министерството на туризма за промени в Закона за устройство на Черноморското крайбрежие (ЗУЧК), които бяха публикувани на 9 август за обществено обсъждане.На първо място се предвижда да бъде създаден публичен електронен регистър на плажовете, според който ще бъде определяна концесионната такса.Министърът на туризма ще групира морските плажове в 4 категории въз основа на характеристиките им и възможните начини, по които могат да бъдат ползвани. Плажовете ще се разделят в зависимост дали са разположени близо до туристическа дестинация или къмпинг и дали са определени за специализиран вид туризъм.За 3 от групите, се обособяват още 3 подгрупи. В тях морските плажове ще се класифицират според възможния брой плажни места, легловата база наблизо и екологичните си характеристики.Информацията в публичния електронен регистър ще се обновявана веднъж на 3 години, както и всеки път преди плажът да бъде отдаден под концесия или наем.Предложените промени предвиждат още забрана за \"поставянето на плажни принадлежности и палатки\" и паркиране на коли върху всички видове дюни.С новите допълнения на ЗУЧК ще се измени размерът на редица от санкциите при нарушение на закона. Максималната глоба за ограничаване на свободния достъп до морския плаж ще бъде намалена двойно. Към момента за физически лица, при повторно нарушение, тя е до 12 хил. лв., а за юридическите до 24 хил. лв. След промените тя ще достига максимум 6 000 лв. за физически лица и 12 хил.лв. за юридическите.За сметка на това, глобата за извършване на строителни и монтажни работи в националните курорти по Черноморското крайбрежие от 15 май до 1 октомври става драконовска. Към днешна дата предвидената глоба за повторно нарушение на забраната е максимум 10 хил.лв. за физически лица и 50 хил. лв. за юридическите. Нейният размер ще се покачи двойно, като фирмата може да бъде санкционирана със 100 000 лв, ако наруши закона повторно.", "date": "2018.08.16", "title": "Публичен регистър на плажовете и забрана за плажуване върху дюни, предлага туристическото министерство"}
{"url": "https://offnews.bg/tenis/grigor-startira-s-pobeda-v-sinsinati-predstoi-sblasak-s-dzhokovich-686359.html", "text": "Най-добрият ни тенисист Григор Димитров започна защитата на титлата си на турнира от сериите \"Мастърс 1000\" в Синсинати с победа, след като в мач от втория кръг надделя над Миша Зверев след 7:6(5), 7:5.Мачът започна с няколко часа закъснение заради дъжд, а в началото на двубоя хасковлията трябваше да превъзмогне значителен спад в играта си. Българинът бе пробит още в първия гейм на първия сет, но все пак се окопити и върна пробива за 3:3.До края на сета нямаше повече пробиви и се стигна до тайбрек в който нашето момче даде пет точки на противника. Във втория сет всичко се реши след един единствен пробив в единадесетия гейм на срещата.Следващият опонент на нашенеца е Новак Джокович, който ще срещне в третия кръг на турнира. На практика задачата на наш Гришо да защити трофея си в Синсинати ще бъде много, много трудна.", "date": "2018.08.16", "title": "Григор стартира с победа в Синсинати, предстои сблъсък с Джокович"}
{"url": "https://offnews.bg/ikonomika/spirat-vodata-na-mnogo-mesta-v-stolitcata-vsichki-adresi-686342.html", "text": "Днес, във връзка с пресвързване на довеждащ водопровод над с. Мърчаево и с. Владая, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:с. Владаяул. „Равнище“, ул. „Спортист“, ул. „Алеко Константинов“, ул. „Тополите“, ул. „Калиница“, ул. „Шипето“, ул. „Любомир Миланов“, ул. „Войнишко въстание“, ул. „Лесковец“, местност „Света Петка манастира“с. МърчаевоПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Владая ул. „Спортист“ ъгъла с ул. „Алеко Константинов“; с. Мърчаево до кметството.Във връзка с подмяна на уличен водопровод на ул. „Ген. Казимир Ернрот“, жк. „Люлин“ 9, се налага спиране на водоподаването от 09:00 до 21:00 часа на клиентите на „Софийска вода”, живеещи в:бл. 905, бл. 912, бл. 954, бл. 955, бл. 956, бл. 957, бл. 958, бл. 162При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 956.Подмяната на пожарен хидрант на бул. „Тодор Александров“, Център, налага спиране на водоподаването от 09:00 до 18:00 часа на клиентите на „Софийска вода”, живеещи в района на:ул. „Одрин“ от бул. „Александър Стамболийски“ до бул. „Тодор Александров“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с бул. „Тодор Александров“.Във връзка с подмяна на сградни водопроводни отклонения на ул. „Св. Св. Кирил и Методий“ и ул. „Чавдар“, кв. „Кремиковци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:ул. „Цар Калоян“, ул. „Св. Св. Кирил и Методий“, ул. „Райна Княгиня“, ул. „Еделвайс“ по ул. „Чавдар“ от ул. „Мургаш“ до ул. „Равнец“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Св. Св. Кирил и Методий“ ъгъла с ул. „Райна Княгиня“; ул. „Чавдар“ №22.Във връзка с пресвързване на уличен водопровод на ул. „Едуард Генов“, жк. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:бул. „Симеоновско шосе“ №89В, №91А, №91, №89АПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Едуард Генов“.Заради прекъсване на сградно водопроводно отклонение на ул. „Тинтява“, жк. „Дианабад“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на:ул. „Тинтява“ от ул. „Трепетлика“ до ул. „Жетварка“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Жетварка“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!", "date": "2018.08.16", "title": "Спират водата на много места в столицата (Всички адреси)"}
{"url": "https://offnews.bg/sviat/dvete-zheni-sadeni-za-ubijstvoto-na-brata-na-kim-chen-un-mozhe-da-b-686361.html", "text": "Двете жени, съдени в Малайзия за убийството на заварения брат на севернокорейския лидер Ким Чен-ун, може да бъдат обявени днес за невинни, съобщи ДПА, цитирана от БТА.Сити Айсия, на 25 години от Индонезия, и Доан Тхи Хуонг, на 29 години от Виетнам, са обвинени, че са втрили силно токсично нервнопаралитично вещество в лицето на Ким Чен-нам на международното летище в Куала Лумпур на 13 февруари 2017 г., което е довело до смъртта му.Жените ще бъдат обявени за невинни, ако съдът реши, че няма достатъчно доказателства в подкрепа на обвиненията.Техните адвокати, които твърдят, че жените са били подлъгани да извършат нападението под претекст, че се снима телевизионно предаване със скрита камера, изразиха увереност, че ще бъдат оправдани.Ако бъдат признати за виновни, ги чака смъртна присъда.", "date": "2018.08.16", "title": "Двете жени, съдени за убийството на брата на  Ким Чен-ун, може да бъдат оправдани"}
{"url": "https://offnews.bg/tehnologii/11-godishno-momiche-hakna-za-10-minuti-izborni-sajtove-v-sasht-686383.html", "text": "11-годишно момиче успя да хакне за 10 минути сайтове като тези, с които се обявяват резултатите от избори в САЩ, и да промени вота. Одри Джоунс е една от участничките в състезание за хакери, организирано от R00tz Asylum - организация, подкрепяща \"хакерството с положителни цели\".Целта на състезанието е да отправи предупреждение, че избирателната система, която се използва в САЩ, в много случаи е толкова несигурна, че дете може да се научи как да я разбие само след няколко минути указания. За целта на състезанието са създадени сайтове, имитиращи истинските сайтове за 13-те щата, в които се очаква битката за вота да е най-сериозна. В рамките на един ден 39 деца на възраст между 8 и 17 години се опитват да разбият защитата на сайтовете. 35 от тях са успели.11-годишната Одри е първата, която успява да пробие защитата на сайтовете, което ѝ отнема 10 минути. \"Заради бъговете в кода можем да правим каквото си искаме. Можем да сменим името на някого с нашето, можем да направим да изглежда така все едно ние сме победителите на изборите\", казва Одри пред Би Би Си.\"Тези сайтове са много важни, защото те дават на обществото крайните резултати от изборите. Освен това те казват на хората къде трябва да гласуват. Можете да си представите какъв хаос би настъпил, ако едно от тези неща бъде променено\", коментира Нико Сел, създател на R00tz Asylum.Състезанието е част от хакерската конференция Def Con, която се провежда в Лас Вегас. Тази година за първи път тема на конференцията е свързана с избори. Хитринките за хакване на изборните сайтове, показани на конференцията, не могат да променят броя на гласувалите, но могат да променят информацията, публикувана на официалните сайтове. Би се стигнало до огромен скандал, ако например за победител бъде обявен погрешния кандидат. Притеснения за това доколко сигурни са изборните сайтове се появи особено след президентските избори през 2016 г., но такива съществуваха и преди това. Всеки щат сам се грижи за осигуряването на защитата на изборния си сайт, но заради малкия бюджет, с който разполагат за това, в редица щати се залага на софтуер и на изборни машини, които не са много защитени. В Конгреса на САЩ вече има разгорещени дебати по въпроса за отпускане на допълнителни средства за увеличаване на защитата от хакери по време на изборите. Това се случва на фона на продължаващото разследване за руска намеса на президентските избори. ", "date": "2018.08.16", "title": "11-годишно момиче хакна за 10 минути изборни сайтове в САЩ"}
{"url": "https://offnews.bg/obshtestvo/medijna-gramotnost-shte-se-prepodava-v-uchilishte-patna-bezopasnost-686372.html", "text": "Часове по електронно управление и медийна грамотност въвежда Министерството на образованието и науката чрез промени в Наредба 13 от 2016 година. С тях се променя и организацията на преподаване на пътна безопасност в часа на класа - вместо до седми клас включително такива часове ще има до последната гимназиална година - XII клас, а обучението ще започва не с първия учебен ден, а още с постъпването в детската градина.Поправките, публикувани снощи на сайта на просветното министерство, ще се обсъждат месец преди утвърждаването им и ще влязат в сила от предстоящата учебна 2018/2019 г.Електронно управление и медийна грамотност ще се учат в часа на класа от четвърти до седми клас, както и от девети до единадесети клас. А какво точно ще включват уроците, не е ясно - програмите все още не са публикувани от МОН.Промените предвиждат още нещо: по гражданско образование в първия гимназиален етап (VIII - X клас) да се включат теми за корупцията, дискриминацията и неравноправието. Проблемът с корупцията ще се разглежда още в прогимназията. От пети до седми клас ще се учи още що е то авторитаризъм.Пътна безопасностМинималният годишен брой часове по пътна безопасност в детската градина ще е:- 5 в първа група;- 5 в втора група;- 6 в трета група;- 7 в четвърта група.В училище занятията по пътна безопасност остават разпределени в общо 56 часа, колкото бяха и когато уроците бяха събрани до седми клас. Разпределението им между часовете обаче е различно:- I клас - 9 час;- II клас - 6 час;- III клас - 6 час;- IV клас - 6 час;-V клас - 5 час;- VI клас - 5 час;- VII клас - 5 час;- VIII клас - 4 час;- IX клас - 4 час;- X клас - 4 час;- XI - 1 час;- XII - 1 час.С включването на \"Електронно управление и медийна грамотност\" областите, от които ще се включват теми в часа на класа стават 10. Останалите 9 са:1. патриотичното възпитание и изграждането на националното самочувствие;2. толерантността и интеркултурния диалог;3. финансовата и правната грамотност, в т.ч. избор на първо работно място;4. военното обучение и защитата на родината;5. безопасността на движението по пътищата;6. защитата на населението при бедствия и аварии и оказване на първа помощ;7. превенция на насилието, справяне с гнева и агресията и мирно решаване на конфликти;8. превенция на тероризма и поведение при терористична заплаха;9. превенция и противодействие на корупцията.", "date": "2018.08.16", "title": "Медийна грамотност ще се преподава в училище, пътна безопасност - от детската градина до XII клас"}
{"url": "https://offnews.bg/turizam/hotelier-300-lv-globa-za-udarena-kamerierka-e-obidno-avstrietcat-da-686368.html", "text": "Австриецът, който удари камериерка в „Златни пясъци”, да реди половин година павета по бул. „Цар Борис III”. Това заяви пред бТВ Бранимир Миланов, председател на Българската хотелиерска и ресторантьорска асоциация, Той се обяви за по-строги наказания за подобни прояви, за да се знае, че у нас има ред.Наложената глоба на нападателя е 300 лв. и след бързо производство е пуснат.По думите му в курорти като „Слънчев бряг” проблеми създават под 1% от посетителите.", "date": "2018.08.16", "title": "Хотелиер: 300 лв. глоба за ударена камериерка е обидно. Австриецът да реди павета половин година"}
