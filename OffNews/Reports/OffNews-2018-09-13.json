{"url": "https://offnews.bg/gimnastika/kalejn-ostana-shesta-na-lenta-okichiha-gratciite-ni-sas-srebarnite-me-688031.html", "text": "Младата Боряна Калейн остана шеста във финала на лента на световното първенство по художествена гимнастика в София. Тя получи оценка от 17.100 точки, след като допусна някои неприятни грешки в съчетанието си.Калейн се оказа и единствената ни представителка в този финал, след като Катрин Тасева не успя да се класира за крайната фаза на надпреварата с оценка от 16.650.Титлата грабна рускинята Александра Солдатова. Грацията разчупи тоталната хегемония на своята сънародничка Дина Аверина, която грабна три златни медала във финалите на останалите три уреда.Солдатова бе оценена с 18.600, което бе по-слаба оценка от тази в квалификациите (19.900), но се оказа напълно достатъчна за триумф. Високата оценка на рускинята в квалификацията й помогна да се класира и за многобоя утре.Иначе тази вечер на официална церемония след състезателния ден нашите грации бяха наградени със сребърните медали за отборното класиране при индивидуалното състезание. Катрин Тасева, Невяна Владинова и Боряна Калейн ни завършиха със сбор от 150.975 точки след много силно представяне.Последното отличие в тази дисциплина е от 2001 година – бронз на Симона Пейчева и Елизабет Паисиева. Тогава Русия е лишена от златото след допинг скандал и българките получават бронза.", "date": "2018.09.13", "title": "Калейн остана шеста на лента, окичиха грациите ни със сребърните медали при отборното"}
{"url": "https://offnews.bg/gimnastika/koshmar-za-zvezdata-arina-averina-gratciata-smeni-3-lenti-v-edno-sach-688013.html", "text": "Рускинята Арина Аверина преживя истински кошмар в четвъртия ден от световното първенство по художествена гимнастика в София.Грацията имаше малшанса да заплете лентата си още в началото на съчетанието си и се наложи да прибегне до резервния уред встрани от килима.Рускинята дори спря да играе няколко секунди и продължи съчетанието си, но допусна грешки, а като за капак на всичко и втората лента се счупи. Цялото това лошо стечение на обстоятелствата разконцентрира значително Аверина, която до края допусна и други неточности, които й костваха нисък резултат.Тя получи 13.800 точки, които я наредиха на 25-ата позиция до момента и ще остане извън финалите на този уред, които са по-късно тази вечер.", "date": "2018.09.13", "title": "Кошмар за звездата Арина Аверина, грацията смени 3 ленти в едно съчетание (видео)"}
{"url": "https://offnews.bg/volejbol/natcionalite-po-volejbol-zagubiha-ot-iran-sled-slab-mach-688036.html", "text": "Националният отбор по волейбол за мъже загуби от Иран с 1:3 (22:25, 20:25, 25:22, 19:25) във втория си мач от световното първенство по волейбол, на което сме съвместни домакини с Италия.Българите изиграха изключително слаб мач и бяха надиграни тотално от силния отбор на Иран, като и сами допринесоха за поражението с множество грешки във всички фази на играта. Възпитаниците на Пламен Константинов започнаха колебливо и изостанаха с пет точки до средата на първия гейм, като направиха късен опит да се върнат в тази част, но грешни отигравания в някои ключови моменти доведоха до 25:22 за Иран.Във втората част иранците водеха играта от самото начало и стигнаха до лесен успех на 20 точки. Третият гейм бе много равностоен, като нашите волейболисти поведоха с точка до първото прекъсване, но съперникът им обърна резултата до втората почивка. В края на гейма \"лъвовете\" вдигнаха оборотите и заслужено стигнаха до успех с 25:22.Третата част също вървеше точка за точка в началото, но след това волейболистите на Иран постепенно започнаха да се откъсват и в крайна сметка затвориха мача след 25:19.Така до този момент България има победа над Финландия и загуба от Иран и върви с три точки след първите си два мача в първата групова фаза, а утре от 20:40 часа се изправя срещу тима на Пуерто Рико, като победата е задължителна предвид предстоящите много тежки двубои докрая на груповата фаза.\"Иран игра много стабилно. Опитахме да натиснем, но беше късно. Напрежение у мен няма. Надявам се утре да спечелим срещу Пуерто Рико\", коментира централният блокировач Светослав Гоцев.\"Този мач трябва да бъде забравен по най-бързия начин и да се концентрираме върху следващия мач. Като мине световното ще има време за анализи защо сме объркали толкова сервиси. Момчетата загатнаха, че има напрежение у тях заради домакинството, но трябва да съумеят да покажат най-доброто от себе си\", каза легендата Димитър Златанов.", "date": "2018.09.13", "title": "Националите по волейбол загубиха от Иран след слаб мач"}
{"url": "https://offnews.bg/gimnastika/gratciite-ni-s-parvi-medal-ot-svetovnoto-parvenstvo-v-sofia-688011.html", "text": "България извоюва сребърен медал от световното първенство по художествена гимнастика, което се провежда в София. Катрин Тасева, Невяна Владинова и Боряна Калейн си осигуриха второто място в отборното класиране при индивидуалното състезание.Грациите ни събраха актив от 150.975 точки. Днес българките играха на лента, където Боряна Калейн бе оценена с 18.025 точки, а Катрин Тасева имаше неточности в изпълнението и получи 16.650.Изключително силните представителки на Русия в лицето на Дина Аверина, Арина Аверина и Александра Солдатова завършиха на първото място с актив от 161.325.На третото място останаха италианките в състав Александра Аджурджукулезе, Милена Балдасари и Алесия Русо, които събраха актив от 147.550 точки.", "date": "2018.09.13", "title": "Грациите ни с първи медал от световното първенство в София"}
{"url": "https://offnews.bg/politika/blizkite-na-hora-s-uvrezhdania-da-mogat-da-polzvat-otpusk-predvizhd-688012.html", "text": "Нова агенция да следи за качеството на социалните услуги, а близките на хората с увреждания да получават право на своеобразен \"платен отпуск\", за да могат да си починат. Това предвижда Закона за социалните услуги, основните концепции от който бяха представени днес от социалния министър Бисер Петков. Идеята е новата агенция за качеството на социалните услуги да отговаря за лицензирането на доставчици за социални услуги, ще контролира качеството на услугите, ще оказва помощ при разработването на стандартите, ще следи за спазването на правата на потребителите на социални услуги и ще се грижи за ефективността на услугите, като ще има правото да налага имуществени санкции. В момента социалните услуги за деца и родители са под контрола на Агенцията за закрила на детето, а социалните услуги за възрастни - на Агенцията за социално подпомагане. Все още обаче не е изяснен въпросът как точно ще се измерват качеството на услугите и ефектът от тях, обясни директорът на фондация \"Международна социална служба - България\" Събина Събева. По думите ѝ това може да става веднага след приключването на дадена услуга или да се следи доколко получаването на услугата е променила живота на хората. Предвижда се още да бъде създадена национална карта на социалните услуги, които ще се финансират от бюджета, като идеята е така да се сложи ред в планирането и създаването на услуги, които да са съобразени с потребностите на хората в различните населени места. Със създаването на национална карта държавата поема ангажимент за създаване на пълна мрежа от социални услуги в цялата страна в дългосрочен план, каза Бисер Петков.Предвижда се да се въведе и напълно нова социална услуга – заместваща грижа. Нейната цел е да се осигури временна почивка на родители и лица, които полагат грижи за зависими членове на семейството. Услугата ще е безплатна до 14 календарни дни в годината, а общият период на предоставянето ѝ ще е до 30 календарни дни годишно, обясни социалният министър.Тази услуга ще може да се използва от родители, гледащи деца, такива, които полагат грижи за пълнолетни членове на семейството си и от приемни родители. За момента обаче не е изяснена процедурата за ползването на \"отпуска\" - кой ще може да кандидатства и кой ще одобрява отпускането на необходимите средства. Все още не е ясно и колко са точно хората, които се нуждаят от тази услуга. За първи път се предвижда и да се даде възможност за ползване на социални услуги от всички лица, а не само от представители на уязвимите групи, каза още министър Петков.Това ще са услуги за информиране, консултиране и обучение за реализиране на социални права и за развиване на умения, които се предоставят за срок до 2 месеца.В новия закон ще се определят и финансирани от държавата социални услуги, включително и за пълнолетни, които ще се предоставят без заплащане на такса. Сред тях ще са услугите за консултиране и подкрепа на родители по въпросите на ранното детско развитие и отглеждането на деца; ранна интервенция на уврежданията; спешно осигуряване на подкрепа в случай на кризисна ситуация и други.Планира се в закона да бъдат записани правила, критерии и норми, минимално образование и квалификация за работещите в сектора на социалните услуги. Дискусиите по законопроекта продължават, като целта е до 15 октомври той да бъде публикуван за обществено обсъждане, а през ноември да влезе за обсъждане в парламента. Авторите на промените изразиха надежда, че след реформата средата ще се промени значително и работата в сектора ще е освен добре платена по-малко стресова и по-престижна.", "date": "2018.09.13", "title": "Близките на хора с увреждания да могат да ползват 'отпуск', предвижда законопроект"}
{"url": "https://offnews.bg/sviat/velikobritania-ruskoto-shou-s-ubijtcite-ot-gru-e-obida-za-intelekta-688033.html", "text": "Великобритания разкритикува , приличащи на мъжете, които според нея са виновни за отравянето на бившия двоен агент Сергей Скрипал, съобщава Ройтерс.\"Лъжите и очевидните измислици в това интервю, излъчено по спонсорирана от руската държава телевизия, са обида за интелигентността на обществото. По-важното е, че те са дълбоко оскърбителни за жертвите на това ужасяващо нападение и любимите им хора\", каза говорител на британския премиер Тереза Мей.\"За съжаление, това и очаквахме . . . Полицията много ясно представи доказателствата срещу тези двама мъже. Те са издирвани и ние предприемаме всички действия, така че те да бъдат задържани и изправени пред правосъдието във Великобритания, ако някога отново излязат извън Русия\", заяви той.По-рано днес Александър Петров и Руслан Боширов, обвинени в отравянето на Скрипал и дъщеря му, дадоха интервю за пропагандния ТВ канал Russia Today.Британската прокуратура вече съобщи, че Петров и Боширов са офицери от руското военно разузнаване (ГРУ).", "date": "2018.09.13", "title": "Великобритания: Руското шоу с убийците от ГРУ е обида за интелекта"}
{"url": "https://offnews.bg/obshtestvo/darzhavata-ogranichava-priema-v-chastnite-universiteti-688014.html", "text": "Въвеждане на държавно регулиране на приема в частните университети планира Министерството на образованието и науката. Намерението е те да нямат право да заявяват брой места, който надвишава с 15-20% записаните студенти през предходната година, обяви министърът на образованието Красимир Вълчев на семинар в Боровец.Тазгодишната приемна кампания е показала необходимостта от регулация - частните висши училища са запълнили само 47% от заявените места. Сред тях обаче има и драстични случаи: университетът в Перник (Европейски политехнически университет) заявил 300 бройки, а записал 19 студенти, тоест запълнил е 6%.Миналата година изпълнението на план-приема за частните университети е било 44%.Регулирането ще бъде въведено от следващата академична година, ако до април 2019 г. бъде променен Законът за висшето образование, след което ще се измени и съответното постановление на Министерския съвет.През последните години приемът във ВУЗ (бакалавърски програми и магистърски след средно образование) се е свил от 48 на 38 хил. Тази година планираният прием е изпълнен на около 90% в държавните ВУ.Една от причините е преструктурирането му от държавата и отпускането на повече места за специалностите, където се очаква голям недостиг на специалисти, но пък към които продължава да няма сериозен интерес от кандидат-студентите. Такива например са инженерните, каза министър Вълчев.Утвърденият план-прием в тези приоритетни професионални направления е по-висок, защото се опитваме да вържем образованието с потребностите на пазара. Тази година успехът на тази политика е само частичен, повече са приетите студенти само в някои от приоритетните професионални направления, но сме длъжни да работим в тази посока с всички инструменти, с които разполагаме, посочи министърът.Той планира също да направи по-прецизно групиране на професионалните направления в зависимост от очаквания недостиг на специалисти. Това, съответно, ще бъде свързано и с утвърждавания брой места за прием.В други специалности, в които сега план-приемът се изпълнява добре, бройките ще бъдат намалени, защото не очаква не недостиг - напротив. Такива са направленията икономика, администрация и управление, специалностите право, психология.Планират се и промени, засягащи управлението на университетите, включващи сключване на договори за управление между ректорите и министъра. Целта не е министърът на може да се меси в академичната автономия, а да направим ректора по-отговорен, подчерта Вълчев.В момента ректорите са в голяма степен заложници академичните съвети и общите събрания, те например не биха могли да направят преструктуриране на приема. Предвижда се също да има квота в органите за управление за младите преподаватели, за да може гласът на тези, които тепърва ще развиват висшето образование у нас да се чува и да тежи повече. Сега те са поставени при не особено благоприятни условия - един млад преподавател получава по-малко от млад учител.Включването и на външни заинтересовани страни с право на съвещателен глас в органите за управление на ВУЗ-а планират още от МОН. Такива например могат да бъдат общините.", "date": "2018.09.13", "title": "Държавата ограничава приема в частните университети"}
{"url": "https://offnews.bg/obshtestvo/noi-spria-proverkite-po-egn-i-pik-sled-signal-che-sajtat-mozhe-da-bad-688024.html", "text": "НОИ спря временно достъпа до справки чрез ЕГН и ПИК на сайта си, след като стана ясно, че системата лесно може да бъде пробита.Публикация на  по-рано днес подробно описа как може да стане това. От Осигурителния институт реагираха за по-малко от час и блокираха достъпа.НОИ има редица услуги, до които човек може да достигне, ако въведе ЕГН-то си и личния си Персонален идентификационен код (ПИК). Ако ЕГН-то на някого може да се види къде ли не, то ПИК-ът се издава от НАП само лично по подобие на кодовете за банкови карти.Бъгът в системата обаче позволяваше със съвсем малко усилие да се избегне въвеждането на ПИК. Така всеки човек с прилична компютърна грамотност можеше да добие конфиденциални данни за много хора, само ако въведе ЕГН-тата им, защото сайтът не разполага с back-end валидация, която да блокира злонамерените действия.Проблемът е още по-голям, защото през тази пробойна е възможно да бъдат променяни и данни на осигурени лица, смятат от Инвестор.\"В момента се извършва интензивна проверка\", пише в извънредно съобщение на пресцентъра на НОИ до медиите. От Института съобщават, че всички останали услуги на електронната му страница работят нормално.", "date": "2018.09.13", "title": "НОИ спря проверките по ЕГН и ПИК след сигнал, че сайтът може да бъде хакнат"}
{"url": "https://offnews.bg/obshtestvo/za-vtora-poredna-godina-sofia-posreshta-kankiori-ot-svetovno-nivo-za-s-688018.html", "text": "Между четвърти и седми октомври София и Самоков се превръщат в “олимпийските” столици на второто издание на Sofia Blading Olympics - състезанието по блейд (кънки), организирано на доброволни начала, но достигнало чрез участниците в него и отвъд пределите на страната ни.Най-добрите родни карачи плюс гости от различни държави ще се срещнат в оспорвано състезание помежду си, но освен това ще ни приветстват в не толкова добре познатият у нас свят на блейдовете.Събитието ще очаква не само кънкьорите, които искат да покажат умения в съревнование помежду си, но и всички, които искат да научат повече за спорта и да се насладят на страхотните трикове.Миналата година 35 състезатели от 8 държави пристигнаха в столицата, за да вземат участие в различните мероприятия около събитието. Тази година карачите ще посетят различни места в града, за да покажат едни на други на какво са способни.“Още си спомням лятото на 1995, когато видях как шепа хора скачат стълбите на малките наклони около НДК и това беше най-якото нещо, което някога бях виждал. Горе-долу оттогава в България започнаха да се карат блейдове. Междувременно се случиха много хубави и не толкова хубави неща за този спорт. Хубавите са, че благодарение на усилията на Марко Джара, България може да се гордее с 3-ма професионални карачи на рампа и десетки участия в престижни състезания в цял свят. Монтана, Добрич, Бургас, Царево и Самоков се сдобиха със скейт паркове, които с нищо не отстъпват на парковете по света. В София, за съжаление, нещата стоят по различен начин” - споделя организаторът на състезанието Ави Барух.Международното блейд състезание ще се проведе в скейтпарк Five High в София - единственият закрит скейт парк в столицата, също построен изцяло със собствени средства.“Поради липсата на финансиране настаняваме гостите по къщите си и сами събираме средства за организацията. Всички ние работим на доброволни начала, защото вярваме в този спорт и се надяваме, че все някой ще ни помогне, когато види на какво сме способни без ничия подкрепа.”Повече информация можете да получите от .", "date": "2018.09.13", "title": "За втора поредна година София посреща кънкьори от световно ниво за Sofia Blading Olympics"}
{"url": "https://offnews.bg/politika/siderov-ima-dosta-kontcentrirana-ataka-sreshtu-nominirania-za-minista-688016.html", "text": "Наистина има доста концентрирана атака срещу номинирания за министър на транспорта, информационните технологии и съобщенията Александър Манолев.Това коментира пред журналисти в парламента председателят на ПГ на \"Обединени патриоти\" и лидер на \"Атака\" Волен Сидеров след заявлението на Манолев, че се отказва от предложението да стане министър на транспорта заради координирани атаки срещу него, съобщи БТА.ГЕРБ плащат данък \"обществено мнение\" или данък \"опозиция\", защото всичко това е организирано от кръгове, които са опозиция, и то тази по-прикритата, защото този удар идва от кръга \"Капитал\", коментира Сидеров.На когото се сетим могат да му извадят отпреди 15-20 години неща, които така да се навържат, че този човек да изглежда лош, посочи той. Нито има време, нито ни е работа да видим кои фирми с кого са били свързани, коментира Сидеров и обясни, че обикновено се гледа кандидатът да има чисто съдебно минало и обвързаности с фирми сега. Ако няма конфликт на интереси, всичко друго би трябвало да бъде предмет на мемоари, добави той.Сидеров посочи, че Манолев е от квотата на ГЕРБ и те трябва да посочат нов кандидат за транспортен министър, като по-внимателно се вгледат вече в биографията му. Той съобщи, че в понеделник предстои коалиционен съвет ГЕРБ - Обединени патриоти, на който очаква да бъде обсъдена новата кандидатура.", "date": "2018.09.13", "title": "Сидеров: Има доста концентрирана атака срещу номинирания за министър на транспорта"}
{"url": "https://offnews.bg/ikonomika/zemedelskiat-ministar-ima-realni-predpostavki-za-poskapvane-na-hliaba-688023.html", "text": "Има реални предпоставки за увеличение на цената на хляба, съобщи в старозагорското село Могилово министърът на земеделието и храните Румен Порожанов.Той е започнал срещи с представители на големите търговски вериги, на които се обсъжда надценката на хляба, съобщава БНТ.Порожанов ще се срещне и с финансовия министър Владислав Горанов, за да дискутират ДДС за хляба.Темата с цената на хляба наистина е чувствителна, защото има достигнати нива на пшеницата, които вече са близо към 350 лева на килограм при стартиране на кампанията между около 290-295, това е едно увеличение близо 20%. Когато започваме да го пречупваме през различните себестойности - първо на брашното, после на хляба и т.н., има реални предпоставки в рамките на производството на хляба да се увеличава цената, каза министърът на земеделието и храните.", "date": "2018.09.13", "title": "Земеделският министър: Има реални предпоставки за поскъпване на хляба"}
{"url": "https://offnews.bg/obshtestvo/60-hil-sa-parvoklasnitcite-tazi-godina-oshte-tolkova-sa-detcata-v-ri-688010.html", "text": "60 - 61 хил. първокласници ще тръгнат на училище в понеделник, 17 септември, съобщи министърът на образованието Красимир Вълчев при посещение на основното училище \"Митрополит Авксентий Велешки\" в Самоков днес. Те са с няколко хиляди по-малко от миналата година, когато училище за първи път прекрачиха над 70 хил. 7-годишни деца.Приблизително 89 хил. са учителите и останалите педагогически специалисти в системата.Предстоящата учебна година ще започне с 13 училища по-малко. Те бяха закрити или преобразувани преди началото ѝ.В същото време, приблизително колкото тазгодишния випуск първолаци са децата в риск. Броят им е намален значително - през миналата година са били обхванати 24 хил. деца в риск благодарение на екипите, които работят в рамките на Механизма за обхващане и задържане в образователната система на деца и ученици. На терен са 1100 екипа, ангажирани са 7000 учители и служители.\"Екипите работят от края на миналия месец. Всяко училище и детска градина има район на обхват, тоест имаме отговорност към всеки метър от територията на страната. Тя е разделена на райони на отговорност - веднъж за децата на 5 и 6 години, втори път за децата 1 - 7 клас и трети пък - за тези в гимназиалния етап\", посочи министърът.За да може работата да е максимално ефективна, са свързани много информационни системи - образователните, на НАП, АСП, на общините, на МВР, така че ако някое дете не може да бъде открито, но се появи информация в някоя от тях за него или родителите му, да се реагира своевременно.Държавата, всички институции работим като единна машина по отношение на обхващането на децата, увери министърът.Тази година акцентът на механизма е поставен върху 5- и 6-годишните - да бъдат обхванати от предучилищното обучение, тези които не знаят български, да го научат, да се социализират, за да могат да продължат в училище.\"Имаме добра организация, екипите работят ежедневно на терен. Записването на децата е малък начален етап, следва ежедневна работа, един ден ходят, друг - не, но екипите действат целогодишно, включени са медиатори, детски педагогически стаи.\"В групата на рисковите деца се включват както децата, които са отпаднали от системата, така и тези, които са били върнати от екипите и ходят на училище. Тук са и децата, които не могат да бъдат открити или са били открити, но въпреки усилията, не са записани в предучилищно или училищно образование.Най-трудно е да се проследят ромските групи, които нямат адресни регистрации, трудно могат да бъдат засечени и от Гранична полиция - не знаем дали детето излиза от страната за един ден до Гърция или отива за пет години в Испания, даде пример министърът. Затова ще бъдат проследявани и трудовите договори на родителите - ако сключат такъв в страната, съответният екип ще се активира, за да върне детето в клас.Глоби се налагат трудно на семействата, които отказват да пуснат децата си на училище - много често имуществото им е под минималното, но ние казваме, че трябва да ги налагат, за да се чувства неизбежността на санкцията, каза министър Вълчев. От министерството са договорили с НАП и данъчните да помагат за събираемостта, като например се обвърже получаването на общински услуги с плащането на тези задължения.", "date": "2018.09.13", "title": "60 хил. са първокласниците тази година, още толкова са децата в риск"}
{"url": "https://offnews.bg/koloezdene/belgietc-specheli-finalnia-sprint-v-18-ia-etap-na-vueltata-688026.html", "text": "Белгиецът Йеле Валайс от отбора на Lotto Soudalспечели 18-ия етап от Колоездачната обиколка на Испания - 186,1 километра от Ехеа де лос Кабайерос до Йейда.Валайс измина днешния изцяло спринтьорски етап за 3 часа, 57 минути и 3 секунди, като остави на сантиметри зад себе норвежеца Свен Ерик Бистрьом от UAE Team Emirates и словашката мегазвезда и световен шампион на шосе Петер Саган от Bora-Hansgroh.Валайс и Бистрьом имаха много голяма преднина пред основната група, която опита да застигне двамата бегълци в последните метри, но отчаяният спринт на Саган му бе достатъчен само за третото място.Равнинният профил на етапа не предложи размествания в генералното класиране, където начело остава британецът Саймън Йейтс от Mitchelton-Scott с преднина от 25 секунди пред испанеца Алехандро Валверде от Movistar и 1:22 минути пред друг испанец - Енрик Мас от Quick-Step Floors, който е трети.Вуелтата навлиза в решителните си три етапа от петък, когато ще бъдат изминати 154,4 километра от Йейда до Андора Натурландия, като състезателите ще имат само една височина за преодоляване - Кол де ла Рабаса от първа категория на самия финал.", "date": "2018.09.13", "title": "Белгиец спечели финалния спринт в 18-ия етап на Вуелтата"}
{"url": "https://offnews.bg/sviat/skala-se-svleche-pred-desetki-turisti-na-o-zakintos-sedem-sa-postrad-688022.html", "text": "Скала се свлече пред десетки туристи на известния плаж Наваджио на остров Закинтос. Огромна скална маса се изсипа върху пясъка и във водата. Седем души са пострадали и са откарани в болница. Пожарникари претърсват под скалната маса за жертви. От видео, заснето от туристи на плажа, се вижда, че близо до мястото срутването има туристическа лодка.По това време край плажа са акостирали общо три лодки. ", "date": "2018.09.13", "title": "Скала се свлече пред десетки туристи на о. Закинтос, седем са пострадали (видео)"}
{"url": "https://offnews.bg/politika/simeonov-besen-sam-na-prokuraturata-che-iska-otstraniavaneto-na-zam-688027.html", "text": "Бесен съм, че прокуратурата иска отстраняването на заместник-министъра на транспорта Ангел Попов, заяви пред bTV вицепремиерът Валери Симеонов.Ангел Попов е предложен за поста лично от Симеонов.Вчера стана ясно, че Софийската градска прокуратура е внесла в Софийския районен съд искане за отстраняване от длъжност на \"В хода на досъдебното производство е установено, че на неустановена дата през месец август 2012 г. в град София, с цел да набави за себе си имотна облага в размер на 8000 евро, Попов е възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт.\" - съобщиха вчера от пресцентъра на прокуратурата.Близо година, след като е подаден сигнала, прокуратурата излиза с обвинителен акт. За това, че той е получил 8000 евро. Няма свидетели, няма белязани пари, няма никакви доказателства. Има един човек, който е с доста сериозна слабост към алкохола, който е подал сигнал, когато Ангел Попов е назначен за зам.-министър. Март месец тази година прокурор Илиян Лефтеров отхвърля искането за отстраняване от длъжност, защото то не отговаря на чл.69 от НПК. Шест месеца по-късно същият прокурор казва, че има нови обстоятелства и Попов трябва да бъде остранен от длъжност, а такива няма, коментира днес вицепремиерът.Според Симеонов зам.-министърът ще бъде оправдан в съда и ще остане на поста си.Това нещо се прави, за да се плюе срещу Ангел Попов и косвено срещу Валери Симеонов. Аз си задавам въпроса: дали това не е свързано с атаките, които съм подготвил срещу хазарта и Васил Божков, братя Домусчиеви, които загубиха възможността да ощетят държавата с 58 млн. лева, каза вицепремиерът.Същевременно Валери Симеонов благодари на премиера Борисов, че го е поканил да присъства на разговора между него и  да стане министър на транспорта.Аз предложих Манолев да не се оттегля, изпълнителната власт не трябва да робува на нападки от медии, заяви още вицепремиерът.", "date": "2018.09.13", "title": "Симеонов: Бесен съм на прокуратурата, че иска отстраняването на зам.-министър Попов"}
{"url": "https://offnews.bg/izvan-terena/za-parvi-pat-mesi-i-ronaldo-s-ednakvi-pokazateli-v-novata-fifa-19-687998.html", "text": "С наближаването на премиерата, създателите на най-играния футболен симулатор FIFA 19 разкриха кои са най-добрите футболисти в новата игра и как точно са оценени качествата им, според представянето на техните реални първообрази на терена през последната година.Производителите от EA Sports изненадаха всички с решението си да оценят Кристиано Роналдо и Лионел Меси с еднакъв рейтинг (94) за тазгодишното издание на играта. Това се случва за пръв път в историята на поредицата.Популярната конзола излиза на 28 септември и дни преди премиерата прави впечатление, че в челния топ 10 не присъства нито един от французите, спечелили световното първенство в Русия това лято. Най-високо оценен сред \"петлите\" е Н'Голо Канте, който обаче е едва на 16-о място. Няма го и Мохамед Салах, който въпреки изключителния сезон за Ливърпул е извън първите 25.Не е изненада обаче, че сред най-добрите присъстват Еден Азар, Кевин Де Бройне, Лука Модрич и Неймар, но както всяка година, въпросът е как точно са подредени по рейтинг от EA Sports.В последната седмица компанията постепенно разкриваше рейтингите на най-добрите и техните оценки по стобалната система на основни компоненти като скорост, шут, пас, дрибъл, игра в защита и физика.", "date": "2018.09.13", "title": "За първи път Меси и Роналдо с еднакви показатели в новата FIFA 19"}
{"url": "https://offnews.bg/obshtestvo/ban-predlaga-chl-kor-dn-kostadin-ganev-za-i-d-direktor-na-meteorolo-688000.html", "text": "Ръководството на БН ще предложи метеорологичният институт НИМХ да бъде оглавен от и.д. директор. Управителният съвет издигна за поста чл. кор. дн Костадин Ганев, като обяви, че приема и още кандидатури. Ако се появят такива, те ще бъдат гласувани на 17 септември.Ако до 12 ч на 17 септември няма постъпили номинации, УС ще предложи чл.-кор. дн Костадин Ганев за временно изпълняващ длъжността директор на НИМХ-БАН.Синоптиците от института в момента работят без ръководство, след като  УС на БАН отстрани директора им Христо Брънзов.\"УС на БАН декларира, че ще съдейства, съгласно своите правомощия, за осигуряване на нормална дейност на НИМХ-БАН до излизането на Института от структурата на БАН, спазвайки нормативните актове на Република България, както и Закона за БАН и Устава на БАН\", посочват от Академията.", "date": "2018.09.13", "title": "БАН предлага чл.-кор. дн Костадин Ганев за и.д. директор на метеоролозите"}
{"url": "https://offnews.bg/sport/balkan-offroad-rallye-2018-startira-v-sabota-688003.html", "text": "В събота, 15 септември, в курорта Боровец ще бъде даден старт на Balkan Offroad Rallye 2018. Осмото издание на международния офроуд маратон привлича на старта си над 110 състезателни машини от цяла Европа – мотоциклети, ATV, бъгита, джипове и камиони. Поне 10 ще са и българските участници в надпреварата, често наричана „Балканския Дакар”.Маршрутът на тазгодишното състезание ще бъде най-дългия в историята му до момента, с общо 2700 километра, 1700 от които състезателни етапи. След Боровец, участниците ще се отправят към Старосел, курорта Дюни и Шкорпиловци, където на 22 септември, на самия бряг на Черно море ще станат ясни победителите.В Старосел, към кервана на офроуд маратона ще се присъединят и участниците в третото издание на Balkan Classic Rallye – макадамова надпревара за исторически рали автомобили, произведени между 1962 и 1985 година. Класиките, които нямат право на 4х4 задвижване, ще се преборят с 5 състезателни етапа, с обща дължина от 1700 км, по черни и каменисти пътища.Феновете на автомобилния и мотоциклетния спорт ще могат да следят онлайн състезателите на сайтовете на състезанията, а точки за зрители ще бъдат публикувани в социалните мрежи и в специализираната тема .Колегите от  ще са „на терен” и ще представят ежедневно новини, репортажи и кадри от надпреварата. Може да следите новините около най-голямото моторспорт събитие в България в рубриката за  на auto.offnews.bg", "date": "2018.09.13", "title": "Balkan Offroad Rallye 2018 стартира в събота"}
{"url": "https://offnews.bg/bojni/dzhoshua-sled-bitkata-povetkin-niama-se-chuvstva-na-39-godini-a-na-6-687990.html", "text": "Световният шампион в тежката категория на професионалния бокс Антъни Джошуа е уверен в победата над руския си съперник Александър Поветкин.Двубоят между двамата ще се проведе на стадион \"Уембли\" в Лондон на 22 септември. Залогът са титлите от WBA Super, WBO и IBF.\"Възнамерявам да победя Поветкин в няколко рунда, а след битката няма да се чувства на 39 години, а на 69. Мисля, че ще завърша срещата в 6 до 8 рунда.Как ще се справя с него? Може би ще се боксирам и ще продължавам да се усмихвам. Анализирам противника си с удар, мога да превключа стила веднага, още докато тече рунда\", каза Джошуа.", "date": "2018.09.13", "title": "Джошуа: След битката Поветкин няма се чувства на 39 години, а на 69"}
{"url": "https://offnews.bg/kultura/rodzhar-balan-edin-ot-naj-izvestnite-fotografi-v-sveta-pristiga-u-n-687997.html", "text": "Един от най-значимите фотографи на XXI век - американецът Роджър Балън, пристига за първи път в България, за да открие ретроспективната си изложба „Архетипи”, разделена между Националната галерия, Квадрат 500 (13 ноември 2018 – 13 януари 2019) и Градска художествена галерия-Пловдив (14 ноември – 5 декември 2018).Двеста черно-бели фотографии, направени между 1982 и 2014 година в Южна Африка ще бъдат показани в София и Пловдив.„Архетипи” е разказ за хаос, страхове, сенки, илюзии и всичко онова, от което сме направени. Изложбата коментира някои от най-разпространените архетипни състояния на човешката психика, които ни водят от тъмнината към светлината, от абсурда към иронията, от отчаянието към освобождаването.„Във фотографиите ми преобладават символи от дълбоките нива на човешкото подсъзнание. Това е неукротимо място, което има собствени правила и функционира според свои закони. Фотографиите ми свързват моята същност с външния свят. Въпреки това, има безкрайни възможности и от мен зависи да организирам света чрез фотоапарата. В общи линии съм човек, който превръща визуалния хаос във визуална съгласуваност”, казва артистът.Балън е сърежисьор и арт директор на видеоклипа \"I Fink U Freeky\", който бележи началото на съвместната му работа с групата Die Antwoord. С характерната си естетика и провокативност, артистът се превръща в един от най-влиятелните фотографи, харесван от всяко следващо поколение, което разпознава изкуството му като житейска философия и символ на времето, в което живеем.Изображенията му са съвкупност от хора, животни, рисунки, инсталации, които изграждат свят на границата между реалността и фикцията.Балън ще изнесе две лекции – пловдивската публика ще има възможност да го види и чуе на живо в деня на откриването – 14 ноември от 20:30 часа в СКЛАД (ул. Екзарх Йосиф 16) в Тютюневия град, а лекцията в София ще се проведе ден по-късно – на 15 ноември от 18:00 часа в Квадрат 500.Роджър Балън е в музейните колекции на МoМА (Ню Йорк), Тейт Бритън (Лондон), Музея „Виктория и Албърт“ (Лондон), Пушкинския музей (Москва), Центъра „Помпиду“ (Париж) и много други.", "date": "2018.09.13", "title": "Роджър Балън - един от най-известните фотографи в света, пристига у нас"}
{"url": "https://offnews.bg/temida/niama-da-mestiat-ivancheva-v-slivenskia-zatvor-no-deloto-sreshtu-neia-688021.html", "text": "Делото срещу отстранения кмет на район „Младост\" Десислава Иванчева, заместничката ѝ Биляна Петрова и бившия управник на района Петко Дюлгеров тръгва по същество. Заседанието е насрочено за 8 октомври. Това реши Специализираният наказателен съд на заседанието си днес.Здравословното състояние на Иванчева е влошено след задържането й преди близо 5 месеца, признаха магистратите след представените медицински експертизи. Иванчева, Петрова и Дюлгеров обаче остават зад решетките, за да не повлияят на свидетели по делото, които работят в Община Младост.Иванчева и Петрова няма да бъдат местени в Сливенския затвор, а ще останат в ареста в София, реши още Специализираният наказателен съд. Повод за това бе изказване на Петрова, която подчерта, че в техния случай има дискриминация по пол. Дюлгеров е настанен в затвора в София, двете подсъдими обаче трябва да бъдат в единствения у нас затвор за жени в Сливен.Това нарушава правото ни на защита, за да се срещнем с адвокатите си за час, те трябва да пътуват 600 км в двете посоки, каза Петрова. В съдебната зала бившият зам.-кмет на Младост заяви още, че й е трудно да разбере обвинителният акт, защото е пълен с правописни и семантични грешки, както и с много подчинени на подчинени изречения. Като пример тя посочи, че вместо \"главен архитект\" в текста е написано \"гладен архитект\", което няма никакво отношение към нейната вина или невинност. Съдията обаче не прие доводите й и отказа да върне делото на прокуратурата. Сред доводите си защо няма да измени мярката на тримата от задържане под стража в по-лека, магистратът подчерта, че след като свидетелите от община Младост бъдат разпитани в зала, Иванчева, Петрова и Дюлгеров могат да се надяват да излязат от килиите. Най-вероятно това ще се случи след около месец. ", "date": "2018.09.13", "title": "Няма да местят Иванчева в Сливенския затвор, но делото срещу нея тръгва"}
{"url": "https://offnews.bg/sviat/dalaj-lama-evropa-e-na-evropejtcite-migrantite-da-se-varnat-v-darzha-687989.html", "text": "Европа принадлежи на европейците, а мигрантите трябва да се върнат в държавите си, за да ги възстановят. Това заяви Далай Лама по време на конференция в шведския град Малмьо. Той посочи, че Европа е морално задължена да помогне на бежанците.\"Приютете ги, помогнете им, образовайте ги... но в крайна сметка те трябва да развият собствените си държави\", посочи 83-годишният Далай Лама. \"Мисля, че Европа принадлежи на европейците\", каза той и допълни, че те трябва да кажат ясно на бежанците, че \"трябва да построят наново своите си страни\".Почитан от милиони будисти по целия свят и разглеждан от многобройните си привърженици като визионер от мащаба на Махатма Ганди и Мартин Лутър Кинг, Далай Лама говори в Малмьо три дни след като дяснопопулистката партия \"Шведски демократи\" получи много силен резултат на парламентарните избори в неделя.Партията се нареди на трето място след социалдемократите на премиера Стефан Лофвен и консерваторите от \"Умерените\".", "date": "2018.09.13", "title": "Далай Лама: Европа е на европейците, мигрантите да се върнат в държавите си"}
{"url": "https://offnews.bg/politika/karaiancheva-zvaniala-vchera-na-prezidenta-ochakvala-podpisan-ukaz-za-687987.html", "text": "Председателят на парламента Цвета Караянчева обясни, че вчера се е чула с президента Румен Радев и очаквала той да подпише указа за освобождаването на Младен Маринов като главен секретар на МВР още тогава.Това обяви тя пред журналисти в кулоарите на Народното събрание. Така Караянчева индиректно призна, че е изненадана от отлагането на издаването на документа. Това отлагане доведе до неочаквана пречка за гласуването на оставките на тримата министри и попълването на кабинета с нови трима членове. Вотът в пленарната зала бе предвиден за днес. Преди него обаче Румен Радев трябва да издаде указ за освобождаване от длъжността главен секретар на МВР на Младен Маринов, който е предложен за министър на вътрешните работи.\"Обадих му се да попитам кога има намерение да подпише документа. Останах с впечатлението, че ще го имаме до края на деня, но това е негово решение, уважавам го и очаквам документът да постъпи в Народното събрание другата седмица\", каза тя. Председателят на парламента каза още, че няма проблем в комуникацията ѝ с президента Румен Радев и с премиера Бойко Борисов. Тя добави, че няма да има извънредно заседание, а оставките най-вероятно ще бъдат гласувани в сряда или четвъртък другата седмица.Караянчева отказа да коментира дали Радев умишлено бави указа за освобождаването на Маринов. Председателят на парламентарната група на \"Обединените патриоти\" Волен Сидеров се изказа далеч по-остро по адрес на държавния глава. \"Надявам се, че президентът не иска да предизвика правителствена криза, като бави указа заосвобождаването на Младен Маринов. И по този начин да блокира желанието на парламентарното мнозинство да избере нови министри, това не би бил държавнически ход\", каза Сидеров, но подчерта, че не вярва този ход да доведе до правителствена криза и предсрочни избори. \"Нека първо да се запознаем с фактологията за липса на президентски указ за освобождаването на Младен Маринов и тогава да си правим изводите\", призова лидерът на ДПС Мустафа Карадайъ. Той подчерта, че вчера не е имало и акт на Министерския съвет за оставките на тримата министри. \"Не знам кога уведомлението е постъпило в президентството\", каза той. Според Карадайъ отношенията между институциите не са на необходимото ниво. \"Държавата и обществото имат нужда откоординация между институциите. За съжаление, наблюдаваме обратен процес\", добави председателят на ДПС.\"Не мога да коментирам действията на президента. За умисъл не искам да коментирам. Все още съм министър в оставка и идвам да защитавам законопроект. Имах други очаквания сутринта и да присъстваме по друг повод, но продължаваме правомощията си като министри\", коментира пред журналисти в парламента регионалният министър в оставка Николай Нанков, който беше в парламента, за да защити законопроекта за тол системата.", "date": "2018.09.13", "title": "Караянчева звъняла вчера на президента, очаквала подписан указ за Маринов"}
{"url": "https://offnews.bg/obshtestvo/zaradi-gafa-na-letishteto-uvolniha-edin-sluzhitel-a-drugi-sa-s-ponizh-687991.html", "text": "След поредния , в който група пътници от Бейрут стъпиха на територията на ЕС без да бъдат проверени от властите, са последвали наказания.От столичното летище съобщиха, че един служител от дирекция \"Сигурност\" е уволнен. В съобщение до медиите се посочва, че:По-рано днес депутати от БСП поискаха изслушване на министъра на транспорта в оставка Ивайло Московски, който да разясни защо се е стигнало до този случай. Мнозинството в парламента обаче . Както OFFNews писа, на 3 септември 40 пътници от полета Бейрут-София са били пропуснати в салона на терминала без да бъдат проверени. След като се разбрало за пропуска, служители на летището започнали да издирват пасажерите, които били за трансферни полети. От всички пропуснати 40 обаче са открити 30 души. Останалите са напуснали страната за други държави членки на ЕС.Това е поредният случай на непроверени пътници на столичното летище.На 20 март тази година, след като служители на Гранична полиция напускат постовете си, всички пътници с полет от преминават покрай гишетата без да бъдат проверени. След този случай последваха уволнения. Общо подведени под дисциплинарна отговорност са 13 служители на МВР, един служител сам си е подал документите за напускане, а други петима са уволнени.По-малко от 4 месеца след това, е установен подобен гаф, но този път с частен самолет кацнал от Габрово и отлетял впоследствие за Гърция.", "date": "2018.09.13", "title": "Заради гафа на летището уволниха един служител, а други са с понижение и забележка"}
{"url": "https://offnews.bg/politika/karadaja-dogan-ne-e-v-politikata-ot-godini-mozhe-da-kupuva-kakvoto-i-687995.html", "text": "Господин Доган вече почти 6 години не се занимава с актуалната политика, а всеки български гражданин е свободен да сезанимава с икономическа и търговска дейност.Така председателят на ДПС Мустафа Карадайъ коментира информацията, че \"Всички се информираме от Търговския регистър, той е публичен и напоследък работи\", пошегува се настоящият председател на ДПС по повод скорошния срив на регистъра. Карадайъ обяси, че правото на българите да се занимават с такава дейност не е нищо ново и е \"един нормален процес\". След това добави, че не би могъл да коментира \"други дейности и бизнеси\". По-рано днес се разбра, че Доган е станал мажоритарен собственик на ТЕЦ \"Варна\". Това е вторият случай, в който името на Доган влиза официално в регистъра като собственик на търговско дружество.", "date": "2018.09.13", "title": "Карадайъ: Доган не е в политиката от години, може да купува каквото иска"}
{"url": "https://offnews.bg/obshtestvo/vizhte-proekta-za-obnoviavane-na-emblematichnata-sofijska-ulitca-ivan-687984.html", "text": "Столична община публикува проекта за реконструкция на улица „Иван Вазов“, която свързва Народния театър \"Иван Вазов\" с бул. \"Васил Левски\" (до Министерството на спорта).Главният архитект на София Здравко Здравков представи идейния проект, според който ще бъдат намалени местата за паркиране, тротоарите ще бъдат разширени и с подменени настилки, ще бъдат поставени пейки и повече зеленина. Предвидени са и правила за зареждане на обектите (магазини, заведения) в определени часове.В първоначалния проект, който ще бъде подложен на обществено обсъждане, се посочва, че към момента улицата е в лошо състояние. Настилката е разбита, тротоарите са тесни, липсват улично озеленяване и места за сядане.Реконструкцията и обновяването на ул. \"Иван Вазов\" предвижда реоганизиране на движението, което ще създаде повече пространство за пешеходците. Ще се намали скоростта за движение на автомобилите и ще се обособят пространства за временни обекти (павилиони, маси на ресторанти).Проектът предвижда още да бъдат засадени нови дървета и да се създадат зелени площи. Ще се поставят също подземни контейнери за разделно събиране на боклука.Предвидено е ефективно отводняване на улицата и повдигнати пешеходни пътеки за по-сигурно пресичане.Съществуващата уличната настилка ще бъде заменена от шикан, а тротоарната от тактилни елементи. Ще бъдат поставени улично осветление и велостоянки.Сред ползите от проекта, отбелязани в документа, са подобряване на качеството на градската среда, условията за пешеходци и велосипедисти, както и повишаване стойността на имотите. Очаква се ремонтът на ул. \"Иван Вазов\" да ограничи замърсяването на въздуха и автомобилния трафик. Проектът за обновяване на ул. \"Иван Вазов\" е достъпен на , като може да изпращате вашите мнения и предложения до 17.09.2018 г. до НАГ на ул. \"Сердика\" 5 и на е-мейл: moyataulitsa@sofia-agk.com.", "date": "2018.09.13", "title": "Вижте проекта за обновяване на емблематичната софийска улица 'Иван Вазов'"}
{"url": "https://offnews.bg/temida/zadarzhaha-terorist-s-boen-arsenal-na-granitcata-s-turtcia-688002.html", "text": "ДАНС и прокуратурата са задържали снощи на границата с Турция швейцарски гражданин, по подозрения за тероризъм. Мъжът е направил опит да премине в границата, с намерение да продължи пътуването си до Сирия. В управлявания от него джип с швейцарска регистрация са открити три пушки /две автоматични карабини и една гладкоцевна ловна пушка/, пистолет „Зиг Зауер“, около 400 бр. патрони за тях, както и множество хладни оръжия /24 ножа и др./, съобщават от прокуратурата.В личните вещи на швейцарския гражданин е намерена и карта с отбелязвания на маршрута му, с крайна цел гр. Идлиб, Сирия.Мъжът и автомобилът са били обявени за издирване от швейцарските власти в Шенгенската информационна система, с информацията, че лицето е въоръжено. Предоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси.На 12.09.2018 г. на швейцарския гражданин са повдигнати от Специализираната прокуратура обвинения за тероризъм и контрабанда на оръжия през държавната граница, като с постановление на наблюдаващия прокурор той е задържан за срок до 72 часа.Според първоначалните му обяснения, задържаният искал да окаже помощ на цивилни граждани в Сирия.На 14.09.2018 г. в Специализирания наказателен съд ще бъде внесено искане за задържане под стража. На обвиняемия е назначена и съдебно-психиатрична експертиза.", "date": "2018.09.13", "title": "Задържаха терорист с боен арсенал на границата с Турция"}
{"url": "https://offnews.bg/evropa/produktite-ot-edna-marka-triabva-da-imat-ednakav-sastav-v-razlichnite-688020.html", "text": "Продукти с една и съща марка трябва да имат еднакво съдържание във всички страни от Европейския съюз. Това реши днес Европейският парламент, който разгледа доклад на Олга Сехналова (С&Д, Чехия), предлагащ мерки срещу двойния стандарт на храните в ЕС. \"За\" изискването гласуваха 464, 69 гласуваха \"против\", а 17 се въздържаха. Продукти, които се продават от една и съща марка в една и съща опаковка трябва да отговарят на едно и също качество. Иначе става въпрос за нелегални практики, реши ЕП.Сравнителни изследвания в ЕС показват, че продукти, които се продават в страни от Източна и Централа Европа, имат по-ниско качество от продукти в същата опаковка и под същото име в Западна Европа.Рибни пръчици в Словакия съдържат по-малко рибно месо, отколкото в Австрия (58% спрямо 65%). Портокалови напитки в Словакия и Чехия не съдържат никакъв портокал, а в Германия имат 3% портокалов концентрат. От 96 продукта, изследвани в Унгария, 71 са различни спрямо еквивалентите им в Италия и Австрия. Различия има и при козметичните продукти, праховете за пране и храната за домашни любимци.Адаптирането на продукти към местния вкус и предпочитания е стандартна и законна практика за компаниите. Различията могат да се дължат и на използването на съставки от местни доставчици или на необходимостта за адаптиране към по-ниската покупателна способност. В идентифицираните случаи обаче цените са същите или по-високи, а върху опаковката на продуктите липсва информация за различията, обяви ЕП.\"При направени изменения на даден продукт, независимо по каква причина, потребителят има право да бъде информиран по прозрачен и ясен начин\", заяви Олга Сехналова. \"Искам европейските потребители най-сетне да почувстват, че са третирани равноправно независимо от коя страна са. Не трябва да има нито потребители второ качество, нито продукти второ качество в ЕС\".Депутатите приветстваха и заделянето на 2 млн. евро за разработването на европейска методология и единен подход при извършването на тестове. \"Регионалните предпочитания не трябва да се използват като извинение за понижаване на качеството или за предлагането на различно качество на различни пазари\", отбеляза ЕП и посочи, че производителите могат да предлагат различни продукти с различни съставки и качество в ЕС въз основа на обосновани съображения, при условие че напълно зачитат законодателството на ЕС.ЕП прикани производителите депутатите приканват производителите да разгледат възможността за добавяне на лого на опаковките, което да показва, че съдържанието и качеството на даден продукт на дадена марка е еднакво в различните държави членки.", "date": "2018.09.13", "title": "Продуктите от една марка трябва да имат еднакъв състав в различните страни, реши ЕП"}
{"url": "https://offnews.bg/politika/manolev-se-otteglia-zaradi-ataka-sreshtu-nego-ot-opredelena-grupa-688006.html", "text": "Александър Манолев, който беше номиниран за министър на транспорта на мястото на Ивайло Московски, обяви официално намерението си да се откаже от поста.Това обяви самият той на брифинг в Министерския съвет, като причина за оттеглянето си той посочи \"координирана атака, която се провежда срещу мен от една определена група\". Манолев не посочи коя е визираната от него група, но каза, че атаките започнали от момента на номинацията му за нов транспортен министър. \"Със скалъпени обвинения и без никакви доказателства, се опитват явно да блокират работата ми в министерството на транспорта. Ясно ми е, че по този начин атакуват не само мен като кандидатура, но и целият кабинет, давам си ясна сметка, че всички тези съшити твърдения нямат нищо общо с истината\", каза той, вероятно визирайки , свързана с миналото му.Той е категоричен, че има доказателства в обратната посока, на цитираните твърдения. \"Много въпроси си задавам най-важният за мен е защо точно сега някой реши да съшива подобни твърдения при положение, че аз съм заемал и други публични постове преди\", коментира той.Според Манолев търсеният ефект е да не се провеждат реформи и че \"някой се притеснява от реформите, от политиката, която бих провеждал в министерството на транспорта\".\"Аз съм прагматичен човек, не мога да доусна да ме вкарат в обяснителен режим\", каза Манолев и уточни, че имал \"много мъжки разговор\" с премиера Бойко Борисов и ресорния вицепремиер Валери Симеонов.Манолев припомни, че е получи 6600 преференциии по време на последните избори. По време на предизборната кампания той никой не е повдигал подобни теми. \"Явно е, че сега е точно моментът да се атакува\", каза още той.Той каза, че ще търси адвокати, за да реши какви да бъдат следващите му стъпки. Относно заемания към момента от него пост на зам.-министър на икономиката той отговори, че няма да взима решения под емоция и ще остави това решение на премиера. ", "date": "2018.09.13", "title": "Манолев се оттегля заради атака срещу него от 'определена група'"}
{"url": "https://offnews.bg/drugi/chudo-natcionalite-po-basket-slomiha-frantcia-688029.html", "text": "Малко чудо се случи в българския баскетбол тази вечер. Националите ни постигнаха изключително изненадваща победа над третия в световната ранглиста тим на Франция със 74:68 в двубой от световните квалификации, игран в Ботевград.В състава на гостите личаха дори имена на играчи от НБА, но нашите момчета показаха как с хъс и борба могат да спечелят и срещу по-добри от тях като индивидуалности.Българите, водени от треньора Любомир Минчев, стартираха много силно, но постепенно гостите изравниха играта. Мачът вървеше кош за кош, а развръзката настъпи в последната четвърт, която започна при 59:58 за България.По-малко от пет минути преди края резултатът бе равен при 66:66. След това българите направиха фантастична серия от 6 точки и завоюваха победата.Най-резултатен за България беше Дий Бост със 17 точки. 16 реализира Димитър Димитров, а 13 добави Павел Маринов. В неделя гостуваме на Русия в Москва.", "date": "2018.09.13", "title": "Чудо! Националите по баскет сломиха Франция"}
{"url": "https://offnews.bg/politika/demokratichna-balgaria-shamar-za-putin-orban-i-borisov-688008.html", "text": "Извънпарламентарните десни от Демократична България разкритикуваха остро поведението на евродепутатите от ГЕРБ, които вчера в Европарламента гласуваха срещу лишаването от глас на Унгария на Виктор Орбан.Според ДСБ, Да,България и Зелените \"вотът е тежко поражение за унгарския премиер Виктор Орбан, най-близкият приятел и съюзник на Владимир Путин в ЕС\".Десните са категорични, че ГЕРБ гласуват така, защото се страхуват, че натискът върху Орбан може да се отрази и върху тях и че следващите могат да са те.\"Голяма част от критиките към Унгария са валидни и за установения от Борисов режим на управление. Борисов също като Орбан обича европейските пари, но ежедневно атакува демократичните ценности. Корупцията, кражбите на еврофондове, потъпкването на върховенството на правото, на свободата на медиите и плурализма са емблемите на управлението на т.нар. Граждани за европейско развитие на България\", посочват от Демократична България.Според демократите \"след отказа на Борисов да експулсира дори един руски дипломат във връзка със случая Скрипал това е пореден случай, в който както управляващите от ГЕРБ и „Патриотите“, така и фалшивата опозиция на бившите комунисти затвърждават убеждението в Европа, че България е троянски кон на Путин в Европейския съюз и пет пари не дава за неговите ценности и принципи. Коалицията „Белене“ ГЕРБ/БСП/националисти се възпроизведе на европейско равнище.\"Ето и цялата декларация на Демократична България:", "date": "2018.09.13", "title": "Демократична България: Шамар за Путин, Орбан и Борисов"}
{"url": "https://offnews.bg/futbol/fifa-vavezhda-promeni-v-transfernia-pravilnik-688009.html", "text": "От ФИФА са започнали проверка на трансферния правилник, който касае дадените под наем футболисти и има вероятност да въведе ограничения, пише немското издание \"Билд\".Проектът, който се разглежда е, един клуб да може да изпраща не повече от 8 футболисти като преотстъпени в един трансферен период, като максимум четирима могат да бъдат в един и същи отбор.Изключение ще бъде направено за талантите под 21 години, на които ще трябва да се осигури практика.Проверката на този елемент от трансферите дойде заради гигантите като Челси и Ювентус, които почти неограничено подписват договори и след това изпращат футболисти под наем. Така например през тази календарна година Челси е дал под наем 40 човека, а Ювентус- 26.", "date": "2018.09.13", "title": "ФИФА въвежда промени в трансферния правилник"}
{"url": "https://offnews.bg/politika/mareshki-prizova-borisov-da-glasuva-protiv-sanktciite-sreshtu-orban-v-688005.html", "text": "Лидерът на партия \"Воля\" и зам.-председател на Народното събрание Веселин Марешки призова премиера Бойко Борисов да гласува против санкциите срещу Унгария в Съвета на ЕС.Марешки е изпратил писмо до унгарския премиер Виктор Орбан, в което изразява подкрепата си по повод задействаната процедура за отнемане гласа на страната му, става ясно от декларация на партия \"Воля\"?:Според Веселин Марешки Орбан има смелостта да се опълчи срещу криворазбрания либерализъм и да защити страната си. \"Европа не е разграден двор, в който всеки може да идва и да прави каквото си иска, без да зачита нашите ценности и правила. Достатъчно се нагледахме на безпомощно лидерство и на объркване\", категоричен е той.Лидерът на \"Воля\" ще обсъди темата с европейските си партньори от „Партията на свободата” в Австрия по време на работно посещение във Виена в началото на следващата седмица.", "date": "2018.09.13", "title": "Марешки призова Борисов да гласува против санкциите срещу Орбан в Съвета на ЕС"}
{"url": "https://offnews.bg/futbol/levski-se-oglezhda-za-oshte-braziltci-687992.html", "text": "Левски ще си партнира с бразилската мениджърска агенция \"Websoccer\", пише \"Тема спорт\". Фирмата съдейства за привличането на \"Герена\" на последното попълнение по време на летния трансферен прозорец Луан Виана.За сделката помогнаха и от Fairplay Agency, която вече има доста солидни връзки с клуба. Благодарение на нея сега в отбора са крилото Паулиньо, както и швейцарският плеймейкър Давиде Мариани.Тази компания участваше и в преговорите между Левски и австриеца Вили Рутенщайнер, който получи предложение да стане спортен директор, но в крайна сметка предпочете офертата на федерацията на Израел.Представители на двете агенции имаха среща със собственика на Левски Спас Русев в София. На нея те обсъдиха разрастване на партньорството. След това агентите пуснаха снимка с боса на \"сините\" в социалната мрежа Фейсбук.Не е изключено през зимата на \"Герена\" да пристигнат още бразилци. Те обаче ще трябва да притежават паспорти на страни - членки на ЕС, защото в момента квотата на \"сините\" е запълнен.", "date": "2018.09.13", "title": "Левски се оглежда за още бразилци"}
{"url": "https://offnews.bg/politika/naprezhenie-mezhdu-institutciite-v-denia-na-ostavkite-radev-zamina-za-687970.html", "text": "В деня на гласуването в парламента на оставките на трима министри се оказа, че депутатите не могат да одобрят рокадите в кабинета. Причината - единият от новите кандидат-министри не е освободен от поста си с указ от президента.Предложеният за нов вътрешен министър Младен Маринов в момента е главен секретар на МВР. Според Закона за МВР най-висшата професионална фигура се назначава и освобождава с указ от държавния глава.От администрацията на държавния глава съобщиха, че  на главния секретар на МВР Младен Маринов е постъпило вчера и днес ще бъде разгледано. Тъй като Радев е на посещение в Рига на 13 и 14 септември, вероятно указът ще бъде подписан най-рано на 15 септември. Срок за издаването на указ за освобождаване на главния секретар няма. Обикновено при подобни назначения тече съгласувателна процедура между правителството и президентската администрация, но за конкретния случай не е ясно дали е имало такава. По-рано днес  на оставките на тримата министри Валентин Радев, Ивайло Московски и Николай Нанков заради това, че в деловодството на парламента не е постъпил указ на президента. Така рокадите в кабинета остават висящи за неопределен период.Случаят идва само ден, след като стана ясно, че тази година за първи път президентът няма да присъства на Общото събрание на ООН. По традиция на тези форуми страната се представлява от държавния глава. Георги Първанов, Росен Плевнелиев и Румен Радев досега са участвали във форума всяка година. В сряда обаче правителството взе решение  българската делегация Ню Йорк. \"Това е решение на правителството, което не е обсъждано с президентската институция\", коментираха в сряда лаконично от президентската институция по повод този случай.", "date": "2018.09.13", "title": "Напрежение между институциите в деня на оставките: Радев замина за Рига, без да освободи главсека на МВР"}
{"url": "https://offnews.bg/politika/vtori-proval-s-ostavkite-aleksandar-manolev-se-otkazva-ot-posta-mini-688004.html", "text": "Номинираният за министър на транспорта Александър Манолев се е отказал от поста. Това съобщи \"Дневник\", а информацията беше потвърдена за OFFNews от източници от правителството и парламента. По-рано днес информацията беше разпространена и от други медии, но към момента не е оповестена официално. Очаква се това да бъде обявено на пресконференция в 14.30 часа.За днес беше предвидено гласуването на министерските оставки, които бяха внесени от правителството в Народното събрание. Процедурата обаче се провали, тъй като стана ясно, че  за освобождаването на главния секретар на МВР Младен Маринов, който е номиниран за вътрешен министър. Гласуването беше отложено, а депутати дори съзряха саботаж и предизвикване на правителствена криза. Часове по-късно стана ясно, че Манолев се е отказал от поста си. Не са ясни причините за това негово решение. То обаче идва няколко часа след , от която става ясно, че Манолев е бил подсъдим за причиняване на телесна повреда на пътя, но по-късно е оправдан. В статията се твърди, че той имал и бизнес съдружници от сенчестия бизнес. При инцидент през май 2012 г., той направил обратен завой по столичния бул. \"Васил Левски\". Според прокуратурата при маневрата той ударил жена, която получила черепно-мозъчна травма и половин година по-късно умира. На две инстанции - Софийски районен и Софийски градски съд, отхвърлят тезата на прокуратурата и приемат, че Манолев е невинен. В мотивите на градските съдии Иван Коев, Стефан Милев и Боряна Воденичарова е записано, че по колата няма следи от удар, на видеозаписа не се вижда джипът да е ударил жената, по нея няма други травми освен черепно-мозъчните, а протоколът от катастрофата е съставен в нарушение на закона.Очаквайте подробности!", "date": "2018.09.13", "title": "Втори провал с оставките - Александър Манолев се отказва от поста министър на транспорта"}
{"url": "https://offnews.bg/kultura/festivalat-za-svoboden-teatar-act-zapochva-na-19-oktomvri-688007.html", "text": "Oсмият АСТ - фестивал за свободен театър ще се проведе от 19 до 25 октомври и отново ще включва витрина на най-доброто от съвременната българска независима сцена, международна селекция и богата паралелна програма със специални събития, дискусии, уъркшопи и гости.Предстоящото издание е под надслов \"Post-post\" и се стреми да улови пулса на времето в мрежата от смисли – от постмодернизъм и постдраматично, през постдигитално до постовете в социалните мрежи, оплитащи ни в безкраен поток от информация.Затова и фокусът на българската селекция е експериментът на ръба на познатите жанрове. Тя ще покаже осем ярки представителя на откривателския дух в сценичното изкуство. От документалния театър, през съвременния танц и пърформанс, до интерактивните формати, сетивната инсталация и психодрамата, всеки от спектаклите развива собствен сценичен език, за да комуникира своите послания.Германската компания Ligna и актьорът Стефан Щерев заедно създават концепцията, режисурата и текста на социалния спектакъл “Опиянение и гняв. Изследвания върху авторитарния характер”. Международната продукция се фокусира върху причините за авторитарните и фашистките настроения в Европа и търси отговор на въпроса какво поражда, контролира и манипулира различни обществени групи.Специално за АСТ ще бъде представена и инсталацията \"Pure\" на международно признатия танцьор и хореограф Християн Бакалов. Премествайки границите между изпълнителското изкуство и визуалната инсталация, Бакалов развива редица методи за потапяне на публиката в поетично театрално пространство, като ги стимулира индивидуално чрез различни сетива.Интерактивното театрално представление на Марий Росен “Щастливият Бекет” пък е вдъхновенo от структурата и образния свят в “О, щастливи дни” на Самюъл Бекет. Спектакълът обаче не следва оригиналната пиеса, а текстове предварително написани от присъстващите зрители. Така всяко отделно представление има свой уникален драматургичен език, но структурата винаги остава същата.“Съвършено розово” е новият проект на Ива Свещарова в областта на съвременния танц и пърформанс. Той отправя поглед към темата за женското тяло и през призмата на стереотипи, клишета и свръх-еротизирани образи отваря въпроси за удоволствието, желанието и еротичното очарование.Темата за тялото и взаимоотношенията му с душата е отправна точка и в сценичната изповед “Интервюта с душата” на актрисата и психодрама терапевт Юлиана Сайска. В него тя професионално изследва чувствата на вътрешната сцена на човека, включвайки текстове от „ За тялото и душата“ на Бонавентура, „ Изповеди“ на Св. Августин, „ Болестта на смъртта“ на Маргьорит Дюрас и „Дух и Любов“ на Симон Вейл.Невербален театър и личен проект е и “Историята на вчерашния ден” на Галина Борисова, в който между стени, завеси и тапети шестима артисти мечтаят в пространството с несигурни намерения и временни решения. И се питат: колко често се чувстваме самотни в присъствието на околните?Новата продукция на Vоx Populi, съвместно с Екологично сдружение „За Земята” е документалният спектакъл-променада (разходка) „Което остава”. В него публиката предприема пътешествие между три знакови софийски улици, за да стане свидетел на ситуации от един паралелен живот на града. Десетки интервюта и срещи със събирачите на смет изграждат спектакъла и прозрението, че онези, които често подминаваме с апатия и мнителност, всъщност са сред най-важните двигатели за постоянното обновление на София.Осмата продукция, селектирана за участие в осмото издание на ACT, е премиерния спектакълът “Мовименто / Вариации” на Организация за съвременно алтернативно изкуство и култура – 36 маймуни. В него петима автори от България, Германия и САЩ разтоварват наелектризираната тема за миграцията, като я разгледат като част от категорията „движение” - на нашите тела, пари, души, мечти, животните, планетата, интернет, постове и профили. Спектакълът ни изпраща на пътешествие – от Саргасово море през Филаделфия, през нефтените рафинерии в Дакота, дигиталните тела и съвременния танц – нагоре, нагоре към звездите.", "date": "2018.09.13", "title": "Фестивалът за свободен театър АCT започва на 19 октомври"}
{"url": "https://offnews.bg/politika/sotciologat-kolio-kolev-dogodina-shte-ima-predsrochni-izbori-za-parla-687968.html", "text": "Догодина ще има предсрочни избори и най-вероятно те ще са в комбинация с европейските избори, прогнозира в предаването „Тази сутрин” по  социологът Кольо Колев от агенция \"Медиана\".Според има и вариант предсрочният вот да се проведе заедно с местните избори.Евроизборите трябва да се проведат в края на май 2019, а местните - през есента на същата година.„Ще продължат този тип миникризи, малки пожари, които ще се гасят оперативно, „пожарникарски”. В крайна сметка те ще доведат до по-голяма криза и това е в резултат от ниското ниво на администрацията. Всичко това ще доведе до предсрочния вот”, коментира Колев.Към момента хората, които искат правителството да изкара пълен мандат, са 37%. Близо 30% са на мнение, че трябва да си ходи предсрочно, каза още той. И посочи, че заради последните скандали е пострадал сериозно имиджът на Бойко Борисов - само за месец той загубил 6% от личния си рейтинг. Коалиционните му партньори от Обединените патриоти пък загубили за същото време 3 на сто от електоралния си потенциал.", "date": "2018.09.13", "title": "Социологът Кольо Колев: Догодина ще има предсрочни избори за парламент"}
{"url": "https://offnews.bg/politika/gerb-ne-pozvoliha-moskovski-da-se-obiasniava-za-pusnatia-bez-proverka-687973.html", "text": "Мнозинството в парламента отхвърли предложението на депутати от БСП за изслушване на министъра на транспорта Ивайло Московски заради поредния , при който 40 пътници с полет от Ливан бяха допуснати на територията на ЕС без проверка. След като пасажерите били пропуснати на терминала и пропускът бил установен, те били издирвани от летищните власти в салона за пътници и прилежащите им кафенета и магазинчета. В крайна сметка 30 от тях били установени и проверени, но други 10 са заминали за следващия си полет без да бъдат намерени.Както стана ясно, пропускът този път не е при МВР, а на администрацията на софийското летище. От ГЕРБ отказаха Ивайло Московски да бъде допуснат в зала и да даде обяснения за гафа. ", "date": "2018.09.13", "title": "ГЕРБ не позволиха Московски да се обяснява за пуснатия без проверка полет от Ливан"}
{"url": "https://offnews.bg/obshtestvo/stolichnite-kvartali-geo-milev-iavorov-i-obelia-bez-topla-voda-687974.html", "text": "Авария остави временно без топла вода части от столичния квартал „Гео Милев”. Засегнати са сградите в карето между ул. „Светлоструй”, „Александър Жендов”, бул. „Цариградско шосе”, бул. „М. Еминеску, бул. „Шипченски проход”, „Б. Христов, ул. „Едисон”, ул. „Благородна”, ул. „Елисавета Багряна”, и ж.к. „Яворов” от бл. 28 до бл. 73.Незабавно е създадена необходимата организация, като ще се работи до пълното възстановяване на топлоподаването, увериха от \"Топлофикация-София\". От дружеството поднасят извинение на клиентите.Малко по-късно от \"Топлофикация\" съобщиха, че заради авария без вода са и жителите на кв. \"Обеля\" 1. Екипи работят за отстраняване на повредата.", "date": "2018.09.13", "title": "Столичните квартали Гео Милев, Яворов и Обеля без топла вода"}
{"url": "https://offnews.bg/temida/iskat-postoianen-arest-za-shofiora-blasnal-baletista-vav-varna-687975.html", "text": "Прокуратурата ще поиска постоянен арест за шофьора, който блъсна и уби велосипедист във Варна. Говорителят на Окръжната прокуратура Радослав Лазаров коментира, че засега задържаният се възползва от правото си да не дава обяснения пред разследващите, съобщава Нова тв.„Има достатъчно свидетели”, заяви той, като допълни, че в колата на задържания 25-годишен мъж е имало свидетел, който е описал механизма на катастрофата. Все още се очакват резултатите от пробите за наркотици.Лазаров обясни, че бягството от мястото на инцидента е по-тежко наказуемо от самата катастрофа. Освен това е престъпление и фактът, че шофьорът не е оказал помощ на пострадалия.Стана ясно още и защо досега се е разминавал само с глоби, въпреки че е неправоспособен и пътните полицаи са го засичали многократно зад волана.„Управлението без водаческа правоспособност е административно нарушение, затова са му наложени административни наказания”, обясни Лазаров.Същевременно част от велоклубовете във Варна се обединиха около 100 мерки, които искат да внесат в общината.„Трябва да бъдат предприети законодателни инициативи за по-високи санкции за подобни нарушители. Последните месеци има много такива случаи във Варна, с водачи без свидетелство за правоспособност”, заяви Недялка Александрова.Една от свидетелките на катастрофата, при която загина балетистът Мартин Чикалов, разказа, че, според нея, шофьорът е карал много бързо.„Не видях момента на сблъсъка, но видях човекът как излетя във въздуха. Той не спря”, разказва още Виктория Енева.", "date": "2018.09.13", "title": "Искат постоянен арест за шофьора, блъснал балетиста във Варна"}
{"url": "https://offnews.bg/ikonomika/ahmed-dogan-stana-mazhoritaren-sobstvenik-na-tetc-varna-687972.html", "text": "Почетният лидер на ДПС Ахмед Доган е закупил 70% от ТЕЦ \"Варна\", което го прави мажоритарен собственик на дружеството, съобщи в. .Това е вторият случай, в който името на Доган влиза официално в регистъра като собственик на търговско дружество.Управители на фирмата \"Сигда\", стопанисваща електроцентралата, остават бившият транспортен министър Данаил Папазов и неговият син Станислав.ТЕЦ \"Варна\", който не работеше близо 3 години, беше закупен през декември 2017 г. от семейство Папазови за 48,5 млн. евро от CEZ, припомня \"Капитал\".Сделката, с която Доган е купил от Станислав Папазов 36% от \"Сигда\", а от сестра му Ивелина - 34%, е сключена в началото на август.ТЕЦ-ът бе съживен, основно благодарение на държавна помощ и без реално да произвежда ток. Това стана чрез студения резерв - мощности, които не работят, но получават пари от държавния Електроенергиен системен оператор (ЕСО), за да стоят в готовност и при необходимост да бъдат активирани. Дни преди влизането на Доган в централата тя спечели търгове на ЕСО за студен резерв от 1 август до средата на следващата година, за което ще получи 27,4 млн. лв.Това е второто официално бизнес начинание на почетния лидер на ДПС. На 19 октомври 2017 г. Ахмед Доган и Румен Гайтански – Вълка са регистрирали хидроложката фирма \"Уотър-Витал\" с капитал от 20 хил. лв.", "date": "2018.09.13", "title": "Ахмед Доган стана мажоритарен собственик на ТЕЦ 'Варна'"}
{"url": "https://offnews.bg/112/zapaliha-kolata-na-shefa-na-rajonnia-sad-vav-vratca-687967.html", "text": "Автомобилът на председателя на Районния съд във Враца Васил Ганов е бил запален тази нощ, съобщават местни медии. Официално от Областната дирекция на МВР и от съда не потвърждават, че това е автомобилът на съдията.От полицията потвърждават за случай на палеж на автомобил. Сигналът за това е подаден снощи в 03.09 ч. на тел.112. Свидетел на пожара е сигнализирал, че е видял да гори лек автомобил БМВ 530, паркиран на неохраняем паркинг в града. От огъня е изгоряла цялата предна част на автомобила. Купето е опушено и обгоряло купето. От огъня е засегнат и паркираният в близост лек автомобил КИА.По случая в РУ-Враца е образувано досъдебно производство.Пред OFFNews говорителят на полицията във Враца каза, че не може да потвърди чий е автомобилът. От пресцентъра на Районния съд казаха, че са запознати със случая, но не знаят дали колата наистина е на председателя Васил Ганов, който бил в отпуск.По-късно съдията заяви, цитиран от \"24 часа\", че очаква наказания по случая. „Очаквам от полицията да си свърши работата и да намери извършителите на това нагло престъпление. Нямам подозрения за евентуалните отмъстители и не съм получавал заплахи. Колата ми има застраховка каско и се надявам застрахователят да поеме част от нанесените щети\", е заявил Ганов.Името на Ганов се появи в медиите през 2009 година, когато стана ясно, че е бил заловен да шофира след употреба на алкохол. За да потули случая обаче, съдията се обърнал към ръководен кадър в МВР и така проверката на пътния полицай била осуетена. Малко по-късно по същият повод той поръчал побоя над журналисти от града, заради което му бяха повдигнати обвинения. Според появилата се тогава информация от Националната следствена служба е изтекла информация, че магистратът е бил подслушван със специални разузнавателни средства, които го уличават във връзки с криминални лица. Обвинението срещу Ганов се поддържа и от признанията на защитен свидетел, който е получил мократа поръчка. След публикации в медиите ВСС се самосезира за поведението на магистрата и започна дисциплинарна проверка срещу него.По случая в Националното следствие бяха разпитани кореспондентките на \"Труд\" и \"Стандарт\" във Враца Теменужка Йоцова и Райна Тошева. Според информация на Комисията за борба с корупцията и професионална етика към Висшия съдебен съвет няма юридически пречки съдията да бъде преследван и съден за криминално деяние. За това дори нямало нужда да се сваля имунитетът на магистрата.В края на 2009 г. Ганов е наказан от ВСС с намаляване на заплатата, с което съветът на практика признава деянието на съдията. Това не попречи по-късно той да бъде номиниран и назначен за председател на РС-Враца.", "date": "2018.09.13", "title": "Запалиха колата на шефа на Районния съд във Враца"}
{"url": "https://offnews.bg/sviat/obvinenite-za-otravianeto-na-skripal-biahme-v-solsbari-kato-turisti-688001.html", "text": "Двамата руснаци, обвинени в отравянето на бившия руски шпионин, дадоха интервю за телевизия RT. В разговор с главния редактор на телевизията Маргарита Симонян те потвърдиха, че са двамата мъже, чиито снимки разпространиха британските власти, но заявиха, че са пътували до Солсбъри като туристи. Интервюто с двамата, обявени от Лондон за действащи офицери от руското военно разузнаване, се появи, след като вчера руският президент Владимир Путин обяви, че Александър Петров и Руслан Боширов са открити, но са цивилни и \"няма нищо престъпно\" в тях.\"Надявам се, че те ще излязат и ще разкажат всичко. Това би било най-добре за всички. Няма нищо специално там, нищо криминално, уверявам ви\", каза той, цитиран от руската служба на Би Би Си. Само ден по-късно се появи и интервюто с Петров и Боширов, които звъннали на Симонян, за да разкажат историята си и обявили, че няма да разговарят с други журналисти. \"Вие кои сте в действителност\", пита Симонян, а Петров отговаря: \"Ние сме тези, които показаха\". Те потвърдиха, че Петров и Боширов са действително техните фамилии. На въпрос какво са правили в Солсбъри те обясниха, че са пътували в града като туристи. \"Приятели отдавна ни съветваха да посетим този прекрасен град\", обясни Петров. \"Това е туристически град, там има известна катедрала\", допълни Боширов. Те обясниха, че още отначало решили да отидат в Лондон, а оттам да отидат и в Солсбъри, където да прекарат един ден. \"Това не беше бизнес пътуване. Планирахме нещата така, че да пътуваме до Лондон и да отидем и до Солсбъри\", обясни Петров. На 2-3 март в Англия имало много сняг и те не успели да пътуват много, посочи Боширов. \"Пристигнахме в Солсбъри на 3-ти, опитахме да се разходим из града, но тъй като всичко беше засипано със сняг, ни писна след половин час. Отидохме, за да разгледаме Стоунхендж, Стария Сарум, катедралата \"Дева Мария\", но това не стана, защото целият град беше в киша. Ние се измокрихме, върнахме се на гарата и с първия влак се върнахме обратно. 40 минути бяхме на гарата\", каза Петров.\"Пихме кафе, защото подгизнахме. Да сме прекарали максимум един час или час и нещо на 3-ти в този град\", допълни Боширов. Те все пак се върнали на следващия ден, когато успели да се разходят из града.Самата Симонян пък говори по-късно в ефира на телевизия \"Россия 24\", като потвърди, двамата мъже са същите от снимките, разпространени от британските власти. \"Чисто визуално приличаха на публикуваните фотографии, тоест аз не се съмнявам, че те са същите хора, защото и паспортите им съвпадат, и снимките, и видеото, материалите, които предостави британската страна\", каза тя.По думите ѝ двамата не са публични личности и се опасяват, че пресата може да се намеси в личния им живот. \"Те бяха много изплашени, развълнувани, даже бършеха пот от челата си, макар че аз специално намалих температурата в кабинета\", посочи Симонян. ", "date": "2018.09.13", "title": "Обвинените за отравянето на Скрипал: Бяхме в Солсбъри като туристи (видео)"}
{"url": "https://offnews.bg/gimnastika/nova-portcia-silni-emotcii-v-arena-armeetc-dnes-vizhte-programata-687986.html", "text": "Тази вечер ще бъдат раздадени още медали от световното първенство по художествена гимнастика. Предстоят да завършат квалификациите на лента и бухалки, а с това ще станат ясни финалистите на тези два уреда.Също така ще разберем и как ще бъдат разпределени медалите в отборната надпревара. За момента България се движи втора, зад Русия.Днес ще имаме и пълния списък от грации, които ще се борят за абсолютната титла в петък (14 септември). За нея се класират първите 24 гимнастички от квалификациите.Катрин Тасева и Боряна Калейн ще излязат на килима днес. За тях предстои да изиграят съчетанията си на лента. Поток D, където се намират нашите момичета стартира в 14:00 часа.За Русия на лента ще играят Александра Солдатова и Арина Аверина. Те са в Поток В, който започва в 10:00 часа.10:00-11:14: Индивидуално квалификации, Група B Бухалки и Лента11:15-12:32: Индивидуално квалификации, Група A Бухалки и Лента14:00-15:17: Индивидуално квалификации, Група D Бухалки и Лента15:20-16:45: Индивидуално квалификации, Група C Бухалки и Лента19:00-19:30: Индивидуално финал на бухалки19:35-20:05: Индивидуално финал лента20:08 - Церемония по награждаването Индивидуално бухалки, лента и Отборно жени", "date": "2018.09.13", "title": "Нова порция силни емоции в Арена Армеец днес, вижте програмата"}
{"url": "https://offnews.bg/analizi-i-komentari/21-vaprosa-sled-finansovite-idei-na-upravliavashtite-687994.html", "text": "Последната седмица се открояват две идеи на управляващите. Да се повишат заплатите на хората в администрацията с 10% и да се повиши здравната осигуровка на трудещите се. Последното в няколко възможни варианта, явно още в процес на измисляне.Тези две предложения, поставени в контекста на кризите от последните месеци, пораждат следните въпроси:1. Защо управляващите непрекъснато искат да повишават данъците, като има над 2 милиарда лева излишък в бюджета (по думи на премиера)? Не е ли по-добре да има преструктуриране на данъчната политика, за да се стимулира икономиката?2. Не е ли по-добре да се използва излишъкът, за да се проведат реформи в някои от всичките сектори, в които е необходимо?3. Кога управляващите ще започнат да плащат осигуровките на заетите в администрацията, за да е справедливо спрямо обикновените хора? Сега им се плащат само 50%.4. Кога ще има реформа на администрацията, залегнало като обещание в програмата на управляващите? Защо броят на заетите в администрацията расте непрекъснато?5. Еднаквото увеличаване на всички заплати не е ли обида за добре работещите администратори? Защо се увеличават заплатите на всички, след като имаше няколко месеца на груби административни грешки, водещи до катастрофи? Не трябва ли първо да се направи функционален анализ и неработещите звена да се коригират?6. Защо не само се забави развитието на електронното управление, но и ситуацията става все по-зле? Към момента 111 администрации нямат план за възстановяване на данните (според доклад на ДАЕУ), което е потенциал за последващи тежки кризи с отражение в почти всички сфери на обществено-политическия живот. Защо управляващите не признаят, че огромен процент от администрацията не е готова за истинско електронно управление? И с нежеланието си да се подготви или просто да смени кадрите с подготвени такива, саботира развитието на страната? И тези ли администрации ще получат увеличение на заплатите?7. Кога ще има реформа в системата на здравеопазването? Защо се наливат нови пари в неработеща система? И то пари, взети само от работещите и осигуряващите се.8. Как правителството ще гарантира, че тези пари няма да бъдат загубени, както се получи с \"Олимпик\"? В момента в България оперират повече от 300 чужди застрахователни компании, които не подлежат на регулация от българските регулатори. Кой и как ще ги контролира? Самите управляващи заявиха, че ще искат от ЕС промяна в законодателството по тази тема. Но все още нищо не е направено.9. Защо отново се наказват изрядните платци, а не се говори за тези над 700 000, които не плащат осигуровки, но под някаква форма ползват лекарски услуги?10. Направи ли се промяна в законодателството, така че директори на държавни болници да не могат да правят частни клиники и да разпределят случаите на печеливши и непечеливши? Кога ще има реформа в системата на Бърза помощ?11. Кога ще се изпълни едно от предизборните обещания на управляващите и ще има адекватна охрана в здравните заведения? Лекарите изпълняват свещен дълг да спасяват животи и не са длъжни да търпят насилие от страна на пияни, дрогирани или просто неадекватни хора, които очевидно не са свикнали да се подчиняват на закона.12. Кога ще има реформа в системата на МВР? Една от най-многобройната полиция на глава от населението има един от най-ниските рейтинги. Кога ще се промени обучението на служителите от МВР и ще се уволнят средните ешалони, които бойкотират работата? Кога ще започне да се работи на принципа от Западната демокрация: „Да служат и да пазят“, а не на принципа на Източните империи: „Да тормозят и да газят“?13. Кога ще се изпълни предизборното обещание да има полиция във всяко населено място? А не администрацията да абдикира и да предава цели области в ръцете на наемни фирми. И на абдикиралата администрация ли ще се увеличат заплатите? За това, че е абдикирала?14. Защо с подобни решения без аргументация за пореден път се изправят едни срещу други различни общности? В момента е драма „Защо на администрацията, а не на майките с деца с увреждания“. Кога ще има реформа в социалната система?15. Кога ще има реформа в образователната система? Само преди месец избухна чутовен скандал с качеството на преподаване в СУ. Стабилността и старата слава не са ли само параван за прикриване на системни проблеми?16. Кога ще има реформа в правосъдието? Защо се вдигат таксите и се намалява възможността хората да търсят закрила от административен произвол?17. Кога ще се спре с назначения на ключови позиции на хора, които „са им подадени“? Трябва да стана нова трагедия ли, за да се разбере, че някои позиции могат да бъдат заети само от професионалисти? И „подадените хора“ ли ще получат повишение на заплатите?18. След като премиерът няколко пъти каза, че хората сами трябва да се оправят, като в случая със застрахователя, то за какво ни е администрация? И защо да й се вдигат заплатите?19. Какъв е процентът централно разпределяни пари от бюджета и не надминава ли вече границата, отвъд която сме официално държавна социалистическа република?20. Дали някоя точка от горните или всички накуп са причината за срива на чуждите инвестиции у нас? Някой прави ли анализ защо това се случва?21. Кога ще се разбере, че премиерът не раздава негови пари? А наши пари, от нашите данъци. И е длъжен да ни дава отчет за действията си.Ако някой работи, трябва да получава повече пари. Но не и просто така, защото премиерът е решил. Не и за системи, които са нереформирани и пробити като кофа без дъно. Не и от нашите данъци за пореден път.", "date": "2018.09.13", "title": "21 въпроса след финансовите идеи на управляващите"}
{"url": "https://offnews.bg/112/chetirima-mladezhi-ot-otbora-na-pavlikeni-zaginaha-pri-katastrofa-mezh-687978.html", "text": "Четирима младежи са загинали в тежка катастрофа между лека кола и ТИР на пътя Плевен Русе. Те са на възраст между 18 и 20 години.По информация на Нова телевизия жертвите са футболисти от отбора на Павликени и са се прибирали от футболен мач. Водачът не успял да спре на знак \"Стоп\" и препречил пътя на ТИР, който го блъснал.Загиналите са Димитър Кушев, Георги Вълчев, Генчо Стефанов и Ивелин Ивов.\"Потресен съм, просто не мога да говоря. Димитър Кушев беше с контузия и му казах да не идва за мача, но той реши да подкрепи момчетата. Четиримата останаха в Козловец след мача с намерение да се приберат по-късно...\", сподели треньорът на Павликени Димитър Тодоров пред Sport-vt.com.Заради инцидента движението по пътя Плевен-Русе в района на свищовското село Горна Студена е затруднено.", "date": "2018.09.13", "title": "Четирима младежи от отбора на Павликени загинаха при катастрофа между камион и кола (обновена)"}
{"url": "https://offnews.bg/tenis/agasi-dori-da-biah-vav-varhova-forma-niamashe-da-pobedia-federer-na-687985.html", "text": "Легендата в мъжкия тенис Андре Агаси сподели, че дори във върховата си форма нямаше да може да се справи с доминаторите в момента Роджър Федерер, Рафаел Надал и Новак Джокович.\"Видяхте ли ги как удрят топката от дъното на корта? Можех да играя по подобен начин за около 10 минути, след това щеше да ми се наложи да си тръгна.Абсурдно е да смятаме, че бих могъл да победя тази група играчи. Дори ако Роджър, Рафа и Новак са в най-лошото си състояние, а аз съм във върхова форма, пак не бих могъл да се справя с тях. Нямам проблеми да призная това, не се притеснявайте.Имаше дни, когато мразех спорта с цялото си сърце. Сега нямам проблем да гледам, да говоря за тенис и да обучавам хората.Почувствах се на дъното, когато станах номер едно в света. Мислех, че това постижение ще запълни вътрешната ми празнота, но не почувствах никаква промяна. Спомням си го все едно бе вчера – толкова много усилия и лишения за нищо\", каза Агаси пред испанското издание \"El Pais\".", "date": "2018.09.13", "title": "Агаси: Дори да бях във върхова форма, нямаше да победя Федерер, Надал и Джокович"}
{"url": "https://offnews.bg/medii/bon-apeti-se-mesti-v-24kitchen-predavaneto-na-gala-veche-e-do-12-ch-687983.html", "text": "Дългогодишното кулинарно предаване \"Бон Апети\" вече няма да се излъчва по Нова.Водещите Лора и Стоян вече ще готвят за зрителите на профилирания канал 24Kitchen. Предаването им ще запази името си.За промяната съобщиха от екипа на \"Бон Апети\".Вместо кулинарния слот, в делничните дни Нова ще излъчва удължен вариант на магазинното предаване \"На кафе\" с Гала. От началото на есенния тв сезон то вече продължава до обедните новини в 12 ч.", "date": "2018.09.13", "title": "'Бон Апети' се мести в 24Kitchen, предаването на Гала вече е до 12 ч"}
{"url": "https://offnews.bg/politika/gerb-viknaha-tcatcarov-v-parlamenta-zaradi-tvardenia-za-izbiagal-ot-za-687971.html", "text": "По искане на депутатите от ГЕРБ главният прокурор Сотир Цацаров и вътрешният министър в оставка Валентин Радев отиват в парламента, за да бъдат изслушани заради твърдения, че обвинени в рекет роднини на депутати са напуснали страната.В отговор от БСП обявиха, че ако в Народното събрание ще се работи със слухове, то нека председателят на новия антикорупционен орган обясни какво знае за твърденията, че премиерът има къща в Барселона.Скандалът между управляващи и опозиция стана по време на дебатите по ветото на президента върху приетите от парламента промени в Административнопроцесуалния кодекс (АПК). Депутатът от ГЕРБ Маноил Манев поиска да вземе думата и обяви, че иска изслушване на главния прокурор и на вътрешния министър в оставка с думите:Предложението на ГЕРБ беше прието, а това предизвика БСП да поискат обяснение и за друг случай, за който има само коментари в публичното пространство - за предполагаемата къща в Барселона на премиера Бойко Борисов. Социалистът Явор Божанков обаче не можа да произнесе правилно името на Комисията за противодействие на корупцията и за отнемане на незаконно придобитото имущество (КПКОНПИ), чийто председател Пламен Георгиев от БСП поискаха да иде в парламента. \"Да дойде и да отговори верни ли са слуховете, че премиерът е купил къща в Барселона за любовницата си\", обяви Божанков.Искането на БСП предизвика председателя на групата на ГЕРБ в парламента Цветан Цветанов да се намеси в спора. Той обяви, че нямало място за сравнение между случая на избягалия от правосъдие и \"слуховете\" по адрес на премиера. От думите му се разбра и за роднина на кой депутат става дума. В същото време мнозинството в парламента отхвърли предложението на депутати от БСП за изслушване на министъра на транспорта Ивайло Московски заради , при който 40 пътници с полет от Ливан бяха допуснати на територията на ЕС без проверка. \"Братът на депутата от БСП Георги Стоилов - Илия Стоилов, който беше арестуван при спецакция в Русе, е напуснал страната с огромна сума пари за Чехия', каза той.\"Има промяна на мярката на брат на депутат от БСП, финансирал кампанията им за парламентарните избори. Говорим за конкретни факти, не слухове. На вас ви изнася да се придържате към слухове, да хванете друга тема и да отвлечете вниманието от проблем“, коментира той към депутатите от БСП\", добави Цветанов.Предложението на социалистите за обяснения по случая \"къщата в Барселона\" беше отхвърлено.", "date": "2018.09.13", "title": "ГЕРБ викнаха Цацаров в парламента заради твърдения за избягал от закона брат на депутат от БСП"}
{"url": "https://offnews.bg/sviat/es-udalzhi-sanktciite-sreshtu-rusia-s-shest-mesetca-687979.html", "text": "Съветът на ЕС прие решение да удължи с още шест месеца, до 15 март догодина, санкциите срещу Русия, въведени заради нарушаването на териториалната цялост на Украйна.Засегнати от решението са 155 души и 44 организации, се посочва в съобщението, цитирано от БТА.Санкциите представляват ограничения за пътуване и запор на имущество. Отбелязва се, че обстановката в Украйна не предполага засега отмяна на наложените санкции. Решението влиза в сила от утре.До март догодина остават в сила решенията за запор на имуществото на отговорните за присвояване на украински държавни финансови средства. До юни догодина са в сила забрана за внос на стоки от Крим и Севастопол, ограничения за търговията и инвестициите в някои икономически области, забрана за предоставяне на туристически услуги в Крим или Севастопол, забрана за износ на стоки и технологии. До края на януари догодина са в сила икономически санкции върху търговския обмен с Русия заради неспазването на споразуменията от Минск.ЕС въведе санкциите срещу Русия през март 2014 г. заради незаконното анексиране на Крим и умишленото дестабилизиране на Украйна.", "date": "2018.09.13", "title": "ЕС удължи санкциите срещу Русия с шест месеца"}
{"url": "https://offnews.bg/futbol/vlado-stoianov-mozheshe-da-mi-otrezhat-kraka-minah-prez-5-operatcii-687988.html", "text": "Вратарят на Лудогорец и националния ни отбор Владислав Стоянов сподели пред \"Диема Спорт\", че смята да сложи край на кошмара си след няколко операции на коляното и да се завърне в игра до края на месеца. Стражът вече тренира наравно с останалите си съотборници.\"\", каза Стоянов.", "date": "2018.09.13", "title": "Владо Стоянов: Можеше да ми отрежат крака, минах през 5 операции"}
{"url": "https://offnews.bg/sviat/dzhip-se-vriaza-v-minuvachi-na-ploshtad-v-kitaj-11-dushi-sa-zaginali-687982.html", "text": "Джип се вряза в минувачи на площад в провинция в централен Китай.След като се врязал в хората, шофьорът излязъл от возилото и нападнал минувачите с нож и лошата, съобщи \"Гардиън\".Загинали са 11 души, а 44 са ранени.Нападението е станало около 20 часа местно време, когато площадът е бил пълен с хора.Шофьорът е задържан.54-годишният шофьор има присъди за трафик на наркотици, кражба и други престъпления, което е \"станало причина у него да се появи желание за отмъщение срещу обществото\", обявиха местните власти.", "date": "2018.09.13", "title": "Джип се вряза в минувачи на площад в Китай, 11 души са загинали"}
{"url": "https://offnews.bg/kultura/preporachvame-vi-istoria-na-savremennoto-izkustvo-v-balgaria-v-snimki-687947.html", "text": "Днес може да посетите най-новата изложба в Софийски арсенал – музей за съвременно изкуство \"Кутия с негативи\".Тя представя фотографския архив на Галина Йотова - фотографката, снимала художнически акции, фестивали и изложби от края на 80-те години на ХХ до началото на XXI век в България.\"Кутия с негативи\" е среща с историята на изкуството в България в снимки.Изложбата е малка, но е възможност да предизвика една по-различна интерпретация на периода, да осветли имена и личности, които са създали и белязали пътя, наречен „съвременно изкуство в България”.", "date": "2018.09.13", "title": "Препоръчваме ви: История на съвременното изкуство в България в снимки"}
{"url": "https://offnews.bg/obshtestvo/gledajte-endevar-po-epic-drama-687865.html", "text": "Четвъртият сезон на \"Ендевър\" започва тази вечер, в 22:00, по новия драматичен канал .Шон Еванс и Роджър Алам получиха награди за ролите на Ендевър Морз и Фред Тързди. Познаваме Еванс за участието му в \"Коприна\", \"Уайтчапъл\" и \"Пръст при пръстта\"; Алам е известен с ролите си в Game of Thrones, \"Изчезналият\" и \"Каймакът на събитията\".След драматичния завършек на третия сезон, елитът на Оксфорд се опитва да събере парчетата на личния и професионалния си живот. Инспектор Морз очаква резултатите от изпита си за сержант, докато Фред Тързди и съпругата му Уин се опитват да се справят с напускането на дома от децата. Сам е отишъл в Армията, а травматизираната Джоан е изчезнала и никой не знае къде е.Предстоят още по-сериозни предизвикателства - \"Лятото на любовта\" започва и оксфордската полиция се озовава в предната линия на бъдещето - компютри, поп музика, Национална здравна служба и ядрена енергетика - когато борбата между старото и новото се разгаря в града.Както винаги се случва с прогреса, има хора, които искат да го използват с лоши намерения, и Ендевър, Тързди и колегите им се занимават с най-страховитите си, озадачаващи и невероятни случаи досега.", "date": "2018.09.13", "title": "Гледайте \"Ендевър' по Epic Drama"}
{"url": "https://offnews.bg/tehnologii/novite-modeli-iphone-vpechatiavat-s-displej-i-razpoznavat-litceto-687977.html", "text": "Apple представи най-новите iPhone Xs, Xs Max и iPhone XR.Дизайнът на новите мобилни устройства разчита на големия дисплей, който обхваща целия корпус на телефона. Моделът Xs разполага с 5,8-инчов екран и няма Home бутон, а Xs Max е по-голям - 6,5 инча. Това е първият OLED дисплей, създаден специално за iPhone X.Панелът на телефона е изработен от хирургическа неръждаема стомана и е устойчив на вода и прах.Новите смартфони на Apple са оборудвани с мощния A11 Bionic чип. Той разполага с невронен процесор, който позволява до 600 милиона операции в секунда. Четирите ефективни ядра на изцяло новия процесор са с до 70% по-бързи в сравнение с по-стария A10 Fusion. А двете производителни ядра са до 25% по-бързи.Триядреният графичен процесор, интегриран в iPhone X, е с до 30% по-бърз от стария модел A10 Fusion. Това дава възможност за изживявания с добавена реалност в игрите и приложенията.Новите модели на iPhone разполагат с Face ID - вече могат да ползват лицето си за парола. Това е нова функция за отключване и потвърждаване на самоличността. Face ID се активира от TrueDepth камерата. Тя маркира и анализира над 30 000 невидими точки, за да създаде прецизна многоизмерна \"карта\" на лицето ти.TrueDepth камерата може също така да анализира над 50 различни мускулни движения, за да пренесе точните мимики в 16 различни емотикони.Х моделите на смартфона разполагат с безжично зареждане посредством специални станции и подложки, които могат да бъдат използвани в хотели, кафенета и летища.iPhone Xr е по-достъпният модел. Той е с алуминиева рамка и стъклен гръб, сходен дизайн и се базира на същия нов и мощен чип A12 Bionic. Екранът е 6,1-инчов с LCD панел и с резолюция 1792х828 пиксела.Цената на iphone Xs Max за клиентите в Европа започва от 1249 евро. IPhone XS започва на цени от 1149 евро, за модела с 512 гигабайта памет обаче купувачите трябва да платят 1649 евро.По-евтиният iPhone Xr ще се продава на цени от 849 евро. Телефонът ще се предлага в 6 цвята и ще има 64, 128 или 256 гигабайта вградена памет.Продажбите на първите два модела ще стартират на 28 септември, а по-евтиният ще дойде през октомври.", "date": "2018.09.13", "title": "Новите модели iPhone - впечатяват с дисплей и разпознават лицето"}
{"url": "https://offnews.bg/obshtestvo/spirat-vodata-v-chasti-ot-stolichnia-tcentar-za-12-chasa-687900.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Строително-монтажни работи на централния бул. „Патриарх Евтимий“ налагат спиране на водоподаването от 09:00 до 21:00 часа на бул. „Патриарх Евтимий“ от ул. „Цар Самуил“ до ул. „Княз Борис I“, ул. „Княз Борис I“ от бул. „Патриарх Евтимий“ до ул. „Неофит Рилски“ и ул. „Хан Аспарух“ от ул. „Цар Самуил“ до ул. „Цар Асен“. Подмяна на сградно водопроводно отклонение на ул. „Д-р Петър Берон“, Център, Средец, се налага спиране на водоподаването от 09:00 до 18:00 часа на бул. „Васил Левски“ , ул. „Георги С.Раковски“ , ул. „Любен Каравелов“ , ул. „Фритьоф Нансен“. Монтаж на спирателен кран на ул. „Троянски път“, с. Бусманци, се налага спиране на водоподаването от 09:30 до 19:30 часа на ул. „Пчелина“, ул. „Татарски път“, ул. „Чукура“ и кв. „Нова Враждебна“. Заради подмяна на хидрофорна уредба в жк. „Надежда“ 2, се налага спиране на водоподаването от 10:00 до 19:00 часа на високите части на бл. 256, бл. 257 и бл. 258.Изграждане на сградно водопроводно отклонение на ул. „Илинден“, кв. „Кремиковци“, налага спиране на водоподаването от 10:00 до 18:00 часа на ул. „Стефан Караджа“, ул. „Пробуда“, ул. „Св. Георги Победоносец“ и ул. „Радивоя“. Във връзка с подмяна на редуктор за налягане във в.з. Врана-Лозен, се налага спиране на водоподаването от 09:00 до 19:00 часа на Стопанство „Врана“ и резиденция „Врана“. ", "date": "2018.09.13", "title": "Спират водата в части от столичния център за 12 часа"}
{"url": "https://offnews.bg/obshtestvo/slantce-nad-zapadna-balgaria-oblatci-i-dazhd-po-moreto-687905.html", "text": "Днешният ден ще започне с облачно време над Източна България, а на места - и с превалявания. В Западна България ще преобладава слънчево време, показва прогнозата на Националния институт по метеорология и хидрология.Ще духа слаб, в източната половина от страната - до умерен вятър от изток-североизток.Максималните температури ще са между 25° и 30°.Преди обяд в планините ще бъде предимно слънчево, но в следобедните часове облачността ще се увеличи и на места, главно в масивите от Централна и Източна България, ще превали. Ще духа умерен вятър от изток-североизток. Максималната температура на височина 1200 метра ще е около 16°, на 2000 метра - около 9°.По Черноморието облачността ще е значителна и на много места ще има краткотрайни валежи от дъжд. По-значителни и интензивни ще са главно след обяд по южното крайбрежие. Ще духа умерен североизточен вятър. Максималните температури ще са 25-26°, колкото е и температурата на морската вода. Вълнението на морето ще е 2-3 бала.Валежи се очакват във: Варна; Бургас; Велико Търново; Русе; Шумен; Силистра; Сливен, Стара Загора и Кърджали.", "date": "2018.09.13", "title": "Слънце над Западна България, облаци и дъжд по морето"}
{"url": "https://offnews.bg/politika/parlamentat-glasuva-ostavkite-na-trimata-ministri-687957.html", "text": "Народното събрание ще гласува днес оставките на тримата министри, подали ги по искане на премиера след трагедията край Своге.Николай Нанков (МРРБ), Валентин Радев (МВР) и Ивайло Московски (МТИТС) подадоха оставките си, след като на 31 август Бойко Борисов ги поиска.Точката е втора в дневния ред на НС, първа е ветото на президента върху промените в Административнопроцесуалния кодекс (АПК). След оставките на министрите депутатите ще разгледат на второ четене изменение в Закона за движение по пътищата, което предвижда въвеждането на колани и видеорегистратори в автобусите.За постовете на тримата министри бяха предложени  (МВР),  (МТИТС) и  (МРРБ).", "date": "2018.09.13", "title": "Парламентът гласува оставките на тримата министри"}
{"url": "https://offnews.bg/sviat/uraganat-florans-nablizhava-sasht-s-25-metrovi-valni-687960.html", "text": "Ураганът Флорънс наближава бреговете на Северна и Южна Каролина с 25-метрови вълни.Хавай вече беше залят с поройни дъждове от бурята Оливия.Един от най-силните очаквани урагани в последните часове отслаби силата си до втора категория по петстепенната скала, съобщи Националният център за наблюдение на ураганите, цитиран от Ройтерс, но тя отново се увеличава. Очаква се в близките часове отново да достигне четвърта категория.От 215 км/ч максималните постоянни ветрове отслабнаха до 175 км/ч, но бавното му придвижване е предвестник на бушуването му в продължение на дни, а това води със себе си катастрофални наводнения.Застрахователи прогнозират, че ураганът, който се придвижва към бреговете на Северна и Южна Каролина ще е най-скъпият, който някога е удрял САЩ.Стихията ще стигне сушата в петък сутринта.", "date": "2018.09.13", "title": "Ураганът Флорънс наближава САЩ с 25-метрови вълни"}
{"url": "https://offnews.bg/temida/nov-opit-za-start-na-deloto-ivancheva-687959.html", "text": "Специализираният наказателен съд ще направи нов опит да даде ход по същество на делото срещу отстранения кмет на район „Младост\" Десислава Иванчева, заместничката ѝ Биляна Петрова и бившия управник на района Петко Дюлгеров, съобщи БНТ.На 7 септември съдът не даде ход на делото срещу Иванчева, обвинена във взимане на подкуп в особено големи размери. Иванчева бе арестувана на 17 април в центъра на София, а в колата ѝ открити 70 000 евро белязани банкноти.", "date": "2018.09.13", "title": "Нов опит за старт на делото 'Иванчева'"}
{"url": "https://offnews.bg/politika/obvineniat-za-reket-brat-na-deputat-ot-bsp-niamal-zabrana-da-napuska-s-687981.html", "text": "Илия Стоилов, който е брат на депутата от БСП Георги Стоилов, е напуснал легално България, не е обявен за издирване и не му е забранено да излиза от страната.Това се разбра от думите на вътрешния министър в оставка Валентин Радев, който отиде в парламента по настояване на ГЕРБ, за да разясни случая заедно с главния прокурор Сотир Цацаров. По-рано днес Цветан Цветанов обяви, че \"братът на депутата от БСП иска да се укрие\" и е \"напуснал страната с огромна сума пари за Чехия\".Преди започването на разискванията по темата от БСП напуснаха залата. \"Няма какво да слушаме министър в оставка, той си я носи в джоба. Да слушаме някакви съждения по слухове - няма смисъл\", обяви социалистът Филип Попов преди депутатите от БСП да излязат от пленарната зала.От изслушването се разбра, че през 2016 година в ГДБОП е получен сигнал, че Илия Стоилов е ръководител на организиранапрестъпна група за изнудване, рекет, побой. Били претърсени 15 адреса, направени 6 обиска на лица, били задържани 8 души. На 29 август мярката на Илия Стоилов \"задържане под стража\" е сменена с по-лека - подписка. Тогава той напуснал страната. Междувременно прокуратурата обжалвала решението на съда да го пусне от ареста и на 11 септември пак му була наложена най-тежката мярка, но той вече не бил в България.\"От справката на МВР е видно, че е напуснал страната, разполагаме с конкретни данни за лекия автомобил, лицето, което го е придружавало и евентуалната цел на пътуването\", обясни главният прокурор.", "date": "2018.09.13", "title": "Обвиненият за рекет брат на депутат от БСП нямал забрана да напуска страната"}
{"url": "https://offnews.bg/futbol/turtci-se-oblizvat-za-golmajstora-na-tcska-687958.html", "text": "Звездата на ЦСКА Мауридес вече привлича интереса на други клубове след едва 2 месеца на “Армията”. Елитният турски Трабзонспор е готов да отправи предложение за нападателя, твърди местният журналист Ахмед Конанч в социалната мрежа Twitter.Според негова публикация Трабзон ще следи Мауридес през есента и има намерение да излезе с оферта след отварянето на трансферния прозорец през януари. По-големият брат на нападателя – Майкон, играе в Турция, като е основна фигура в Галатасарай. Той е заявил пред местната преса, че Мауридес проявява желание да премине в тази страна.“Брат ми иска да играе в Турция”, казва Майкон по адрес на Мауридес. Таранът бе в югоизточната ни съседка през уикенда, когато посети именно своя роднина. Армейците бяха пуснати в двудневна почивка и Мауридес ги използва, за да разгледа Истанбул заедно с брат си и половинката си.Трабзонспор върви шести в Турция след изиграването на първите четири кръга, а в миналия сезон завърши пети. Шесткратният шампион на южната ни съседка гони класиране в Европа, а голяма звезда в състава е Бурак Йълмаз.", "date": "2018.09.13", "title": "Турци се облизват за голмайстора на ЦСКА"}
{"url": "https://offnews.bg/sviat/video-pokazva-smut-i-panika-v-google-sled-izbiraneto-na-tramp-687962.html", "text": "Видео, заснето от Google малко след президентските избори през 2016 г. разкрива атмосферата на паника и смут сред шефовете на технологичния гигант след избирането на Доналд Тръмп.То бе , от който твърдят, че са го получили от анонимен източник.Видеото продължава 1 час и 3 минути.\"Знам, че може би това не е най-радостният (петък), който сме имали. Много хора тук са доста ядосани и тъжни заради изборите\" започва Сергей Брин, съосновател на \"Гугъл\" и настоящ президент на компанията майка \"Алфабет\".Той определя резултата като огромно разочарование, казва, че вотът \"противоречи на много от ценностите\" на Google.Видеото е за вътрешно ползване, но изтича в медиите на 12 септември. По време на срещата и други началници в компанията изразяват дълбокото си разочарование, включително финансовият директор Рут Порат, която едва не се разплаква.Видеото бе публикувано в момент, когато президентът Тръмп и републикански конгресмени обвиняват \"Гугъл\", \"Фейсбук\" и \"Туитър\", че заглушават консервативните гласове в платформите си и дават преимущество на мненията на прогресистите. Тръмп дори обвини компанията, че подправя резултатите в търсачката си.", "date": "2018.09.13", "title": "Видео показва смут и паника в Google след избирането на Тръмп"}
{"url": "https://offnews.bg/sviat/mazh-ubi-petima-i-se-zastrelia-v-kalifornia-687966.html", "text": "Шест души бяха убити при свързана стрелба в град Бейкърсфийлд, Калифорния, предаде Би Би Си.Мъж застрелял жена си и още двама мъже, след което отпътувал до друго място в града и убил още двама души. После отвлякъл автомобил с жена и дете вътре. След намесата на полицията се застрелял.Властите разследват мотивите за убийствата.Първите станали на към 17:20 ч. местно време. Хора повикали полиция, след като мъжът се скарал с друг мъж, а после го застрелял. Убил и собствената си жена. В това време трети мъж се появил на мястото и стрелецът убил и него.След още две убийства отвлякъл автомобила с жената и детето, които успели да избягат.Мъжът се опитал да избяга, когато го спрял въоръжен полицай, след коетосе застрелял.", "date": "2018.09.13", "title": "Мъж уби петима и се застреля в Калифорния"}
{"url": "https://offnews.bg/sviat/prane-na-pari-vav-vatikana-razsledvat-h%c3%b2ra-na-sikstinskata-kapela-687965.html", "text": "Прочутият хор на Сикстинската капела е разследван за финансови нарушения.Папа Франциск разпоредил действията, предаде Ройтерс.Разследването започнало преди няколко месеца, се казва в изявление на Ватикана, цитирано от БТА.Разследвани са мениджърът на хòра, който е светско лице, както и неговият директор, който е свещеник. Те са заподозрени във финансови злоупотреби и пране на пари.Хорът на Сикстинската капела е основан през 1471 г. и се смята за най-старият в света. Корените му датират от средновековния папски хор Скола Канторум, основан от папа Григорий Велики около 600 г.", "date": "2018.09.13", "title": "Пране на пари във Ватикана: разследват хòра на Сикстинската капела"}
{"url": "https://offnews.bg/obshtestvo/tcarkvata-pochita-sv-kornilij-kornelia-praznuva-imen-den-687904.html", "text": "Църквата почита днес Св. свщмчк Корнилий стотник. Имен ден празнува Корнелия. Корнилий живеел в Кесария Палестинска, произхождал от знатна римска фамилия. Отначало бил езичник. Като станал християнин, Корнилий оставил всичко и тръгнал с апостол Петър, който го възвел в епископско достойнство. Заедно с него обиколил много страни, като също пламенно благовестял спасителната истина за Сина Божи.Когато апостол Петър бил в Ефес, получил известие, че в град Скипиосис господства с груба сила езичеството. Апостолът, Тимотей и Корнилий разсъждавали кой от тях да отиде да възвести словото Божие в тоя град, потънал в тъмнина и смъртна сянка. Хвърлили жребие и изборът се паднал на Корнилий.Преданието говори, че ревностният Корнилий се отправил незабавно към жителите на тоя нечестив град. Там той претърпял много поругания и мъчения за Христа. С Божия сила разрушил храма на Аполон и кръстил княза на тоя град, Димитрий, заедно с няколко стотици езичници.Стигнал до дълбока старост. Бог му предизвестил деня на кончината. Той повикал в течение на известно време при себе си всички християни. Дал им последни напътствия да преуспяват в християнските добродетели. Помолил се на Бога за всички тях, оставил свой приемник и тихо и блажено починал.С течение на времето неговият гроб бил забравен и изоставен. Но светецът се явил на троадския епископ Силуан, посочил му своя гроб и внушил да се изгради на това място храм Божи. Епископът изпълнил нареждането с помощта на благодетелния християнин Евгений.От мощите на св. Корнилий се извършили много чудеса. ", "date": "2018.09.13", "title": "Църквата почита св. Корнилий, Корнелия празнува имен ден"}
{"url": "https://offnews.bg/sviat/aktivist-na-pussy-riot-po-speshnost-v-bolnitca-sas-samnenie-za-otravia-687963.html", "text": "Активистът на руската опозиционна група Пьотр Верзиров е бил откаран в болница в тежко състояние, съобщи Би Би Си. Негови близки смятат, че той е бил отровен.Верзилов бе един от активистите, нахлули на терена в полицейски униформи по време на финалния мач от Световното първенство по футбол в Москва между Франция и Хърватия.Акцията демонстрираше протеста на групата срещу цензурата в Русия и подкрепата на ФИФА за авторитарни режими по света. След нея Верзилов бе осъден на 15 дни затвор.Пьотр Верзилов се разболял във вторник. Започнал да губи съзнание, имал затруднения в говора, не можел да ходи. Откарали го в болница в Москва, настанен е в реанимация. Лекарите все още не съобщават каква е диагнозата му.", "date": "2018.09.13", "title": "Активист на Pussy Riot по спешност в болница със съмнение за отравяне"}
{"url": "https://offnews.bg/politika/mnozinstvoto-v-parlamenta-othvarli-vetoto-varhu-spornite-popravki-na-a-687969.html", "text": "Мнозинството в парламента отхвърли ветото на президента Румен Радев върху приетите на второ четене противоречиви промени в Административнопроцесуалния кодекс (АПК), които остро критикувани от опозицията и юридическите среди.Народните представители подкрепиха отново промените в АПК със 146 гласа \"за\" и 69 \"против\". Единствено от БСП подкрепиха ветото, а ГЕРБ, ДПС, \"Обединените патриоти\" и Воля отново одобриха спорните промени. Ветото на държавния глава от 1 август, с което оспори 16 разпоредби в приетия законопроект, беше отхвърлено.Социалистите обявиха, че веднага щом законът бъде обнародван, те ще изпратят жалба срещу него го Конституционния съд. Измененията драстично увеличават на таксите за касационните жалби. Промените в АПК въвеждаха и закрити за гражданите заседания на Върховния административен съд (ВАС), както и премахването на последната инстанция в десетки закони, след които за околната среда и за достъпа до обществена информация. \"С тези предложения се обръща досегашният принцип на правовата държава, на конституционния ред. Заседанията, в които гражданите защитават правата си, сега ще бъдат закрити, по изключение открити. А не обратното, както беше досега\", коментира по време на дебатите лидерът на БСП Корнелия Нинова. Според нея решенията за правата на гражданите ще се вземат „на тъмно“. Председателят на правната комисия и депутат от ГЕРБ Данаил Кириов обаче е на друго мнение - според него закрити заседания на ВАС ще има само ако съдът реши, освен това много от делата, за които е премахната втората инстанция, и досега такава нямало. Едно от основните притеснения на екологичните организации е, че с новите правила съдебните такси за екологичните дела ще станат непосилни, а причината е, че те ще се определят от материалния интерес на инвестиционното намерение.Става дума за разпоредбите, които предвиждат и увеличение на таксата за касационно обжалване при определяем материален интерес. Ако той е под 10 млн. лева -таксата ще бъде 0.8% , но няма да може да бъде повече от 1700 лева. Ако интересът е над 10 млн. лева, таксата ще бъде до 4500 лв., а досега е била 5 лв. Това означава, че колкото по-скъп е даден прокет, толкова по- висока ще е таксата за тях. По време на дебатите в пленарната зала депутатът от ДПС Хамид Хамид нападна именно екоорганизациите, които на заседанието на правната комисия се обявиха против промените в АПК.Срещу увеличенитето на таксите се обиявиха и депутатите от БСП по време на днешните дебати.\"Не може да се поставя равенство между административно съдопроизводство и гражданското и въвеждането на пропорционални такси за тях. Целите на административното производство са различни от тези на гражданското. Би следвало от трибуната на НС да защитим основните принципи в една правова и демократична държава по отношение на достъп до правосъдие, по отношение на върховенство на закона, коментира социалистът Филип Попов.След измененията таксите за първа инстанция останаха същите - 10 лв. за граждани и 25 лв. за организации и фирми. За производство по отмяна на влезли в сила съдебни актове се събира такса в размер на 30 лева за граждани и 150 лева за организации и фирми. Те предвиждат увеличение на таксите в касационното производство. Касационният жалбоподател ще внася такса в размер на 70 лева, а когато жалбоподател е фирма или организация - 370 лева. Досега физическите лица плащаха 14 лв., а за фирмите - 25 лв.Според управляващите приетото увеличаване на таксите ще прекрати оспорването на втора инстанция само заради самото оспорване. Освен това те смятат, че така няма да се стига до толкова често блокиране на големи инвестиционни проекти. В приетия законопроект има и възможност за освобождаване от такса за граждани, които нямат достатъчно средства да платят таксата - това е възможно за граждани, за които е признато от съда, че са такива.БСП обаче са на мнение, че въпреки това приетите промени ограничават възможността на хората да могат да защитават правата си заради увеличените такси.\"Много от гражданите няма да могат да защитят и да търсят правата си. Увеличението на таксите вероятно няма да е посилно за тези, които искат да обжалват отказ за социални помощи\", коментира Нинова.От ГЕРБ репликираха, че тази възможност за освобождаване от такса е достатъчна, за да гарантира достъпа да правосъдие.\"Аргументите, че гражданите нямат пари и не могат да водят дело са неоснователни\", коментира и Хамид Хамид от ДПС.", "date": "2018.09.13", "title": "Мнозинството в парламента отхвърли ветото върху спорните поправки на АПК"}
{"url": "https://offnews.bg/politika/otlozhiha-ostavkite-na-ministrite-prezidentat-ne-osvobodil-mladen-ma-687964.html", "text": "Парламентът отложи гласуването на оставките на тримата министри Валентин Радев, Ивайло Московски и Николай Нанков. Причината е, че президентът Румен Радев не е издал указ за освобождаването на Младен Маринов като главен секретар на МВР. Премиерът Бойко Борисов предложи Маринов за министър на вътрешните работи.В сряда Министерският съвет прие решение, с което предлага на президентът я да издаде указ за прекратяване на правомощията на главния секретар на Министерството на вътрешните работи главен комисар Младен Маринов. Към момента няма издаден указ.Депутатите отложиха точката от дневния си ред. Председателят на парламента Цвета Караянчева заяви, че гласуването на оставките ще бъде върнато в дневния ред, веднага щом указът постъпи в деловодството на парламента.", "date": "2018.09.13", "title": "Отложиха оставките на министрите - президентът не освободил Младен Маринов"}
{"url": "https://offnews.bg/sviat/chehia-mesti-posolstvoto-si-v-izrael-ot-tel-aviv-v-jerusalim-687961.html", "text": "Чехия стана поредната държава, която обяви, че ще премести посолството си в Израел от Тел Авив в Йерусалим и така на практика ще признае града за столица на страната.САЩ първи предприеха този ход по решение на президента Доналд Тръмп от 6 декември 2017 г. Те откриха новото си посолство на 14 май, в деня, когато се навършиха 70 години от основаването на държавата Израел. Йерусалим е сърцето на три религии и столица както на Израел, така и на Палестинската автономия (Източен Йерусалим). Затова и действията на САЩ провокираха гнева на палестинците и мюсюлманския свят.След САЩ посолство в Йерусалим откриха Гватемала и Парагвай.\"Откриването на чешки културен център в Йерусалим през ноември може да бъде възприето като \"първа стъпка\", каза вчера говорител на президента Милош Земан. ", "date": "2018.09.13", "title": "Чехия мести посолството си в Израел от Тел Авив в Йерусалим"}
