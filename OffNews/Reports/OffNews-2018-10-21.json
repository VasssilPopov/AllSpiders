{"url": "https://offnews.bg/112/shofiorat-na-katastrofiralia-tir-ostava-v-tezhko-sastoianie-690375.html", "text": "Шофьорът на тира, който катастрофира по-рано днес в района на Казичане, остава в тежко състояние.Движението по околовръстния път на София в района на Казичене е възстановено, съобщиха от АПИ.Шофьорът на тиара беше приет в УМБАЛ \"Сви. Анна\" в много тежко състояние и е хоспитализиран в реанимацията на болницата. Той е стабилизиран и е без пряка опасност за живота.След обстоен преглед не се потвърдиха първоначалните съмнения за фрактура на череп.", "date": "2018.10.21", "title": "Шофьорът на катастрофиралия тир остава в тежко състояние"}
{"url": "https://offnews.bg/futbol/grisha-ganchev-hvarlihme-8-miliona-v-kanala-mnogo-kompleksari-minaha-690386.html", "text": "- Здравейте, г-н Ганчев! Голям мач се оказа този с плащането на прословутите 8 милиона за емблемата. Вярно ли е, че в деня „Х“ на плащането сте били някъде далеч на Изток? При объркване на часова разлика или на полет можеше ли да стане гаф?- Още преди три години, когато аз и Инджов се заехме с ЦСКА, беше ясно, че трябва да се плащат активи и пасиви на старото търговско дружество. Това е нормално. Всеки ден в света фалират фирми, образуват се нови и т.н. Друг е въпросът, че тук имаше някакви елементи на чест, морал и т.н. По принцип не съм привърженик да се хвърлят пари в канала. В крайна сметка излезе и там голяма измама. Синдичката е продала някакъв имот в старото търговско дружество, което въобще не съществува, то си има собственици. И най-лошото и парадоксално е, че съдът я подкрепя.- Плати се, за да се узакони измамата – това ли е моралът в крайна сметка със синдичката?- Едни пият и се веселят, а балъците плащат накрая. Такъв е моралът на тези географски ширини. Оттук нататък вече трябва да се мисли за съвсем други неща.- Защо в последния момент се случи всичко, един вид “last minute”? Пари ли трябваше да се събират?- Не е в последния момент. Просто се водеха много дълги дела. Доколкото съм запознат от нашите юристи, те са искали тази неправда по някакъв начин да я елиминират. Тя да го извади този имот от дружеството и ние да си платим с по-ниска цена в зависимост, колкото струва този имот. Но в крайна сметка съдът я подкрепи и купуваме нещо, което го няма в активите, но както и да е.- Какво се промени за вас лично като собственик на ЦСКА след края на сагата с емблемата?- За мен нищо. Както знаете, ЦСКА има около 15-16 емблеми. И аз не знам сега коя сме купили, защото само един от предшествениците е заложил три в НАП. По времето на други предшественици и ръководители на ЦСКА, гледам емблеми с някакви лъвове, тигри и т.н. Най-старата емблема я показахме на юбилея за 70-годишнината. Дори я има в книгата, в която имате сериозен принос и една година се мъчихте да я направите.- Защо тогава в крайна сметка беше много важно за вас да купите емблемата?- Аз дадох дума преди три години, още когато се събирахме на „Армията“ им го казах. Плюс това с Инджов си бяхме решили, че старото търговско дружество трябва да го купим с активите и с пасивите. Не го казвам сега. Казал съм го и пред други ваши колеги и т.н.- Тези 8 милиона лева ще променят ли нещо от плановете за реконструкция на стадиона?- Мисля, че няма да променят, но все пак 8 милиона са си 8 милиона. Ние ги хвърлихме един вид в канала. С тези пари нищо полезно не може да се случи. Като изключим, че има един стар автобус, от който може би ще вземем 2-3 хиляди лева за скрап, малко скъсани чорапи и гащета. И това е.- Но стотици футболисти и други деятели ще вземат.- Това е хубаво, да. Някой ги е лъгал навремето, а сега ние им платихме. Дори някои от тях не ги и познавам. Кога са играли? Пък смея да твърдя, че горе-долу съм запознат в последните двайсет и няколко години с футболистите в България.– Червената половина на България полудя от еуфория в социалните мрежи на 11 октомври следобед, но се говори че няколко дни по-рано тарторите на агитката са ви ядосали. Ако е така – защо?- Те не могат да ме ядосат по простата причина, че са много малки да ме ядосат. Но самата философия на този клуб трябва да видим оттук нататък как ще продължава. Ако те си мислят, че могат да намерят по-кадърен човек, да заповядат. Ние сме ОК, “open” сме. Примерно да бие сто пъти Левски подред, да бие Септември с по 20:0 и от този род. Футболът е много жесток спорт. Носи радости, но носи и несгоди. Усещам тази психопатия в нашите Фейсбук герои - паднали сме, а сина ми много плаче. Хубаво, но какво да направим? Това е спорт. Барселона също пада, а за Реал (Мадрид) какво да кажем сега? Ами за великия Байерн (Мюнхен)? И нямам думи за Манчестър Юнайтед! Техните синове сигурно си късат ризите! Във футбола, ако не караш по правилата, те наказва жестоко, защото е много жесток спорт. Но аз мисля, че ние караме по правилата. Стратегията ни е правилна. Оттук нататък те трябва сами да изберат. Ако мислят, че има извънземен отбор в света, който може да побеждава нон-стоп, няма проблеми. Ако намерят точния човек и точните изпълнители, аз съм ОК.– Какви са целите на ЦСКА като инфраструктура на клуба? Говоря за базата, проект за нов стадион…- Ние още не сме излезли на нулата. Инвестицията в Панчарево, която е над 4 млн. лв., е доникъде. Трябват ни още два тревни терена, един изкуствен, закрит. Отделно трябва да си направим общежитието за децата, защото академията ни е под всякаква критика. Също така се строи фитнес център на Панчарево. Но терените са малко, ние сме построили три терена. Когато дойдохме в ЦСКА, там имаше дървета големи колкото вас, по два метра. Сега горе-долу придоби някакъв що-годе нормален вид, но има много работа там. На първо време трябва да завършим Панчарево, за да може да си настаним академията и да почнем да си вадим наши собствени кадри. Знаете, че съм привърженик повече българи да играят, но трябва да им създадем условия. А ние условията засега ги нямаме. Пръснали сме ги из цяла София, плащаме безбожни наеми и т.н. А за стадиона според мен трябва пак да отидем на разговори с държавата. Не е нормално ЦСКА да плаща 96 хиляди лева наем на месец за двете руини там. Може би това е единственият клуб в света, който плаща за нещо, а насреща няма нищо. 96 хиляди лева всеки месец са наемите. Отделно 250 хиляди лева са данък сгради, такса смет и т.н. от ползвателя. Сегашният ЦСКА е ползвател. Като ги съберем тези числа, горе-долу отиват близо 1,5 млн. лева. Колко отбори в „А“ група имат бюджет 1,5 млн. лева? А това е само наемът на ЦСКА. Някак си не върви! Тук сме изгостирани отвсякъде, но ще видим. Поне министърът на спорта е сериозен човек и мисля, че ще се споразумеем. Дано се споразумеем, но да направим публично-частно партньорство, за да може като инвестираме там… Ние ще си тръгнем рано или късно, но който дойде след нас, поне да сме оставили нещо!- Остава и феновете да имат нерви, за да се бърза бавно. Явно твърде бързо се забрави каква беше ситуацията в ЦСКА.- Сега им е много приятна ситуацията в клуба. Първо клубът няма никакви борчове. Второ всичко се изплаща на секундата и трето – от тази година започна да има и големи приходи. Знаете продажбата за много пари на Каранга, продажбата на Антон Недялков в Далас. Сега тези постъпления влизат. Отделно и нелошото представяне в УЕФА също донесе близо 1,5 млн. лева. Но мога да ви кажа и колко са техните приходи от билети – 500 хиляди лева на година криво-ляво. С тези 500 хиляди какво можем да направим? Освен да купим на Десподов два-три чифта нови футболни обувки.- Привържениците на Левски не приеха добре новината за емблемата. Знаете ли, че някои твърдят - държавата е платила емблемата като направила поръчка за коли за жандармерията от завода на Гриша Ганчев в Ловеч? Чухте ли този слух?- Какво общо има един завод с някаква емблема? Да, като погледнеш реално те са две фирми, нали. Но едното е спортно дружество, а другото е завод за коли. Той не продава само на МВР, а на всеки, който иска да си купи евтина и качествена кола.- Може би не трябва да са били коли, а хеликоптери. Все пак тези коли струват пари.- Вижте, аз Левски не ги мразя. Те са ми безразлични. За тях или добро, или нищо.- Говори се какво ли не – например, че Левски има таен собственик. Вие давате ли ухо на тези слухове?- Не ме интересуват тези работи. За повече от двайсет години много комплексари минаха през футбола. Нагледал съм се на какви ли не нарциси. За съжаление се срещат и сега. Не мога да ги разбера откъде имат тази енергия да се показваш, да учиш хората. Един вид „в царството на слепите ти си с едно око“. Ама, те много самовлюбени, бе човек! Обичат се и някой път ме е страх да не се самоизнасилят на някой стадион. Трябва по-нормално, по-кротко. Трябва да се инвестира в спорта, защото в крайна сметка това е социален феномен. Колкото и малък и невзрачен да е останал, трябва по някакъв начин да се поддържа, ако имаш възможности естествено.- Казахте, че за Левски общо взето е като за умрелите хора…- Не, не е така. Нито лошо…- Да, обаче имате двама приятели от „сините“ – Люпко Петрович и Наско Сираков.- Да, много са ми близки.- Наско беше ли близо до пост в ЦСКА, както се говореше?- Честно да ви кажа, бих му предложил пост. Насо е изключително ерудирана личност, знае си материята, отделно не е корумпиран, а и е работар. Чакам го Люпко да се върне от Руанда. Сега беше във ваканция и се виждахме. Може и на него да му предложим пост. Защо не? Кадърни хора. Какво значение има? Знаете, че най-големият мениджър отиде в Манчестър от Челси, какво лошо има в това?- Тук обстановката е малко по-различна.- Да, географската ширина е малко по-така.– Кой и с какво трови атмосферата в българския футбол? Два пъти в годината казвате по нещо за 2-3 минути…- Това е дълга тема. Ако вземем да говорим, няма да ни стигнат десет предавания „Код Спорт“. Като вземеш от маниаците, минеш през нарцисите, красавците, та стигнеш до гелосани и най-различни, и пъзелът се нарежда. Не може да отидеш и да пробиеш целия футболен съюз, да купиш всички съдии, да купиш комисии, да се гавриш… Защо? Защото си решил да похарчиш някакви пари ей така. Да си надградиш егото – защо е необходимо? Пробиваш играчи, отбори, треньори. Почва първенството – 30 точки аванс. Добре, какво удоволствие ще изпитам? Вие сте по-старички като мен и помните 1997-1998 г. И аз съм ги правил тези работи, и Сирака ги правеше в Левски. Та, опря мачът до един хикс да се решават титли и т.н. Какво морално удовлетворение да изпиташ от тази работа? Никакво! Нула! И се питам – за какво е необходимо, заслужава ли си повече да се мятат пари за едно нищо? Ще ви кажа друг пример. Много е комплицирана ситуацията, защото когато лятото търсехме да вземем треньор, звъняхме на пет-шест доста известни имена, от които две топ известни. Няма да ги крия – Свен-Горан Ериксон и Феликс Магат. Тук моите хора – дай опитен треньор, дай това-онова… Макар че аз не бях на това мнение. Обичам млади хора и исках да намерим млад треньор. И двамата казаха, че е интересно предложението. Тук не става въпрос за пари. Мислиха, мислиха по три дни, офертите явно ги задоволяваха, но казаха, че не могат да дойдат в това първенство. Защо? Какъв е проблемът? Казва – то първенството ви е наредено. Ние сме хора с авторитет и сме табели, не искаме да дойдем там. ОК, живи и здрави! Даже имам и свидетел на единия разговор – Красимир Балъков. Може да го попитате. Тогава ми стана ясно, че вече ни знаят по целия свят.- Откъм „добрата“ ни страна.- Какво нещастно първенство има тук и че винаги се играе с белязани карти. Е, оттам натам за какво?– В какви отношения сте със собственика на Левски Спас Русев? Когато той ни гостува в „Код Спорт“ каза, че е настроен за феърплей във футбола.- За него съм убеден, че играе по правилата.- Познавате ли се?- Да, познаваме се. Преди 20 години даже му помогнах, когато се създаде една много голяма фирма. Отношенията ни бяха кристално чисти. Доведоха го едни приятели и тогава се запознахме. Помогнах му, след шест месеца всичко беше точно. Оттогава съм го виждал два пъти. Но като имаш предвид, че е левскар…- Бихте ли седнали някога президент до президент на даден мач?- С кого да седна?- На Левски – ЦСКА със Спас Русев да седнете в ложата?- Първо аз не съм президент. По принцип в последно време ги гледам мачовете по телевизията, защото малко ми идва “too much” тази лудница по стадионите. Но никога човек не може да каже „никога“!- Съжалявате ли за времето, когато бяхте член на Изпълкома на БФС?- Ама, разбира се! Такова загубено време! Всички идеи, които се вкараха – за млади играчи, за това, за онова, всичко замина в канала. Лигите U15, U17, U19 са заслуга на Наско Сираков и с моята подкрепа, защото аз не разбирам от футбол, но съм го подкрепял. Помните по-рано при юношите какви първенства се играеха. Около Ловеч ритат с Габрово, Севлиево и Търново, в София си играят. Правят някаква купа - тюрлю гювеч и накрая едно нищо. А сега си има реални първенства, както в белите държави. U15 си играят първенство с изпадащи и влизащи отбори, също U17 и U19. Тогава взехме решение с големи напъни за дублиращите отбори. Отделно две години се борихме с Насо да почнат да играят до 21 години задължително в отборите. Изкара една година това нещо, дойдоха властимащите и го забърсаха. Защото те са измислили футбола! От тях излиза футболът! Те го знаят футбола наизуст! Лошото е за Боби Михайлов. Нито го обичам, нито го мразя. Но ще дойде време, ще си тръгне, някой ще се обърне назад – какво направи ти за този период? Той какво ще каже, горкият. Понякога ми е много мъчно за него, защото после го изклепаха. В началото той искаше да се върши работа. Възприемаше хубавите идеи и от Лъчо Танев… Всичко минава и заминава.- Откъде тръгна войната между ЦСКА и Лудогорец?- Ние не воюваме с никого, те воюват с нас! Ние сме в окопа и драпаме. Сложили сме големите каски и това е. С кого да воюваме ние? Нито пари имам да плащаме на съдии, нито имам пари да плащам на Футболен съюз. И аз се чудя къде са тези органи. Тук разнищиха строителни, ресторантьорски, хотелски, не знам какви фирми. Абе, как не щат да ни дойдат на гости на нас във футбола, бе! Няма ги, не искат да дойдат!- Може би не ги каните правилно.- Ами, ето, да заповядат във футбола прокурори, ДАНС-МАНС и да видят. Те чак по Европа го знаят някакъв Караманджуков, че се разнася с едни торби с пари напред-назад по съблекалните, а тук никой го не знае. Премиерът на Унгария дойде тук на мача, но на домакинската среща не отиде. Защо? За да не му отрежат главата съдиите.– В мача на България срещу Кипър от 14-те национали, които играха, сте били началник на 9 от тях в Литекс като повечето от тях са рожба на академията на бившия ви клуб.- Така е.- Как приемате или по-точно как тълкувате този факт?- Лошото е, че не са това качество, че да са във водещи европейски отбори. Качеството идва с конкуренция. Просто трябва да се обърне пирамидата по някакъв начин. Трябва да почнем да налагаме българи да играят. Не можем без чужденци, далеч съм от тази мисъл. Но ето – като няма българи, сме се принудили. В ЦСКА има 13-14 чужденци.- А има ли вариант да стигнете до крайност – само чужденци?- Има го и този вариант, защо да го няма? Има вариант, след като школата ни не работи. В най-скоро време ще вземем мерки и ще се чуе. Дочувам, че има и корупция, което е немислимо да се случва. Ние трябва да произвеждаме играчи! Ще вземем специалисти от чужбина, както в Ловеч го бях направил. Идваха всяка година хора от Оксер и работеха. Същата работа ще стане и в ЦСКА. Но досега не ни остава време. Но не може да продължава по този начин. Ние трябва да вадим български играчи!- За колко време смятате, че може да направите академията на ЦСКА толкова продуктивна, както тази в Ловеч?- Поне пет години оттук нататък. За година и половина-две да си довършим, каквото трябва с базите и вече да търсим високо спортно майсторство, а не да ги събираме на килограм. За какво са ни? Чак на мен ми се обаждат – туй детенце, онуй детенце… Ще направим три групи U15, U17, U19 по 20 човека, които според изискванията на шефа на школата и на треньорите, да са качество. Да разчитаме примерно един-двама да могат да влязат да играят в първия отбор. А другите, с които подпишем договори и тръгнат, спокойно да си играят във втората шестица на „А“ група, във водещите отбори в „Б“ група. Просто да създаваме играчи. Като се обърна по отборите и като погледна, има поне 150 мои играчи от нашата академия в Ловеч, които играят в „А“, „Б“ и „В“ група. В крайна сметка той заради това идва, да я изкара тази академия и после 10-12 години да има с какво да се прехранва.– Защо променихте стратегията си спрямо треньорите? Преди малко казахте, че обичате младите хора, а в Литекс залагахте предимно на табели.- Работех, работех с какви ли не. Треньорството е малко като покера. Ако имаш късмет да ти върже… Аз имам доверие в младите хора. Гледайте какво става в Германия, в Англия – навсякъде млади треньори. Старите с разбиранията им от преди 20 години… Всяко ново начало е трудно. Единствено съжалявам за Христо Янев, че не можа психически да се окопа. В Нестор имам страшно голямо доверие. Сериозен, начетен човек, знае футбола. Направи някои грешки, тръгна да променя схеми в хода на сезона. Това е материалът, с който разполагаше, нямаше друг. Но мисля, че се е осъзнал. Всеотдаен, работен, учтив, говори пет-шест езика перфектно – какво да искаме от него? Все пак девет години е бил помощник в Бундеслигата. Ако и там не са го научили, къде да го научат, бе, братко?– Във вашето обръщение в юбилейната книга на ЦСКА казвате, че не винаги най-правилното да направиш правилно. В крайна сметка по верния път ли тръгна ЦСКА, след като имаше алтернатива – загробване с тези 38 милиона или прескачане юридически с дружествата?- Старият футболен клуб просто не беше възможно да съществува. Това е пределно ясно на всички. Ще ви го кажа, както съм го казвал много пъти досега - когато са се сменяли ръководства и т.н. всеки взима по един печат в джоба и почва да праска анекси и да прави мръсно на този, който го е наследил. Тук не говорим за парите. Едно 15-20 години щяха да се мъкнат едни дела, едни чудесии нон-стоп. Ти чувал ли си за лицето Иван Боладо? Е, този е бил футболист в ЦСКА. Кога е бил – това е отделен въпрос. Аз не го помня, но бил играл 15 минути. В момента има дело, съдят новия клуб ЦСКА за 800 хиляди евро.- Най-скъпият играч.- Нещо страхотно! Там е била една яма, корупционна дупка, която няма запушване. Другото нещо – как ще се оправиш с енергото, с НАП, с това, с онова? Ами, 4,5 млн. лева са още от 2005 г. оставени, чукат си едни лихви… Идва следващ, плаща нещо, отива, намира хора в НАП, те го разсрочват. Идва следващият, взима да плаща, но главницата си стои от 2005 г. Питам аз – когато се е продал ЦСКА на някакви индийци, защо тогава с парите не са погасени тези задължения към НАП? В крайна сметка воденичният камък на ЦСКА е бил НАП. А в международните институции е УЕФА. Там е мъртва хватка, няма отърване. Плюс това, от 1990 г. сте във футбола и знаете много добре, УЕФА и ФИФА защитават винаги правата на играчите, на агентите, на хората, които имат да получават пари. Ето, сега минете през синдик, дайте си претенциите пред него. Като ви одобри, ние платихме, взимайте си парите. В Испания това е нормална практика, да не говоря за Турция. Ето го Глазгоу Рейнджърс, ето ги и италианските клубове Фиорентина, Парма и т.н. И те минаха през тази работа. Единственото е, че ЦСКА пак постави световен рекорд. Всичките плащания за стари търговски дружества са от порядъка между 8 и 12%, а ние платихме 39% от стойността. Аз не мисля колко по-морално трябваше да се случи. Лошото е да не са се запътили някои други към тази работа, защото никой не знае те колко плащат. А да ви кажа за три години, откакто сме в ЦСКА, сме платили над 4,5 млн. лева данъци на НАП. Това са социални, здравни, данък на заплатите и т.н. Някои казват, че един новосъздаден голям гранд от няколко години и той плащал толкова. А пък чувам от други, че бюджетът му бил… Учил съм счетоводство, но явно не съм го доучил, защото не ми се връзват цифрите.– Защо се разделиха пътищата ви с друг едър бизнесмен - Васил Божков, с когото преди 3 години имахте намерение заедно да управлявате ЦСКА?- Бяхме правили една среща. Г-н Божков не беше убеден дали трябва да се връща в спорта. Това беше цялата история. Но и аз го разбирам – толкова псувни и плюнки е отнесъл. Като гледам мен какво ме правят, представям си него! Свършва мачът и цяла нощ ми пишат. Откъде ми знаят телефона „мечки“, „тигри“, „зебри“ и не знам какви – всеки дава мнение. Този защо не игра? Чакай, бе, аз треньор ли съм? Не съм говорил с Инджов, но ако още малко ми се правят на паисийевци, мога да потърся спасение от рода на Бил Гейтс някой.- Защо спорта ни вече не е това, което беше?- Ама, как да е? Смяната на обществено-икономическия строй от планово към пазарно стопанство – никой не беше подготвен за него. Не виждате ли, че икономиката грам не може да диша, горката? Кой е учил навремето пазарно стопанство? Никой. Това маркетинг, другите сложни думи отсега ги учат поколенията. След време ще ги прилагат, но въпросът е друг. Малките, които сега учат, те къде са го учили и къде са го практикували. Направи си труда да вземеш един счетоводител от Икономическия институт. Ами, той една година ще гледа тук като препариран. Трябва да го сложиш до някой опитен счетоводител, демек почваш наново да го учиш. Образованието ни е под всякаква критика! Отделно какво производство имаме в България, че да могат фирмите да голеят? Богатият човек е над нещата. Той иска да плати някъде, да се покаже. Ще ви дам пример с Адмира Вакер. Отиваме там, няма ги никакви, ложите им стоят. Сготвил им готвачът пържолите, чака ги, но те не отиват. Обаче са платили по 80-100 хиляди евро да помогнат на отбора. Това са местни малки и средни бизнесмени, които живеят в квартала на Адмира Вакер. За Копенхаген няма да казвам, защото това е държавен проект. Ако искаме да прекопираме тук тези модели, просто трябва икономиката да е на съвсем друго ниво. А и нещо друго – западните компании, които са инвестирали в България огромни средства, не ги интересува българският спорт. Единствено Лукойл поддържа баскетбол и волейбол. Да сте чули някоя от големите западни компании – търговските вериги, други разни обирджии, да кажат – дай за някоя детска школа да дадем 20 лева примерно, да им купим по един сладолед на децата? Няма, всичко се прибира, кашира и на Запад. Нормално е. Дошъл е тук, каквото може да изпомпи. Въпросът е, че и местните ентусиасти вече са на изчезване. Както казва един мой приятел бизнесмен – много хиени, а мършата е на приключване и няма какво да кълват.- Тогава как ще имаме нови феномени в спорта като Стефка Костадинова, Вальо Йорданов, Любо Ганев, Армен Назарян, Стоян Делчев, Таня Богомилова?- Ами, тя вашата и моята е заминала, бе, братя и сестри! Поне си направихме кефа да ги гледаме. А и като гледам младото поколение, не е толкова ентусиазирано. Когато не са израснали с такива големи звезди, гледат там нещо във Фейсбук, Инстаграм… Никога няма да имаме! Ето сега евала на момиченцето, което спечели злато на олимпиадата в тройния скок. Ами, нашия Едмонд Назарян – бронзов медал. Чакаме го да порасне още две години, че да спаси борбата, както баща му правеше. Въпросът е, че атлетката ни, която взе медал в Рио, цяла година се готви в Холандия. Кубрат е останал последния мохикан на неолимпийски спорт и горе-долу нещо се говори за България и колкото и да го плюят - Гришо. Аз все си мисля, че в нашия съзнателен живот, друг като Григор Димитров няма да се роди. И до там опира нашият спорт. Трябва да се прави генерална стратегия за спорта, защото доктрина е много сложна дума, да тръгне и да се чакат плодовете след 10-12 години. Сега Красен е мераклия-министър, отдава му се, разбира ги нещата, навсякъде иска да помогне. Но примерно утре ще падне това правителство и ще сложат някой изкуствовед за министър на спорта, както имахме такива случаи, и пак отидохме в канала. Гледайте унгарците – 18 медала на олимпиадата в Рио. От тях 8-9 в плуване, джудо – световни спортове. Каква стратегия имат там? 3500 евро заплата на треньор. Орбан им е направил 14 стадиона. Бил диктатор, не знам какъв бил…Ето такъв диктатор искам аз! 14 чисто нови стадиона, 6 плувни басейна, две огромни зали – една в провинцията и една в Будапеща за борба, джудо, самбо и другите силови спортове, лекоатлетически писти и какво ли не! Ето това се казва доктрина в спорта! Нормално е да взимат медали.- Може би децата ни за подбор в спорта станахa по-малко.- Демографският срив е катастрофален. 56 хиляди деца са се родили миналата година. Раздели на две момченца и момиченца, стават 28 хиляди. От тях извади 40% циганчета - 12 хиляди. И от 28 станаха 16 хиляди – от тях трябва да станат баскетболисти, волейболисти, борци, щангисти, футболисти, компютърни инженери, политици, адвокати, съдии, прокурори и т.н. От къде? Няма материал! Другото нещо – така наречените „домашни терористи“, както им викам аз. Майка му и баща му го водят за ръката на „Армията“. Абе, той е 85 кг пети клас, а те искат централен нападател да става…Викат, че е най-добрият и чак на мен ми звънят да ходя да го гледам. Казвам – хора, по-добре борец да стане, щангист…Не, футболист! Знаеш ли как обича футбола? Колко пари струва да платим? Кое да платите, бе, братче! Ето това е болната амбиция! Да не забравяме и общностите, които се изселиха от България. Всяка година между 52 и 56 хиляди млади, енергични хора, в разцвета на силите си, баш бачкатори, заминават. А тези, които избягаха по-рано, техните деца са там. Онзи ден си говорим с един приятел – защо не ги търсят от националните отбори? Буши като стана директор в Албания на Футболния съюз, отиде и ги изнамери всичките. Половината играят за Албания, половината за Швейцария. Да почнем да ги издирваме, да идват тук да играят в юношеските национални отбори, в младежките и да видим какво има. Дочух, че само едно-две момчета са извикали, а те са много. В Испания са 350 хиляди българи и продължават да изчезват. То се вижда и от продажбите. Нормално е да падат, защото всяка година един цял град си заминава. Хора, които могат да карат коли, да изкарват пари…- Как гледате днес на българските медии?- За журналистиката като за Левски – или добро, или нищо.- Скоро не сте питали журналист с култовото „Ти къщичка за пиленца правил ли си?“. Помните ли го?- Като гледам само вие останахте и тези, които четат новините.– Днес в България са времена, когато и богатите плачат. Защо се получава така?- Да ти кажа честно, не съм плакал от погребението на моя брат Фачо, а и не мисля да плача. За какво да плача? Нагледах се на всякакви видове истории в моя живот, а той вече е много дълъг. И на предателства, и на приятелства, на всичко съм се нагледал. Абсолютно нищо не може да ме трогне.- Преди шест години казахте, че т.нар. „захарна афера“ срещу вас е измислица, но очаква ли се и съдът да го каже след като мина вече толкова много време?- Ще стане ясно, да. Шест години си ходя винаги като ме повикат там, съдят ме, дела…Нормално е. Нека да се уверят хората. Минаха експертизи, видяха се какви са нещата. Съдът ще каже. В крайна сметка затова е съд.- Олигарх мръсна дума ли е в България?- Много често журналистите спекулират с думата олигарх. Навремето като са ми преподавали в Икономическия, олигархия означаваше смесване на политическия, финансовия и индустриалния капитал. Като кажем това определение сега, дай да видим кои са олигарсите. В кого е индустриален, политически и финансов капитал? Имаме едни бизнесмени, включително и аз се слагам в това число, потънали в кредити, обслужват ги и пълнят гушите на банките. Това е нашата родна действителност или олигархия. За да си олигарх, трябва да имаш банка, пет-шест огромни предприятия и да си нещо като депутат или заместник-председател на политическа партия. Не че ги няма и такива, но пък чак в това голямо измерение…Смея да твърдя, че ги познавам горе-долу.- Навремето бяхте щастлив, когато събирахте от всички олимпийски спортове шампионите и медалистите да им дадете премии. Сега пак помагате на спорта, но „по договор“.- А „по договор“, даваме им заплати всеки месец и отделно превеждаме на разни федерации пари.- Колко по-различно емоционално е?- Това е работа на парче. Трябва да има стратегия. Взели от мен, като свърша парите, ще им кажа, че нямам повече, ще идат при друг… Закърпват се едни дупки. Или трябва стратегия, или нищо. Направо се чудя на Илиана Раева. По цял ден бръмчи и пак удържа фронта. Браво на нея! Знаете по-добре каква е ситуацията в борбата. Не са проблем парите, дори и кадрите вече не са проблем. Проблемът е, че няма материал с какво да работим. Това е цялата работа.- Петнайсетина години правехте голям футбол в малък град. Разбихте двуполюсния синьо-червен модел, отборът ви игра и в групи на Лига Европа, и в елиминации през пролетта. Как гледате сега на това време, когато сте начело на един от двата гранда на България?- Беше много интересно време. Още хората не бяха избягали, градът беше малко по-голям. Имаше ентусиазъм.- Сещате ли се за онези години?- Хубаво беше, да. Не мога да го отрека. Но нещата вече са в съвсем друга посока. Хората са се готвили години наред, защото са знаели, че ще ги има тези групови фази на евротурнирите и т.н. Примерно Копенхаген се обединяват два отбора 5-6 години преди да почнат груповите фази, държавата застава зад тях и казва, че трябва да се направи един отбор, който всяка година да бъде лицето на Дания. Тук вече УЕФА и ФИФА развъртяха големите пари. Виждаш какво става, няма слаби отбори. Всеки се бори да изкара кинтите. Един път ще ти мине номера да пробиеш играчи на другия отбор, за да влезеш някъде. Втори път ще ти мине номера да купиш съдия от Европа. Но старите хора са казали – един път стомна за вода, втори път и на третия ще се счупи. Аз не съм мегаломан да си представям такива розови сънища и да живея в тях, а и не съм мечтател като целия китайски народ. Но знам, че ако имаш що-годе добър отбор не е невъзможно донякъде да се промъкнеш. Има и голяма доза късмет. Някои от големите отбори подценяват турнира Лига Европа. Примерно немските тимове не ги интересува това състезание, за английските да не говорим. Но французи и испанци да не ти се падат. Те си признават всеки един турнир. Наистина е хубаво, но се разровете в статистиката – ЦСКА с четири мача играе полуфинал, а ти с четири мача не можеш да се докопаш до плейофа. При Левски е същата история - с три-четири мача – полуфинал. Евала на Платини, ако той е измислил Лига на нациите, защото ставаха едни безсмислени мачове на националните отбори. Пък и никой не ще да играе с нас, защото покупателна способност ли имаме, стадион ли имаме като хората, какво имаме? Нищо нямаме. Сега виж колко е интересно – като биеш, се качваш нагоре, има някакви минимални финансови стимули. Има си интрига. Ето Грузия вече се класира за по-горното ниво, а Полша с Левандовски отпадна в по-долното.– Пътувате много често до Китай. Ще изгрее ли от Изток и финансовото слънце за българската икономика?- Много се надявам да се случат някои проекти с китайско участие. Премиерът на Китай беше тук и мисля, че се разбраха с нашето правителство. Ако се случат, според мен брутният вътрешен продукт на държавата рязко ще скочи и ще се създадат доста работни места. По мои груби сметки са около 10-15 хиляди. Дано да се случат, защото с политиците е малко като с футболните съдии – говори се с тях, ама никога не им вярваш.– За финал спазваме традицията в „Код Спорт“ за по един личен въпрос към гостите ни. Вярно ли е, че напоследък разпускате през уикендите с физическа работа, заедно с вашите служители, във фермата ви в Бялка?- Да, имам си ферма, коне, крави, бикове, овце и си бачкам. Даже като свърша с вас, имам една среща и отивам към Ловеч, защото тук вече въздухът не ми понася. Плуват много акули, а аз съм кротушка. Да не вземе да ме глътне някой.", "date": "2018.10.21", "title": "Гриша Ганчев: Хвърлихме 8 милиона в канала, много комплексари минаха през футбола"}
{"url": "https://offnews.bg/sviat/anonimen-sauditski-predstavitel-razkaza-kak-tochno-e-umrial-zhurnalist-690377.html", "text": "След няколкото обяснения на саудитските власти за смъртта на журналиста Джамал Хашоги, днес се появи нова версия за случилото се в саудитското консулство в Истанбул, където Хашоги влезе на 2 октомври.Версията е предоставена от пожелал да запази анонимност саудитски представител, предаде Ройтерс.Той разказа, че екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството, допълни саудитският представител, пожелал да запази анонимност.Саудитските власти казаха, че Хашоги умрял в юмручен бой в консулството. Преди това близо две седмици те казваха, че той е напуснал сградата и отричаха твърденията, че нещо се е случило с него вътре. Малко след като тази версия бе разпространена вчера, друг саудитски представител каза, че Хашоги е починал вследствие на задушаване. Сега версията за задушаването бе потвърдена от пожелалия да остане анонимен саудитски представител. Той разказа още, че трупът на журналиста бил увит в килим и бил предаден на \"местен сътрудник\", който да се отърве от него. Така представителят опроверга появилите се твърдения, че тялото на Хашоги е било разрязано на части. Той каза, че предварителни резултати от разследването не навеждат на мисълта, че Хашоги е бил измъчван или обезглавен, съобщава БТА.Саудитският представител показа и документи, за които каза, че са на вътрешното разузнаване на саудитското кралство, в които се говори за инициатива за връщане в страната на дисидентите. Сред тях е имало документ, касаещ Хашоги.Саудитският представител представи и свидетелски разкази на онези, които са били замесени в прикриването на екипа от 15-те саудитски представители, както и първоначални резултати от вътрешно разследване.Представителят каза, че първоначалната версия на саудитското правителство за съдбата на Хашоги е била базирана на \"фалшиви информации, предоставени от вътрешни източници по онова време\". След като станало ясно, че тези информации са неверни, правителството започнало вътрешно разследване и се въздържало от коментари, разказа представителят и допълни, че разследването продължава.Турски източници пък казаха, че властите имат аудиозапис, който според тях документирал убийството на Хашоги в консулството, но не са го публикували.Според анонимния представител екипът от 15 души е трябвало да похити Хашоги и да го държи за известен период от време в безопасна къща извън Истанбул. Но после трябвало да го пусне, ако той откажел да се върне в родината си. Нещата обаче се объркали в началото, защото екипът прекрачил заповедите и бързо прибягнал до насилие.Според саудитския представител Хашоги бил вкаран в генералното консулство, където служител на име Махер Мутреб започнал да му говори за връщане в Саудитска Арабия. Хашоги отказал да се върне и казал на Мутреб, че човек го чака отвън и ще се свърже с турските власти, ако той не се появи след час. Тогава Мутреб заплашил Хашоги с дрогиране и отвличане и Хашоги повишил глас. Тогава екипът изпаднал в паника и предприел действия, за да заглуши виковете на Хашоги. Стигнало се до хватка през врата и запушване на устата. В резултат на това Хашоги починал. \"Те се опитаха да му попречат да вика, но той умря. Намерението не беше да го убиват\", каза представителят. Запитан дали екипът е задушил Хашоги, представителят каза, че \"ако поставите някой на годините на Джамал в тази позиция, то той вероятно ще умре\". После представителят разказа, че екипът увил тялото в килим и то било изкарано с кола и предадено на местен сътрудник, за да се отърве от него. Той бил жител на Истанбул. Сега следователите се опитвали да установят къде е тялото, разказа анонимният представител.Междувременно на саудитец от екипа на име Мустафа Мадани били дадени часовникът Епъл, очилата и дрехите на Хашоги и той излязъл през задната врата на консулството в опит да изглежда, че журналистът е напуснал сградата. Мадани отишъл в квартал Султанахмет, където се отървал от вещите на Хашоги.Представителят каза, че екипът после написал фалшив доклад за случилото се, който заблудил властите, и след това бързо напуснал страната. Сега и 15-те членове на екипа били задържани и разследвани, както и трима местни заподозрени, допълни представителят.", "date": "2018.10.21", "title": "Анонимен саудитски представител разказа как точно е умрял журналистът Джамал Хашоги"}
{"url": "https://offnews.bg/sviat/borisov-iska-partniorstvo-mezhdu-balgaria-i-obedinenite-arabski-emirst-690376.html", "text": "В интерес на България и на Обединените арабски емирства е двете страни да изградят ефективно партньорство в стратегически важни области, сред които сигурността и борбата с тероризма. Това заяви министър-председателят Бойко Борисов по време на разговора си със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян.Премиерът Борисов изрази удовлетворение от наличието на взаимна политическа воля за активизиране на двустранното сътрудничество. Той изтъкна значението на обмена на информация и опит в борбата срещу престъпността и контрабандата.Според българския министър-председател би било добре да се развие сътрудничеството между службите на двете страни.Министър-председателят определи като положително постигнатото взаимно признаване на свидетелства за управление на МПС.Влизането в сила през месец юли на Меморандума, който урежда този въпрос, беше дългоочаквано събитие за съгражданите ни в ОАЕ. С него отпадна необходимостта те повторно да посещават шофьорски курсове и да полагат изпити във федералната монархия.", "date": "2018.10.21", "title": "Борисов иска партньорство между България и Обединените арабски емирства срещу тероризма"}
{"url": "https://offnews.bg/sviat/sauditskiat-vanshen-ministar-kaza-che-ubijstvoto-na-hashogi-e-ogromn-690383.html", "text": "Саудитският външен министър Адел ал Джубейр каза, че убийството на журналиста Джамал Хашоги в консулството на Саудитска Арабия в Истанбул е било \"огромна и сериозна грешка\", и обеща на семейството му, че отговорните ще бъдат наказани, предаде Ройтерс.\"Това е ужасна грешка. Това е ужасна трагедия. Поднасяме им нашите съболезнования. Ние усещаме тяхната болка\", заяви Джубейр в интервю за телевизия \"Фокс нюз\".\"За съжаление, беше допусната огромна и сериозна грешка и аз ви уверявам, че ще бъде потърсена сметка на отговорните за това\", каза той.По думите му саудитските власти засега не знаят как точно е бил убит Хашоги и къде се намира тялото му, посочва ТАСС. \"Изяснихме, че той е бил убит в консулството. Що се отнася до подробностите, ние не знаем как. Не знаем къде се намира тялото\", каза Джубейр.\"Възнамеряваме да установим всички факти и да накажем отговорните за убийството\", заяви той.Според Джубейр, цитиран от Франс прес, престолонаследникът принц Мохамед бин Салман \"не е бил информиран\" за операцията, която не е била разрешена от властите. Той допълни, че крал Салман е твърдо решен отговорните за смъртта на Хашоги да отговарят за действията си.Отношенията между Вашингтон и Рияд ще \"превъзмогнат\" случая Хашоги, изтъкна в заключение саудитският първи дипломат.", "date": "2018.10.21", "title": "Саудитският външен министър каза, че убийството на Хашоги е 'огромна и сериозна грешка'"}
{"url": "https://offnews.bg/sviat/putin-shte-iska-otgovori-ot-sasht-za-planovete-im-za-izlizane-ot-iadre-690379.html", "text": " Руският президент Владимир Путин ще поиска обяснение защо САЩ планира да излезе от ядреното споразумение с Русия. Това ще стане на среща със съветника на Белия дом по националната сигурност Джон Болтън в Москва тази седмица, съобщи Ройтерс, позовавайки се на изявление на говорителя на Кремъл Дмитрий Песков, цитиран от РИА Новости.\"Среща между Путин и Болтън се подготвя, както и досега\", посочи Песков в отговор на въпрос дали президентът е отменил планираната среща във връзка с намеренията на САЩ да се оттеглят от договора между САЩ и СССР за елиминиране на техните ракети със среден и малък обсег.Бившият съветски ръководител Михаил Горбачов определи като \"грешка\" плана на американския президент Доналд Тръмп да извади САЩ от споразумението, което лично той е подписал през 1987 г. заедно с тогавашния държавен глава на САЩ Роналд Рейгън.Пред агенция Интерфакс той изтъкна, че \"не бива в никакъв случай да се развалят старите споразумения за разоръжаване\", като допълни: \"Нима е трудно да се разбере, че отказът от такива споразумения показва липса на мъдрост? Това е грешка.\" Горбачов окачестви решението на Тръмп като \"много странно\".Според бившия съветски ръководител отхвърлянето на договора между САЩ и СССР за елиминиране на техните ракети със среден и малък обсег ще подкопае усилията, положени от СССР и самите Съединени щати за постигане на ядрено разоръжаване, предава БТА.Той призова \"всички, които са привързани към един свят без ядрени оръжия, да убедят Вашингтон да се откаже от решението си, за да се съхрани животът на Земята.", "date": "2018.10.21", "title": "Путин ще иска отговори от САЩ за плановете им за излизане от ядреното споразумение"}
{"url": "https://offnews.bg/112/36-godishen-prebil-i-ograbil-vazrasten-mazh-690385.html", "text": "36-годишен човек е нанесъл побой и ограбил възрастен мъж от Славяново, съобщиха от пресцентъра на МВР.Сигналът в полицията бил подаден тази сутрин, около 2.30 часа. 82- годишен мъж разказал, че малко по-рано в дома му неизвестен му нанесъл побой и му отнел 120 лева. Веднага на мястото била изпратена дежурно-оперативна група, която извършила оглед. Установено било,че неизвестният проникнал в дома на възрастния мъж през незаключена врата, след като му нанесъл побой иму взел пари, избягал в неизвестна посока. Пострадалият бил транспортиран в болнично заведение, оставен залечение, без опасност за живота.Извършителят е задържан. Той е с криминални регистрации в полицията и осъждан. С прокурорско постановление мъжът е задържан за 72 часа. Работата по случая продължава.", "date": "2018.10.21", "title": "36-годишен пребил и ограбил възрастен мъж"}
{"url": "https://offnews.bg/sviat/hiliadi-migranti-ot-honduras-i-el-salvador-prodalzhavat-patia-si-kam-s-690384.html", "text": "Керванът с мигранти от Хондурас и Ел Салвадор премина в Мексико и продължава пътя си към САЩ.Мигрантите, които вече са близо 5000, бяха спрени на границата между Гватемала и Мексико. Тя беше затворена по искане на президента на САЩ Доналд Тръмп. По-късно границата беше отворена, но само за жените и децата.Все пак част от мигрантите заобиколиха властите, като прекосиха незаконно граничната река Сучиате. Някои от тях преплували, а други прекосили със салове реката, разделяща Мексико от Гватемала. Органите на реда бяха изпратени на границата преди дни и трябваше да спрат навлизането на конвоя в Мексико.Мигрантите преустроиха своя керван и обещаха да подновят пътуването си към САЩ. Това не е първият път, в който организирани групи хора се придвижват в посока на САЩ.", "date": "2018.10.21", "title": "Хиляди мигранти от Хондурас и Ел Салвадор продължават пътя си към САЩ"}
{"url": "https://offnews.bg/futbol/tcska-se-izravni-s-levski-i-disha-vav-vrata-na-lidera-ot-razgrad-690388.html", "text": "Отборът на ЦСКА разгроми Етър с 3:0 в двубой от 12-ия кръг на Първа лига и се изравни в класирането с Левски. Двата тима имат по 28 точки и делят второто място, докато на върха е шампионът Лудогорец с 29.Попаденията за \"червените\" отбелязаха Божидар Чорбаджийски (28), Жоржиньо (49) и влезлият като резерва Кирил Десподов (84).Представянето на \"червените\" задоволи феновете, които бяха изпълнили трибуните на \"Българска армия\" за двубоя, който беше много специален за ЦСКА, тъй като беше първа домакинска среща след плащането на 8-те милиона лева за активите на фалиралото дружество.Етър започна добре мача и стоеше равностойно на домакините до гола на Чорбаджийски. Защитникът се разписа след изпълнение на корнер, като надскочи бранителите на Етър и отбеляза дебютното си попадение за сезона. Резултатът се запази до края на полувремето, а малко след подновяването на играта \"червените\" стигнаха до втори гол чрез Жоржиньо.След изпълнение на пряк свободен удар бранителите на Етър изчистиха топката, но тя попадна в краката на Жоржиньо, който без колебание я прати в левия ъгъл на вратата. Малко по-късно Мауридес пропусна, като стреля над вратата. В самия край на срещата влезлият като резерва Десподов оформи крайния резултат след асистенция на Евандро. В следващия кръг на ЦСКА предстои гостуване на Берое, докато Етър приема Славия.", "date": "2018.10.21", "title": "ЦСКА се изравни с Левски и диша във врата на лидера от Разград"}
{"url": "https://offnews.bg/drugi/zvezdi-na-lejkars-i-hiustan-si-razmeniha-iumrutci-po-vreme-na-sreshta-690369.html", "text": "Зрителите на двубоя от НБА между Лос Анжелис Лейкърс и Хюстън станаха свидетели на грозни сцени между играчите на двата отбора при дебюта ЛеБрон Джеймс за езерняците.Инцидентът стана след груб фаул на Инграм срещу Джеймс Хардън, който завърши с 36 точки. Крилото на домакините удари съперника, след което се стигна до скандал между Крис Пол и Ражон Рондо, като последният също дари противника си. Създаде се сериозно меле, след което Инграм, Пол и Рондо бяха изгонени.Иначе Лейкърс отстъпи със 115:124 у дома от Хюстън, като езерняците бяха близо до съперника почти през целия мач, но както и срещу Портланд в последната четвърт не успяха да стигнат до триумф, след като тексасци спечелиха периода с 26:18, а Хардън вкара 11 от своите точки именно в решаващия период.Крис Пол помогна с 28 точки и 10 асистенции за първия триумф на Хюстън за кампанията, докато Клинт Капела добави 19 и 12 борби. Гостите имаха предимство в борбите с 54-44, което също им помогна да триумфират. Десетки знаменитости от Ел Ей изпълниха зала \"Стейпълс Сентър\" и видяха как Краля отбеляза 24 точки в дебюта си.", "date": "2018.10.21", "title": "Звезди на Лейкърс и Хюстън си размениха юмруци по време на среща от НБА (видео)"}
{"url": "https://offnews.bg/obshtestvo/hora-ot-6-stolichni-kvartala-blokiraha-tcarigradsko-shose-690380.html", "text": "Жителите на 6 столични квартала блокираха столичните бул. „Цариградско шосе“ и ул. „Самоковско шосе“. Те протестират заради липсата на канализация, лошите пътища и честото спиране на тока в кварталите Горубляне, Казичене, Кривина, Бусманци, Панчарево и Кокаляне. Движението беше нормализирано около 18:30 часа.Хората от тези квартали твърдят, че Столичната община ги дискриминира за сметка на панелните жилищни комплекси, които плащат по-нисък данък смет. Протестиращите са и против привилегията да се използват безплатно междублоковите пространства.“Основните искания, които поставяме са свързани с инфраструктурата на квартала. Това е канализацията, транспортната инфраструктура, разписанието на автобусите. Няма връзка с метрото, няма линия по околовръстния път, липсват тротоари. На население приблизително 8 000 души в квартала има само една детска площадка. Токът спира по 10-15 пъти в денонощието“, казаха за БНР организаторите на демонстрацията.", "date": "2018.10.21", "title": "Хора от 6 столични квартала блокираха Цариградско шосе"}
{"url": "https://offnews.bg/ikonomika/parvite-biznes-proekti-s-finansirane-ot-kitaj-tragvat-ot-2019-godina-690381.html", "text": "Първите проекти на малкия и среден бизнес в България, получили финансова подкрепа от Китай, ще започнат още следващата година.Това каза министърът за Българското председателствона Съвета на ЕС Лиляна Павлова пред Радио К2 и Канал 3.Този факт е сред „добрите новини\" от проведената вчера Четвърта среща на местните лидери от Централна и Източна Европа и Китай във формата „16+1\". Това е и един от практическите резултати от срещата на правителствените ръководители през юли, когато Българската банка за развитие и Китайската банка за развитие подписаха споразумение за 300 млн. евро, които ще влязат в българската икономика.Министър Павлова подчерта, че Китай е вторият глобален пазар за България след ЕС , стратегически партньор за страната ни и това е родило и идеята за създаването на глобален партньорски център с Китай, процес, на който координатор е министър Павлова. Продължава работата на правителствено равнище във формата 16+1, следи се изпълнението на споразуменията в сферата на туризма, малките и средни предприятия, иновациите, енергетиката, земеделието.На въпрос за възможни китайски инвестиции в Белене, министър Павлова отговори, че инвеститори от Китай са правили оглед на площадката, но българската страна е категорична, че не може да изпълни нито едно от двете поставени условия – за държавна гаранция и за изкупуване на произведения ток дългосрочно на определена цена.Второто равнище на сътрудничество е на местно равнище. В срещата вчера са участвали делегации от 15 китайски провинции с население от 44 до 100 млн.души, провинции, които формират половината от брутния вътрешен продукт на Китай. Вече има и 22 партньорства между тях и региони в нашата страна. Като пример министър Павлова посочи София, Бургас, Казанлък, Стара Загора, Добрич и др.Тя спомена инвестициите в индустриална зона Тракия, земеделието, доставката на автобуси. Лиляна Павлова подчерта, че вчерашния форум е дал възможност на българския бизнес да се срещне с представители на китайски компании в четири групи: туризъм, селско стопанство, малки и средни предприятия, индустриални зони и демонстрационни паркове. Освен подготовката на глобалния партньорски център, министър Павлова обясни, че има задължения по председателството на Съвета на ЕС до края на годината, тъй като България е част от тройката Естония-България-Австрия, а триото работи дотогава.На въпроса за бъдещето на управляващата коалиция министър Павлова уточни, че според вота на избирателите това бе възможната коалиция, за да има стабилно управление. Тя подчерта, че както премиерът Борисов от името на правителството, тя също лично се извинява за думите на Валери Симеонов за майките на деца с увреждания. Що се отнася до отношенията с опозицията, министър Павлова подчерта, че за нея най-важното е да се пази авторитетът на институциите. Защото исканията на опозицията и говоренето клатят не само правителството, а сриват авторитета на институциите.", "date": "2018.10.21", "title": "Първите бизнес проекти с финансиране от Китай тръгват от 2019 година"}
{"url": "https://offnews.bg/politika/premierat-mozhe-da-izpratim-mladi-futbolisti-na-podgotovka-v-manchest-690378.html", "text": "\"Ако Футболният съюз има интерес и намерят достатъчно прозрачен начин подберат 20-30 млади футболисти и млади треньори, мога да уредя на издръжка на Манчестър сити да отидат и да се готвят в определен период от време. Включително и с Гуардиола да имат срещи и да обменят информация\".Това каза премиерът Бойко Борисов по време на визитата му в Обединените Арабски Емирства, което е първото от установяването на отношения между България и емирствата, цитиран от БТВ.Борисов каза още, че темата за Западните Балкани, която България е поставила пред ЕС, е намерила доста силен отзвук и региона на ОАЕ. \"Желанието ни за мирни и проспериращи Балкани, нашата етническа толерантност, се ценят изключително високо тук\", коментира Борисов. Стана ясно още, че България и ОАЕ ще подпишат Стратегически договор за партньорство. \"Има съвпадение на програмите между правителствата и се разбрахме с престолонаследника на емирство Абу Даби шейх Мохамед бин Зайед Ал-Нахаян да работим много бързо за подписването на стратегически договор за сътрудничество, който е в няколко сфери\", каза премиерът Борисов и допълни, че с този договор се цели да се създаде мост между България и ОАЕ в сферата на изкуствения интелект, цифровата икономика, дигиталните технологии, киберзащитата.Премиерът подчерта, че работни групи от двете страни могат да работят активно в сферата и на образованието. \"Това е нещото, което решихме да направим веднага. То е заложено и в двете програми – инвестиции в образование\", каза още Борисов.\"В контекста на едни обединени Балкани могат да се направят много неща в сферата на селското стопанство и животновъдството\", посочи българският премиер и обясни, че само производството на България не е достатъчно да задоволи нуждите на пазара в ОАЕ.Той посочи, че страните от Балканите могат да се кооперират в износа си. \"При една добра координация можем да бъдем конкурентни на този пазар\", каза Борисов.По думите му е обсъждано засилване на сътрудничеството в сферата на сигурността и в борбата с тероризма, и необходимостта да се постигне много добра координация между службите и правозащитните органи.", "date": "2018.10.21", "title": "Премиерът: Може да изпратим млади футболисти на подготовка в Манчестър Сити"}
{"url": "https://offnews.bg/bojni/hiui-fiuri-shte-vidim-koj-e-po-dobriat-kogato-udari-gongat-690371.html", "text": "Хюи Фюри гостува в предаването \"Тази неделя\" по bTV и отново се закани, че ще спечели двубоя срещу звездата ни в профибокса Кубрат Пулев в \"Арена Армеец\".\"Много се радвам, че съм в България. Нямам търпение за мача. На ринга ще сме само аз и Пулев. Не мисля за загубата. Публиката не ме притеснява, даже ме мотивира, че ще се бием в България. Пулев никога не се е бил с човек като мен. Аз съм различен тип боксьор\", каза съперникът на Кобрата.Той е старец за мен. Ще видим кой е по-добрият, когато удари гонгът. Подготовката ми беше много тежка. Истински ад. Тренирам от 3 месеца, мога да го нарека изтезание.Отрязах се от света – без телефони, без социални мрежи. Не комуникирах дори с най-близките хора, семейството ми. Съсредоточих се изцяло върху битката\", каза Фюри.Той бе в компанията на своя треньор и баща Питър, който заяви, че двамата боксьори имах сходен опит, защото са се изправяли срещу едни и същи съперници.Дългоочакваният сблъсък ще бъде на 27 октомври в \"Арена Армеец\". Победителят ще стане официален претендент за световната титла на Международната боксова федерация (IBF), чийто носител е Антъни Джошуа.", "date": "2018.10.21", "title": "Хюи Фюри: Ще видим кой е по-добрият, когато удари гонгът"}
{"url": "https://offnews.bg/sviat/tezhka-vlakova-katastrofa-vze-zhertvi-v-tajvan-690374.html", "text": "Най-малко 17 души загинаха при дерайлиране на влак в източната част на Тайван, предадоха световните агенции.Трагедията се разиграла в Суао, в източния окръг Илан. Сериозно ранени са 80 души, предаде ДПА. При дерайлирането на влака са се преобърнали пет от общо осемте вагона. Води се разследване за причините за катастрофата.", "date": "2018.10.21", "title": "Тежка влакова катастрофа взе жертви в Тайван"}
{"url": "https://offnews.bg/112/tir-se-obarna-na-okolovrastnoto-vodachat-e-postradal-690370.html", "text": "ТИР се е ударил в информационни табели и се е преобърнал на Околовръстното,  преди разклона за с. Казичене, съобщи МВР. Водачът на камиона е пострадал. На място веднага са изпратени екипи на полицията, пожарната и Бърза помощ. Сигналът за инцидента е подаден в 12 часа. Временно е ограничено движението на моторни превозни средства в района. Пострадалият е в тежко състояние. „Човекът е с гръдна, коремна и лицево-челюстна травма. В момента колегите го стабилизират и го подготвят за транспортиране в Окръжна болница. Мъжът е чужд гражданин,  заяви говорителят на Центъра за спешна медицинска помощ – София Катя Сунгарска, цитирана от Фокус. Сунгарска уточни, че дълго време пожарната се е опитвала да извади пострадалия от ТИР-а.Има доста разлято гориво, инцидентът е тежък, коментира още Сунгарска. ", "date": "2018.10.21", "title": "ТИР се обърна на Околовръстното, водачът е пострадал"}
{"url": "https://offnews.bg/futbol/gabriel-obertan-i-dvete-strani-iskahme-da-prepodpisha-i-az-i-spas-690382.html", "text": "Френската звезда на Левски Габриел Обертан преподписа своя договор с клуба, а новината бе оповестена в сайта на \"сините\". Футболистът парафира своя нов контракт до 2021 година.Обертан се присъедини към редиците на \"сините\" през юли 2017 година и бързо се превърна в основен играч. Французинът е записал 48 мача с екипа на Левски до момента, в които има на сметката си три гола.С тази новина със сигурност в сърцата на \"сините\" фенове ще има сериозна доза радост, след като отборът вчера загуби дербито срещу Лудогорец. Обертан говори малко, след като стана ясно, че ще остане в отбора до 2021 година.\"Чувствам се страхотно. И двете страни искахме това да се случи - и аз, и Спас Русев. Знаех от самото начало, че ще стане и съм наистина съм радостен, че ще остана.Чувствам се много добре, исках да подпишем след победа. Вчера се опитахме положихме доста усилия, тепърва предстоят хубави дни\", заяви Обертан.\"Честно казано не бях изненадан, защото познавам тази любов на феновете. Но е наистина великолепно да имаш такава подкрепа. Толкова хора бяха пропътували това разстояние, а самото пътуване е тежко. Опитахме наистина, дадохме всичко и те усетиха това.Начинът, по който ни подкрепяха след мача бе страхотен. Нещата се развиват добре. Това е леко разочарование, но все още има много мачове. Това, че хората ме обичат ме кара да се боря за всяка топка, за всяка минута.Оставам фокусиран и концентриран по време на мач и понякога пропускам тези скандирания. Но след мач жена ми ми казва какво се е случвало. В края на мача усещам всичко.И за мен и за останалите играчи е прекрасно. Щастлив съм, че хората се връщат на стадиона. Те винаги са били там, но последните 10 години са били тежки. Радвам се, че ни подкрепят без значение какво се случва\", добави французинът.", "date": "2018.10.21", "title": "Габриел Обертан: И двете страни искахме да преподпиша - и аз, и Спас Русев"}
{"url": "https://offnews.bg/politika/borisov-kam-prestolonaslednika-v-abu-dabi-vie-ste-ni-vrata-kam-zaliva-690372.html", "text": "Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян.Премиерът Борисов определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ. Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.Премиерът Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество. Премиерът отбеляза благоприятния бизнес климат в страната ни, за който правителството работи целенасочено и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности.От все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към Българското председателство на Съвета на Европейския съюз. Премиерът Борисов акцентира върху решението на страната ни да включи като акцент в европейския дневен ред темата за Западните Балкани и перспективата за тяхното развитие. Той запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави-членки на ЕС за европейската перспектива на Западните Балкани. Българският министър-председател обърна внимание на това колко етнически шарени са Балканите и изтъкна, че страната ни е пример за етническа толерантност.Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.Според премиера Борисов България и ОАЕ следва да използват всички предимства на своето стратегическото разположение в своите региони и да играят една за друга ролята на „врата“ за своя инвестиционен и експортен интерес съответно към Европа и към Залива. Министър-председателят потвърди и интереса на България да изгради ефективно партньорство с ОАЕ във важна област каквато е сигурността. Престолонаследникът на Абу Даби изрази желание да посети България. От своя страна българският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ“, добави премиерът Бойко Борисов.", "date": "2018.10.21", "title": "Борисов към престолонаследника в Абу Даби: Вие сте ни врата към Залива, ние за вас към ЕС"}
{"url": "https://offnews.bg/politika/krum-zarkov-vazhni-sa-resheniata-koito-predlagame-v-zdraveopazvaneto-690373.html", "text": "Всичките ни критики по вота на недоверие по темата Здравеопазване се приемат, но са важни и решенията, които предлагаме. Всички признават, че има проблеми, но никой не предлага решение. Това каза зам.-председателят на ПГ на \"БСП за България\" Крум Зарков. Народният представител припомни, че дългоочакваните модели, които са били поискани от новоназначения министър на здравеопазването не отговарят на нито един от ключовите въпроси в българското здравеопазване.Нищо не се казва за дълговете на болниците, които фалират една след друга и град след град, нищо не се казва за остойностяването на медицинските дейности, в това число- консумативи, медицински труд, нищо не се казва за кадровата катастрофа, която разтриса здравеопазването и скоро ще осъмнем без лекари, така както сме се събудили без медицински сестри\", подчерта Зарков. Той коментира, че министерството на здравеопазването предлага да се налеят още 800 млн. лв., които да дойдат от джоба на всички българи, заделяйки по още 12 лв. за здравеопазване. Той обясни, че не става ясно какво точно ще се направи с тези пари, нито става ясно с какво те ще променят самата система.\"Парите в здравеопазването трябва да намерят далеч по- ефективни канали за изразходване, при все че говорим за 8 млрд. лв., които годишно се разходват в системата.\" - препоръча той. Припомни, че общинските болници във Враца, Ловеч, Види, Стара Загора, Чирпан и още много други градове са пред фалит и в същите тези градове \"никнат като гъби частни клиники\", което не е лошо, ако не беше за сметка на публичния ресурс. \"Ние предлагаме публичният ресурс да бъде насочен към публичните лечебни заведения\", подчерта Зарков. Той коментира, че всяко населено място трябва да има достъп до качествена общинска, държавна, университетска болница. \"Това не е искане на БСП, това е конституционно право на всеки българин\", заключи Крум Зарков.", "date": "2018.10.21", "title": "Крум Зарков: Важни са решенията, които предлагаме в здравеопазването"}
{"url": "https://offnews.bg/politika/elena-joncheva-vseki-vot-na-nedoverie-kam-gerb-e-zakasnial-690363.html", "text": "Всеки вот на недоверие към ГЕРБ е закъснял.Това каза говорителят на ПГ на \"БСП за България\" Елена Йончева пред БНТ. Тя коментира, че всеки един българин, който е имал досег със здравеопазването, знае какво е състоянието му. Йончева обясни, че болниците дължат над 600 млн. лв., като над 200 млн. се дължат на чужди застрахователи, в резултат на което, много българи не могат да получат медицински услуги в чужбина.\"Много българи чакат за трансплантации, защото държавата не се е разплатила. Погромът в здравеопазването е огромен\", коментира Йончева. Тя припомни, че България е на първо място в Европа по смъртност, на първо място по детска смъртност, на първо място по сърдечно-съдови заболявания и на първо място по предотвратима смъртност.Йончева поясни,че 2/3 от хората имат ограничен достъп до здравеопазването и това не е констатация на БСП, а на правителството. \"Трябва да си отговорим какво здравеопазване искаме - дали искаме то да е като в Латинска Америка, дали искаме здравеопазване, каквото е в Африка, като това, в страните от Третия свят, или здравеопазване каквото има в Европа\", отбеляза Елена Йончева. Тя коментира, че около 50% от средствата за здравеопазване се дават от джоба на българина, докато в Европа цифрата е под 20%. Това означава, че здравеопазването в Европа е споделена отговороност - хората, които имат по-ниски доходи, имат достъп до добро здравеопазване, какъвто достъп имат хората с по- високи доходи\", коментира Йончева. Тя обясни, че държавата трябва да гарантира правото на всеки един човек на здравеопазване. \"Погромът в здравеопазването е повсеместен и няма отговор защо, при положение че средстава има\", заключи Елена Йончева.", "date": "2018.10.21", "title": "Елена Йончева: Всеки вот на недоверие към ГЕРБ е закъснял"}
{"url": "https://offnews.bg/futbol/kucheto-vreme-e-tcska-da-postigne-edna-izrazitelna-pobeda-690361.html", "text": "Бившият нападател на ЦСКА Георги Денев - Кучето си пожела победа преди днешния двубой срещу Етър. Според него вече е крайно време \"червените\" да постигнат по-изразителен успех в първенството.\"Победата е абсолютно задължителна, това е ясно. Време е и за една изразителна победа, каквато за мен е с над 3 гола разлика. Ситуацията е добра, тъй като феновете са ентусиазирани след купуването на емблемата.Трябва да се спечели убедително и да се покаже силна игра. На моменти отборът не показва това, което на всички ни се иска. Аз съм сигурен, че съвсем скоро отново ще влезем в правилния път и ще запишем серия от успешни резултати.Представянето в дербитата не ме притеснява. Не е станало нещо фатално, още е много рано и не бива да се вадят прибързано изводи. Отборът разполага с доста добра атака, но има какво да се желае от халфовете. Тепърва ще става интересно”, казва Денев пред \"Тема Спорт\".", "date": "2018.10.21", "title": "Кучето: Време е ЦСКА да постигне една изразителна победа"}
{"url": "https://offnews.bg/obshtestvo/protest-shte-spira-dvizhenieto-na-okolovrastnoto-tcarigradsko-i-samok-690365.html", "text": "Три важни пътни артерии в столицата - Околовръстното, „Цариградско шосе\" и „Самоковско шосе\" ще бъдат блокирани днес в 17 часа. Жителите на Казичене, Кривина, Бусманци, Горубляне, Панчарево и Кокаляне ще спрат движението в районите.Те са недоволни, че в продължение на години не се решават проблемът с липсата на канализация. Хората се оплакват и от често спиране на тока.  Жителите на Горубляне ще спрат движението на кръстовището на бул. Цариградско шосе при улиците “Павел Красов” и “Димитър Пешев”. Живеещите в Казичене ще се заемат с блокадата на Околовръстния път. Хората от Панчарево и Кокаляне ще направят пътна блокада на “Самоковско шосе”.Всички те са на мнение, че Столична община ги дискриминира за сметка на панелните жилищни комплекси, които плащат по-нисък данък смет. Протестиращите са и против привилегията да се използват безплатно междублоковите пространства.СО облагородява всяка година тези пространства, а не отделя средства за канализация във въпросните четири квартала", "date": "2018.10.21", "title": "Протест ще спира движението на Околовръстното, Цариградско и Самоковско шосе"}
{"url": "https://offnews.bg/obshtestvo/rachkov-i-zueka-shte-izpitvat-uchenitci-ot-15-oblasti-na-stranata-690362.html", "text": "Министерството на регионалното развитие и благоустройството продължава образователно - патриотичната кампания „Моят град е моята крепост“, в която актьорите Димитър Рачков и Васил Василев – Зуека изпитват ученици. На 24 и 30 октомври ще се проведат два полуфинала в градовете Сливен и Габрово. По време на състезанията 15 отбора ще премерят знания и само два от тях ще стигнат до големия финал, който ще се проведе на 04 ноември в град София. С помощта на Министерството на образованието и науката бяха излъчени отбори от всяка област. Децата ще премерят знания в три състезателни кръга. В първия всеки отбор ще отговаря на два въпроса за родния му край, като ще трябва да познае обектите от снимката (културни и туристически обекти, финансирани от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е Колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министърът на регионалното развитие и благоустройството Петя Аврамова. В журито са още зам.-регионалният министър Деница Николова, зам.-министърът на образованието и науката Таня Михайлова, както и кметът и областният управител от града-домакин. Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. И, разбира се, много подаръци за победителите. На 24 октомври в зала „Сливен“ знания ще премерят отборите от областите Сливен, Бургас, Ямбол, Хасково, Пловдия, Смолян, Кърджали и Стара Загора. А на 30 ноември, в зала „Възраждане“, град Габрово, ще се състезават деца от областите Велико Търново, Видин, Враца, Монтана, Ловеч, Габрово и Плевен. Преди лятната ваканция бяха проведени два полуфинала от образователно-патриотичната кампания „Моят град е моята крепост“, в които се включиха деца от останалите 13 области на страната. Отборите победители от град Перник и Шумен ще покажат знания на финала. След състезанията в Сливен и Габрово ще станат ясни и другите два отбора, които ще се явят на грандиозния финал в зала 1 на НДК на 4 ноември. На него Зуека и Рачков ще изпитват четирите отбора победители.", "date": "2018.10.21", "title": "Рачков и Зуека ще изпитват ученици от 15 области на страната"}
{"url": "https://offnews.bg/obshtestvo/predlagat-posmartna-nagrada-za-shofiora-s-infarkt-zad-volana-kojto-sp-690367.html", "text": "Шофьорът на училищния микробус Румен Иванов Архипов, спасил живота на 12 деца, да бъде удостоен посмъртно със званието Почетен гражданин на Кюстендил, предлага с докладна до Общинския съвет кметът на община Кюстендил Петър Паунов.Румен Архипов е роден на 11 март 1964 година. Учил е във Второ Основно училище и в Техникума по електротехника. Трудовият му стаж е в Оптико-механичния завод и Мини Бобов дол. От 15 години е шофьор в транспортна фирма, превозваща ученици от град Кюстендил към селата в общината. Той е един от любимите шофьори на учениците.По данни от доклада на директорите на Природо-математическата гимназия и Начално училище „Св. Климент Охридски” на 15 октомври, в деня на трагичния инцидент, Румен Архипов е превозвал 10 ученици от гимназията и двама от Началното училище, от Кюстендил към селата Слокощица и Пиперков чифлик, съобщи Дарик. По време на пътуването той получава масивен инфаркт и изпада в безсъзнание. В последните секунди от живота си той проявява истинско геройство, като опитвайки се да овладее автобуса, натиска с двата си крака спирачката, дърпа ръчната такава, изключва двигателя и успява да спре в оградата на къща в село Слокощица. Пренебрегвайки болката, която вероятно е изпитвал, той успява да спаси живота на децата, които е превозвал, пише в докладната до Общинския съвет, която ще бъде гласувана на 25 октомври.", "date": "2018.10.21", "title": "Предлагат посмъртна награда за шофьора с инфаркт зад волана, който спаси 12 деца"}
{"url": "https://offnews.bg/politika/borisov-v-oae-posreshtna-go-ministarat-na-izkustvenia-intelekt-690350.html", "text": "Министър-председателят Бойко Борисов е на официално посещение в Обединените арабски емирства (ОАЕ). Това е първа визита на български премиер в Абу Даби. Настоящото посещение се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София, посочват от Министерския съвет. Снощи Борисов беше посрещнат от министъра на изкуствения интелект на Абу Даби. В рамките на визитата премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед ал Нахаян, както и с вицепрезидента и министър-председател на ОАЕ шейх Мохамед бин Рашид ал Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.Днес премиерът премиерът Бойко Борисов и водената от него делегация, ще замине за Египет, където ще се срещне с президента на Република Египет Абдел Фатах Ас Сиси. В продължение на разговорите им в Кайро по време на 73-та сесия на Общото събрание на ООН, двамата ще обсъдят активизиране на двустранните отношения и задълбочаване на сътрудничеството във всички области от взаимен интерес.В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.", "date": "2018.10.21", "title": "Борисов в ОАЕ, посрещна го министърът на изкуствения интелект"}
{"url": "https://offnews.bg/obshtestvo/sled-sedmitca-na-suho-pusnaha-vodata-v-lom-690366.html", "text": "Шест дни след аварията на основен водопровод в Лом и околните населени места, водата потече.Още в сутрешните часове домовете в ниската част на града, както и в останалите засегнати от аварията села вече имаха вода.Детските заведения и училищата в Лом обаче ще останат затворени и в понеделник заради дезинфекция.Тогава се очаква бедственото положение, обявено в началото на седмицата, да бъде отменено.", "date": "2018.10.21", "title": "След седмица на сухо: Пуснаха водата в Лом"}
{"url": "https://offnews.bg/obshtestvo/iaka-tapa-na-patia-sofia-pernik-prez-vladaia-zapochva-remont-690351.html", "text": "Ремонт на пътя София - Перник през Владая започва от вторник. Трафикът се насочва по АМ „Люлин“ и по първокласния път ще преминават единствено автомобилите на масовия градски транспорт, съобщи АПИ.Целта е до началото на ноември да завърши ремонтът на близо 1,5 км (в участъка от км 278+566.60 до км 279+170 и от км 281+100 до км 282+000).За улеснение на трафика по автомагистрала „Люлин“ в пиковите часове ще има реверсивно движение в отсечката в района на свлачището при 9-ти километър. От 7 ч. до 13 ч., когато трафикът от Перник към София е по-интензивен, ще има една лента в посока Перник и две ленти за София. От 13 ч. до 7 ч. сутринта на следващия ден съответно ще има две ленти за Перник и една за София. Скоростта на движение в този участък от автомагистралата ще е ограничена до 50 км/час.Движението по АМ „Люлин“ не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-ти километър. Очаква се предвидените аварийно-възстановителни дейности да завършат до 26 октомври. Агенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.10.21", "title": "Яка тапа на пътя София - Перник през Владая, започва ремонт"}
{"url": "https://offnews.bg/sviat/v-polsha-glasuvat-na-mestni-izbori-parvi-test-za-upravliavashtite-nat-690368.html", "text": "В Полша гласуват на местните избори, които са първият общонационален тест за подкрепата за управляващите националисти, чиято политика породи улични протести и конфликти с лидерите на ЕС, предадоха Асошиейтед прес и БТА. Над 25 000 избирателни секции ще бъдат отворени до 21,00 ч. (23,00 ч. бълг. време). Управляващата партия \"Право и справедливост\" се надява да укрепи позициите си и контрола над властта. Според последните социологически изследвания нейните кандидати се подкрепят от около една трета от избирателите - средно 35-40 процента.Вотът също така ще измери силата на опозицията, обединена в \"Гражданска коалиция\", която според прогнозите ще събере около 25 процента. Основната партия в коалицията е Гражданската платформа, която управляваше Полша осем години, преди \"Право и справедливост\" да спечели властта през 2015 г. Фокусът е върху най-големите градове, които традиционно са проевропейски настроени, отбелязва АП.Изборите за първи път се провеждат по ново законодателство, посочва ТАСС. Внесените през януари поправки например ограничиха броя на последователните мандати за кметовете до два, но срокът им бе удължен - от 4 на 5 години. Повече бе засегната работата на Държавната избирателна комисия - бяха въведени два вида избирателни комисии, едните организират вота, а другите се занимават с преброяването. Сред техническите нововъведения са прозрачните урни и едностраничните бюлетини. На миналите избори бюлетините бяха във вид на книжки, което обърка избирателите и доведе до много невалидни бюлетини, припомня агенцията.На предишните местни избори през 2014 г. Държавната избирателна комисия започна да използва електронна система за преброяване, която на първия тур показа проблеми и резултатите станаха известни чак след седмица, защото се наложи да се премине към ръчно броене. Това накара някои политици да искат анулиране на вота.Тази година има опасения, свързани с обновяването на Избирателния кодекс, който въвежда изискването гласоподавателите да използват само знака \"Х\". ", "date": "2018.10.21", "title": "В Полша гласуват на местни избори, първи тест за управляващите националисти"}
{"url": "https://offnews.bg/112/gdbop-v-aktcia-zadarzhali-gargata-690364.html", "text": "Операция на ГДБОП срещу престъпна група за разпространение на наркотици и насилствени действия спрямо хора се провежда на територията на Благоевград, Банско и Разлог, съобщи БНР, като се позовава на свои източници от МВР.До момента са задържани над 5 души, сред които и лидерът на групата Атанас Мечев с прякор Гаргата.В момента продължават претърсванията на адреси в трите града. Обиски се извършват и в София.", "date": "2018.10.21", "title": "ГДБОП в акция, задържали Гаргата"}
{"url": "https://offnews.bg/interviu/menidzhar-na-pandrol-obsazhdame-delo-sreshtu-spasi-sofia-za-relsite-n-690318.html", "text": "Неправтелствената организация \"Спаси София\" огласи преди дни свое разследване, според което под релсите на столичната ул. \"Граф Игнатиев\" се полага материал, който няма да е достатъчно ефективен за опазване на сградите от вибрациите при движението на трамваите. В скандала бяха набъркани имената на две чуждестранни компании - австрийската Getzner, чийто материал не е използван, и международната Pandrol, основана в Белгия, чиято виброизолационна система се използва в момента в проекта. Според \"Спаси София\" подмененият материал не е нов, а от рециклирани материали и е около три пъти по-тежък от изискването, заложено в обществената поръчка, с която за строител е избрана \"Джи Пи Груп\". От организацията твърдят още, че материалът на \"Пандрол\" е по-евтин и това ще спести 160 000 лева на \"Джи Пи Груп\". В резултат в София пристигна инж. Анджей Замаро, мениджър продажби на „Пандрол“ за Югоизточна Европа, с когото OFFNews разговаря. Г-н Замаро, защо пристигнахте в България, повика ли ви някой?Дойдох в София по две причини. Едната е, международната научна конференция \"Железопътен транспорт - Стратегия за развитие\" (Железопътен форум 2018), организирана в петък, 19 октомври, под егидата на министъра на транспорта, информационните технологии и съобщенията. В тази конференция компанията „Пандрол“ участва и представи технологии за заваряване. Втората причина за идването ми е желанието да се провери качеството и напредъка на строителните работи, извършени по изграждането на релсовия път на ул. \"Граф Игнатиев\". В началото на октомври „Пандрол“ получи писмо от г-н Зографски(Андрей Зографски е част от организацията Спаси София - бел. ред.), с няколко въпроса, касаещи QTrack профилите. В рамките на 2 дни, след като проверихме текущата ситуация на място от наш представител, веднага изпратих до г-н Зографски отговори на неговите въпроси. В писмото си уверих г-н Зографски, че в близко бъдеще ще посетя София, за да проверя качеството на дейностите по ремонта, предложени от „Пандрол“ на изпълнителя. Бяхте ли на ул. Граф Игнатиев да видите как се изграждат релсите, открихте ли недостатъци в работата на българските изпълнители?Да, в четвъртък, отидох на ул. \"Граф Игнатиев\" и проверих цялото трасе. Впечатлението ми е изцяло положително. Има някои малки повреди, причинени от машините, които са много лесни за отстраняване и няма да повлияят на качеството. Досега нищо не е повлияло на нашите гаранционни условия. И все пак, моля, вземете под внимание, че релсовия път все още се строи. Последната ни дума ще е след завършването, разбира се, но ние сме оптимисти.Можете ли да гарантирате на хората, които живеят и работят в района, че шумът от трамваите ще намалее чувствително?Да, „Пандрол“ уверява гражданите на София, че системата, която сме доставили, ще отговори на техните очаквания и сериозно ще подобри тяхното качество на живот, както показват и прецизните и детайлни изчисления, които сме направили.Как ще отговорите на обвиненията, че материалите ви са некачествени и не са подходящи за това трасе?Всяко твърдение за материали втора употреба и/или ниско качество е абсолютно неоснователно. Нашите еластомерни продукти са НОВИ ПРОДУКТИ, произведени от щателно подбрани гумени гранули, свързани с полиуретанова смола. Продуктите, доставени в София, са с най-високо качество, идентични с материалите, които сме доставили и продължаваме да доставяме на много европейски градове, напр. Брюксел, Париж, Тампере, Мадрид, Лисабон, Флоренция, Варшава. Вие сте голяма компания, ще предприемете ли някакви действия, за да защитите името си?„Пандрол“ много сериозно разгледа невярната информация за ул. „Граф Игнатиев“, която се разпространява от определени хора и компанията обмисля всички възможни правни последствия на този въпрос. Компанията вече официално поиска записите от излъчените в националните медиите твърдения, които се разглеждат от правния отдел.Може ли да направите сравнение на цените на двата типа виброизолационни подложки, защото се твърди, че произвежданата от Вашата компания е по-евтина?Въз основа на моя опит, цените на пазара са доста сходни, а ние винаги се стремим да поддържаме конкурентно предимство. С колко страни работи компанията „Пандрол“? Дайте пример с някои от големите си проекти?Списъкът от проекти е огромен и включва градове като: Сидни (AUS) - 19 километра трамвайна линия, Флоренция (IT) - 16 км трамвайно трасе, Сарагоса (ESP) - 12 км трамвайно трасе, Атина (GRE) - 54 км трамвайно трасе, Берген (NOR) - 10 км трамвайна линия, . Брюксел (BE) - 27 км трамвайна линия и много други.Компанията:Pandrol работи на 5 континента в над 100 страни. За фирмата работи екип от над 1700 души. Годишният й оборот надхвърля 1 милиард евро. Решения й са приложени в над 400 железопътни линии.2014, железопътното подразделение на компаниите за CDM и фабриката на RBSI бяха закупени от Pandrol - член на железопътните подразделения на Delachaux Group, световен лидер в критично важните съоръжения, услуги и системи, обслужващи железопътната група на железопътната инфраструктура като отговорно звено за разработване и производство на еластични системи за железопътна линия.2017, в стремежа си да засили ангажимента си към пазара на железопътна инфраструктура, групата Delachaux обедини своите бизнеси с железопътни подразделения под една единна марка Pandrol.Инж. Анджей ЗамароРоден през 1958 г. в Полша. През 1983 г. завършва Факултета по строителство във Вроцлавския технологичен университет с магистърска степен по инженерство. След дипломирането си започна работа като дизайнер за Централния институт за изследвания и проектиране за открит добив. 1994 г. започва работа като технически съветник, специализиран в прилагането на нови технологии на полския пазар. Освен това, работи за SIKA, Швейцария, като специалист по мостове и железопътни пътеки за строителство и ремонт, а след това за полската компания Megachemie като R & D мениджър. В сътрудничество с Edilon, Холандия, успешно въвежда системи за фиксиране на железопътни линии, предназначени за железопътни и трамвайни трасета на полския пазар. 2006 г. започва да работи в железопътния участък на компаниите CDM, създадена през 1951 г. в Белгия, специализирана в проектирането, разработката и производството на виброизолационни системи, предназначени за сгради и железопътни линии. От 2012 г. работи като мениджър продажби, отговарящ за региона на Централна и Източна Европа.", "date": "2018.10.21", "title": "Мениджър на Пандрол: Обсъждаме дело срещу Спаси София за релсите на Графа"}
{"url": "https://offnews.bg/futbol/mesi-sas-schupena-raka-propuska-el-klasiko-690357.html", "text": "Суперзвездата на Барселона Лионел Меси ще отсъства от терените за три седмици. Аржентинецът е със счупена ръка от мача със Севиля, който се игра снощи. Каталунците победиха с 4:2 на \"Камп Ноу\".Тогава Меси пострада при единоборство със съперников футболист и бе заменен още през първото полувреме. След направените първоначални прегледи се разбра, че Лео има фрактура на радиалната кост на дясната ръка.Така треньорът Ернесто Валверде ще трябва да прави промени в атаката на тима за важните срещи следващата седмица срещу Интер в Шампионската лига и Реал Мадрид за първенство на 28 октомври от 17:15 часа българско време.Каталунците ще се лишат от услугите му и за двубоите от Ла Лига срещу Райо Валекано и Бетис и за Купата на краля срещу Културал Леонеса, а евентуално аржентинецът може да се завърне на 24 ноември срещу Атлетико Мадрид.", "date": "2018.10.21", "title": "Меси със счупена ръка, пропуска Ел Класико"}
{"url": "https://offnews.bg/politika/gerb-sreshtu-dps-na-vtori-tur-za-kmet-na-silistrenskoto-selo-suhodol-690352.html", "text": "Втори тур на избори за кмет на кметство Суходол, община Главиница, се провежда днес.На първия тур Абедин Нури Рушид, издигнат от ГЕРБ, получи 191 гласа, а Недрет Юсеин Алил от ДПС – 189 действителни гласове.Броят на избирателите е 640 души.До избори в кметството се стигна, защото предишния кмет Хамид Незир Рушид почина. ", "date": "2018.10.21", "title": "ГЕРБ срещу ДПС на втори тур за кмет на силистренското село Суходол"}
{"url": "https://offnews.bg/112/spaseni-turisti-v-lozenskata-planina-dvama-ot-izrael-se-izgubili-kraj-690354.html", "text": "Изгубени туристи в Лозенската планина и в района на Рилския манистир са спасявали от ПСС.  И двете акции са приключили успешно малко след полунощ.Четирима български туристи са се изгубили в района на Лозенската планина, а край Рилския манастир – двама израелски граждани.Всички са намерени в добро състояние. ", "date": "2018.10.21", "title": "Спасени туристи в Лозенската планина, двама от Израел се изгубили край Рилския манастир"}
{"url": "https://offnews.bg/sviat/sasht-se-otkazvat-ot-dogovora-s-rusia-za-raketite-sas-sreden-obseg-690359.html", "text": "САЩ ще се изтеглят от сключения с Русия Договор за ликвидиране на ракетите със среден обсег на действие.Информацията беше потвърдена от президента Доналд Тръмп. Според него Москва е нарушила знаковото споразумение.От своя страна външното министерство на Русия заяви, че страната винаги строго е спазвала клаузите по договора. По думите на дипломат номер едно на Русия - Сергей Лавров, Москва има редица въпроси към американските си колеги по изпълнението на заложеното в документа.Договорът е подписан през 1987 година от Михаил Горбачов и Роналд Рейгън и забранява наземните ракети с обсег между 500 и 5 500 км.Днес в Русия пристига американският съветник по национална сигурност Джон Болтън, съобщи БНТ. Очаква се договорът да бъде една от темите, които той ще обсъди с колегата си Николай Патрушев и външния министър Сергей Лавров.", "date": "2018.10.21", "title": "САЩ се отказват от договора с Русия за ракетите със среден обсег"}
{"url": "https://offnews.bg/obshtestvo/sv-ilarion-maglenski-se-borel-s-eretitcite-te-go-ubili-s-kamani-690341.html", "text": "Църквата почита днес Св. Иларион Мъгленски, който живял в 12 век. Името Иларион означава радост, веселие. Родителите го нарекли така, защото за тях той бил дълго чакана радост. Получил солидно образование и на осемнадесетгодишна възраст Иларион станал монах. Бързо преуспявал в духовния живот. Игуменът на светата обител го обикнал много. Като бил вече на смъртно легло, завещал на братята да го приемат като свой нов игумен.Като игумен Иларион се грижел неуморно за спасението на всички братя. Подбуждал ги да се пазят от грехове, да живеят праведно и благочестиво. Станал широко известен със светия си живот. Едни идвали при него за съвети, а други заживяли в манастира под негово ръководство.Във време на голям глад по неговите молитви празните житници на манастира се напълнили с пшеница. С нея той хранел не само своите, но и чуждите хора, които идвали при него за помощ.Българският архиепископ Евстатий посветил в 1134 г. Иларион за епископ Мъгленски.В онова време Мъглен, град в Македония, бил известен с изобилие от привърженици на разни ереси. За борба с тия еретици, които разстройвали единството на Църквата и народа, бил необходим тъкмо такъв високопоставен и пламенен в ревността си по Бога мъж, какъвто бил св. Иларион.Той започнал открита и смела борба срещу еретиците. В беседи пред своето паство разкривал същността на православната изповед и изобличавал лъжеученията. Често излизал и в открити спорове с еретиците. Така той, от една страна, пазел своето паство от еретическа зараза, а от друга обръщал еретиците към Православието.Еретици – фанатици често се озлобявали силно срещу него. Веднъж някои от тях така се озверили срещу него, че го били с камъни до смърт. Но Бог запазил живота му. Това чудо поразило враговете. И мнозина от тях приели православното учение.Св. Иларион тихо починал на 21 октомври 1164 година. Когато по-късно бил отворен гробът му, мощите му се оказали нетленни. Много болни получавали изцеление от тях.В 1206 г. българският цар Калоян понесъл тържествено светите мощи в своята столица Търново. При турското нашествие в края на ХІV век благочестиви християни на столицата ги скрили в подземие, по-късно гърците ги открили и тайно ги пренесли в Цариград.Не е известно къде се намират сега свети мощи на еп. Илариион Мъгленски.", "date": "2018.10.21", "title": "Св. Иларион Мъгленски се борел с еретиците, те го убили с камъни"}
{"url": "https://offnews.bg/futbol/levski-kam-fenovete-pak-sartcata-shte-sa-palni-pak-stadionat-shte-e-690358.html", "text": "От Левски благодариха на феновете за подкрепата в дербито от 12-ия кръг на Първа лига срещу Лудогорец. \"Сините\" загубиха с 1:2 при гостуването си в Разград и сдадоха първото място в първенството.Въпреки поражението, футболистите на треньора Славиша Стоянович демонстрираха добър футбол и определено не заслужаваха да напуснат терена победен.\"!\"", "date": "2018.10.21", "title": "Левски към феновете: Пак сърцата ще са пълни, пак стадионът ще е син"}
{"url": "https://offnews.bg/kultura/prikazka-za-nedelia-ribariat-misho-i-mishokat-mishel-690344.html", "text": "Eдин рибар се беше подредил на брега на реката, сякаш се канеше там да векува – та палатка, дюшек и спален чувал, та лаптоп, примус и изобилие от хранителни запаси. Само че човекът беше малко ретро, към лаптопа беше включил отделно и клавиатура, и мишка, пък в главата му се въртяха куп идеи за роман ли, за филм ли, неясно какво. Слуката на Мишо като риболовец не беше голяма и след няколко дни и нощи край вира той реши да тръгне обратно към дома, а улова си да остави на приятели. Да чистят, да пържат и да се радват на прясната мряна, пък и да го хвалят... На него му стигаше, че е прекарал времето на чист въздух, в тишина и спокойствие, далече от разни кални номера и клюки.Де да знаеше Мишо, че в раницата с лаптопа се е намърдал мишок на име Мишел, който много искаше да опознае големия свят, а не само родните ливади край вирчето. Всъщност истинската причина полският гризач да предприеме рискованото си пътешествие беше друга и както се казва, съвсем лична. Той случайно бе зърнал електронната мишка на рибаря и си беше загубил ума по нея. Такава красавица, сребристо сива, с дълга-дълга опашка не беше срещал досега. По нейна заповед лаптопът говореше, пееше, а Мишел надничаше от близките храсти и в захлас следеше всяко нейно трепване и примигване, болен от възхищение. Е, поглаждаше и мустаците си с желание, но то бе в реда на нещата, надяваше се скоро да й се хареса с юначен вид, прагматизъм, всеотдайност.Ето защо мишокът пристигна в дома на рибаря тайно и като огледа обстановката, обзе го неописуема тревога. Стените бяха целите в библиотечни рафтове, книга до книга, диск до диск. Първата му мисъл бе дали пък тук не го чака някой ояден книжен плъх, който вече е спечелил сърцето на неговата изгора? Разтършува се, прелисти един-два албума, откъсна по някоя страница от дебелите томове, колкото да успокои нервите си с хапка-две, но за щастие не откри следи от съперници. В същото време компютърната мишка се изтягаше на писалището като съблазнителна моделка и ставаше все по-уверена, че сърцето на Мишел завинаги е нейно. Иначе защо ще я преследва най-упорито до жилището й, скрит и без дъх в раницата на рибаря?... Така си беше, неин беше Мишел навеки, ала рибарят Мишо по незнайно какви признаци веднага усети: в къщата му шета неканен гостенин. И започна яростна борба да го прогони колкото може по-далече.В първия ден на нежеланото присъствие рибарят купи смъртоносна отрова за гризачи и я посипа по полиците, в ъглите на стаята, даже на перваза на прозореца тури. Ала Мишел не беше вчерашен, като стъпи в разпръснатия прах, веднага хукна към банята да се окъпе, как би могъл мръсен да се доближи до своята избраница, да я докосне?... Тя му изглеждаше толкова смирена, изящна, светеща от чистота, полегнала между неговото сиво битие и неизвестните вселени, а той да застане при нея немит, несресан, с увиснали уши и мустаци...На следващия ден рибарят Мишо заложи страшни капани, но Мишел изгаряше от такава страст към електронната мишка, че и през ум не му мина заради залък хляб или парченце сирене да тършува из железариите. А и ако само се беше докоснал до метала, сигурно щеше да го разтопи с любовта си. Цялото същество на мишока изгаряше от присъствието на красавицата, която при най-лек допир показваше споделени чувства ту с лирични стихове, ту с музика, разтърсваща душата. Дали би могъл за миг да я прегърне и да потанцуват, чудеше се Мишел... И мечтаеше под изкусителния шепот на лаптопа, и умираше от щастие, че това е за него, единствено за него и ще го омайва винаги.На третия ден рибарят измисли още по-жестоко оръжие – поиска назаем котарака на съседката, надяваше се рижият бандит да подгони натрапника, да го докопа под кревата или да го застигне в антрето и от раз да се приключи с неприятната визита на полския пришълец. Не се получи точно така. Мишел тичаше насам-натам, уж хитруваше, а накрая скочи смело на писалището, готов с гърди да брани своята любов. Миг и той неволно докосна някакъв клавиш на лаптопа, от екрана прозвуча яростен кучешки лай, охраненият котарак се втрещи и побягна позорно към полата на своята господарка. Рибарят също замръзна от почуда - не можеше да повярва, че мишокът му говори:- Обичам я и ще умра за нея! Нима никога не си обичал и не можеш да ми помогнеш или поне да ме разбереш...Много ясно, Мишо беше обичал, даже в момента си падаше по една... Но да обяснява на малък нахален провинциалист в кого и защо е влюбен му идваше наистина много. Все пак, като гледаше смелчагата до електронната мишка на писалището си, не можеше да не го разбере. Постъпи по мъжки. Бързо и дискретно се обърна, после излезе – имаше време до последния автобус, с който най-често ходеше край онази река. Сега беше без палатка и такъми, просто отиваше до вира, където се намериха с Мишел, съвсем различни и все пак сродни. Е, от последната автобусна спирка трябваше да повърви и пеша, но небето беше обсипано със звезди, той знаеше отлично пътя и развълнуван от развоя на събитията, не обръщаше внимание на друго.Край вира седна да отдъхне, после забрави сметките за ток и парно, ядовете с комшиите, дори не се сети за интригите между колеги или за роднинските имотни спорове. На брега, под огромната пълна луна, рибарят мислеше само за своята може би най-истинска любов. Накрая я откри – както толкова пъти досега забеляза една русалка, повече въображаемо, отколкото реално същество, което безгрижно цамбуркаше във водата. Мишо нагази в реката, за да хване плувкинята с голи ръце, ако е възможно - и да я задържи задълго. Беше прекрасно видение, жива приказка, а се оказа безкрайно любопитна какво смята да я прави, след като я улови, та набързо му разясни:-О-о-х, рибарю... Ако ме целунеш сега, ще трябва да ме вземеш за жена. Аз ще се покрия с бръчки, ще се сгърбя, ще закуцукам с бастун. Ще ти се карам, ще искам пари за тоалети, грим, фризьор и спа, а ще готвя безвкусни манджи. Ще ме обичаш ли тогава?... Ако тази нощ ме погалиш по разплетените коси, ще се превърна в неудържима пираня, а ти ще се самоизяждаш от луда ревност. Ще ми прощаваш ли предателствата и глупостта тогава?... Ако пък на шега ме чукнеш по носа, защото тъжа за нещо, и после кажеш, че накрая всичко се оправя, аз ще стана най-добрият ти приятел. Ти ще ми бъдеш ли верен до смърт и тогава?...Рибарят Мишо хептен се обърка – не обичаше да избира от две възможности, а когато те стават и повече, просто се поболяваше от колебания. Но пък харесваше русалката отдавна, луната осветяваше положението недвусмислено, звездите му намигаха окуражаващо и той намери решение тутакси:-Не може ли три в едно?Така е в приказките - използвал момента, че красавицата няма подготвен отговор, целунал я, погалил косите й и я чукнал по вирнатия нос, макар че по принцип одобрявал хората, които си знаят цената. След което я изнесъл на брега, от там да се види, че е най-обикновено момиче, което може да обича и да го обичат.Когато се прибрали вкъщи, рибарят трябвало да поразчисти терен за своята половинка. То се знае, жена му го накарала да се погрижи и за ново обзавеждане, и за кола, за застраховки, по-високи доходи от втора работа, даже влог да направи... Старият лаптоп – с добавената клавиатура и мишка, отишъл в мазето, а там мишокът Мишел вече майсторял гнездо, в което да се съберат с неговата невероятна електронна любима.", "date": "2018.10.21", "title": "Приказка за неделя: Рибарят Мишо и мишокът Мишел"}
{"url": "https://offnews.bg/obshtestvo/gerdzhikov-ako-sakskoburggotski-ne-specheli-deloto-za-imotite-si-tov-690360.html", "text": "Нормално е бившият премиер Симеон Сакскобургготски да спечели делото в Страсбург по казуса с царските имоти. Това каза бившият председател на парламента и бивш служебен премиер Огнян Герджиков по бТВ. По думите му това би било шамар за българската държава. „Доста дела губим в Страсбург, което не е добър атестат”, заяви той.„Когато НДСВ дойде на власт, юристите казахме на Царя, че е вероятно да има проблеми, свързани с имотите, и затова трябва да се приеме закон. Той каза: „Аз докато съм в управлението, дума да не става”, което, разбира се, му прави чест”, изтъкна Герджиков.„След изтичането на двата мандата с участието на НДСВ във властта следващото Народно събрание вместо да направи това, което се очакваше – да издаде реституционния закон за царските имоти, взе решение за мораториум върху тези имоти. Един такъв мораториум е абсолютно ограничаване на всякакви правомощия, нищо не може да правят с тези имоти. Това е много сериозно засягане на собствеността – нещо, което е много лош знак навън”, отбеляза той. „Как е възможно нашият цар Симеон, неговата фамилия, след като толкова години са господствали в нашия политически живот, да нямат никаква собственост\",  попита още Герджиков.Бившият служебен премиер заяви, че няма предложение от президента Румен Радев да бъде неговата номинация за конституционен съдия.На въпрос дали би приел, ако такова се появи, Герджиков отговори: „Нека първо се появи, и второ, вероятно няма да приема. Чувствам се много активен, занимавам се с много дейности, с някои от които няма да мога да се занимавам, ако евентуално бих станал конституционен съдия”.", "date": "2018.10.21", "title": "Герджиков: Ако Сакскобургготски не спечели делото за имотите си, това ще е шамар за държавата ни"}
{"url": "https://offnews.bg/obshtestvo/niakolko-tramvaia-smeniat-marshruta-si-dnes-i-sledvashtia-uikend-690339.html", "text": "Трамваи с номера 3 и 10 се движат с променен маршрут днес, съобщи Столична община. Тройката в посока кв.“Орландовци ще вози от бул.“Христо Ботев“ надясно по ул.“Струга“ и надясно по бул.“Княгиня Мария Луиза“ по маршрут. В обратна посока не се променя.Трамвайна линия №10 в посока ж.к.“Западен парк“ ще пътува от бул.“Кн.Мария Луиза“ надясно по бул.“Христо Ботев“, наляво по ул.“Струга“ и надясно по бул.“Княгиня Мария Луиза“ и по маршрута. В обратна посока маршрутът не се променя.На 27 и 28 октомври се предвижда следната организация на движение:Трамвайни линии №1 и 7 в посока съответно ж.к.“Иван Вазов“ и ж.к.“Борово“: от кръстовище бул.“Княгиня Мария Луиза“, по бул.“Витоша“, ул.“Алабин“ и наляво по бул.“Христо Ботев“ по маршрута си. В обратна посока маршрутите не се променят.Трамвайна линия №3 в посока жк.“Захарна фабрика“ от кръстовище бул.“Мария Луиза“, през подлез „Надежда“, ул.“Скопие“, бул.“К.Величков“, и по ул.“Цар Симеон“ и по маршрута си.Трамвайна линия №6 – в посока ж.к.“Иван Вазов“ : от триъгълника по маршрута на трамвайна линия №11 по ул.“Скопие“, бул.“К.Величков“, бул.“Александър Стамболийски“, пл.“Възраждане“ и надясно по бул.“Хр.Ботев“ и по маршрута си. В обратна посока маршрутът не се променя.", "date": "2018.10.21", "title": "Няколко трамвая сменят маршрута си днес и следващия уикенд"}
{"url": "https://offnews.bg/112/drogiran-shofior-se-obarna-po-tavan-pomete-7-parkirani-koli-690355.html", "text": "Дрогиран шофьор се удря в бетонна конструкция, полита във въздуха и помита по таван 7 паркирани автомобила в столичния кв. „Люлин”. По чудо няма жертви и пострадали.Инцидентът е станал към 22 часа снощи в локалното платно на бул. „Царица Йоанна”, малко след тунела за кв. „Люлин”.Тестът за наркотици на водача е положителен. По първоначална информация той е употребил амфетамини.32-годишният мъж има десетки наказателни постановления – за шофиране без книжка, за шофиране без колан, за липса на гражданска отговорност и за преотстъпване на автомобила.", "date": "2018.10.21", "title": "Дрогиран шофьор се обърна по таван, помете 7 паркирани коли"}
{"url": "https://offnews.bg/ikonomika/bum-na-pazara-na-imoti-soapi-za-parvi-pat-na-forum-v-miunhen-690353.html", "text": "През първата половина на 2018 г. световните пазари на недвижими имоти са се представили най-силно от последните десет години. Това е основният извод от приключилия в Мюнхен най-голям форум в сектора EXPO REAL 2018. На него за първи път София участва като град и беше представлявана от Столичната общинска агенция по приватизация и инвестиции(СОАПИ). Агенцията получи покана за съвместно участие в Мюнхен от Асоциацията на собствениците на бизнес сгради у нас.В EXPO REAL 2018 участваха 2 095 фирми, градове и региони, а броят на участниците надмина 44 000. „Благодарение на съвместната ни работа с нашите партньори от Асоциацията на собствениците на бизнес сгради, както и представители на български компании, които участваха заедно с нас, имахме възможност да покажем потенциала на София като място за инвестиции в производствени и офис зони“, каза главният изпълнителен директор на СОАПИ Владимир Данаилов.Участието на София и българския бизнес не остана незабелязано от организаторите и лично директорът на „Експо Реал“ Клаус Дитрих посети нашия щанд и изрази надежда, че повече български градове ще се включат в изложението. По време на форума са коментирани три основни теми в сектора- жилища на достъпни цени, рисковете в бранша и използването на цифровите технологии. „За нас беше изключително важно да участваме в Мюнхен първо, за да се представим като град, като възможности, които управлението на Столичната община предоставя за развитие на бизнеса. Второто, за да се сравним с останалите и третото, което е от изключително значение е да дадем възможности на софийския и българския бизнес да откриват нови партньори като установим международни контакти“, обясни Данаилов. Той разказа, че най-голямото удовлетворение от срещата са донесли разговорите с наши сънародници, дошли на събитието и изразили подкрепа за българското представяне в този голям международен форум.", "date": "2018.10.21", "title": "Бум на пазара на имоти, СОАПИ за първи път на форум в Мюнхен"}
{"url": "https://offnews.bg/obshtestvo/dazhd-i-sniag-viatar-nosi-oshte-studen-vazduh-690338.html", "text": "Облаци и дъжд, вятър носи още студен въздух днес. Така ще е и в началото на новата седмица. Циганското лято свърши, вчера първи сняг заваля на връх Мусала. Максималните температури в почивния ден ще са между 15 и 20 градуса. По-слабо и само на отделни места ще превали край морето. Въздухът и водата ще са с температури около 18 - 20 градуса, а вълните от 2-3 бала. По най-високите планински върхове ще вали сняг, на 2000 м термометрите ще се качат само до 4 градуса. На много места в масивите от Западна и Централна България ще има валежи от дъжд. В началото на следващата седмица в цялата страна вятърът ще духа от североизток. Температурите ще се понижат още и максималните ще бъдат между 12 и 17 градуса. ", "date": "2018.10.21", "title": "Дъжд и сняг, вятър носи още студен въздух"}
