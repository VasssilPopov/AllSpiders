{"url": "https://offnews.bg/obshtestvo/davat-oshte-93-hil-leva-za-stipendii-na-uchenitci-710204.html", "text": "Отпускането на допълнителни 93 615 лв. за стипендии и еднократно подпомагане за ученици одобри Министерският съвет днес.Еднократните суми се отпускат по Програмата на мерките за закрила на деца с изявени дарби от държавни, общински и частни училища.От общата сума 78 090 лева са предназначени за стипендии и еднократно финансово подпомагане на учениците от училищата по изкуствата към Министерството на културата.С останалите 15 525 лева ще бъдат изплатени стипендии на учениците от общинските училища, които са придобили право на стипендия през първото шестмесечие на настоящата година. Разходите за изплащане на стипендиите са в рамките на разчетените за тази дейност в централния бюджет средства за 2019 г.С друго свое решение правителството одобри допълнителни разходи в размер на 25 922 лв. по бюджета на Министерството на културата за 2019 г. за изплащане на минимални диференцирани размери на паричните средства за физическо възпитание и спорт на учениците от държавните училища по изкуствата и по културата към министерството. Парите са за сметка на предвидените средства в централния бюджет за 2019 г.", "date": "2019.08.28", "title": "Дават още 93 хил. лева за стипендии на ученици"}
{"url": "https://offnews.bg/ikonomika/uspeshno-preminava-planoviat-godishen-remont-na-parvi-blok-na-tetc-aes-710205.html", "text": "В Първи блок на ТЕЦ „ЕЙ И ЕС Гълъбово“ успешно преминава плановият годишен ремонт. Ремонтните работи в най-модерната въглищна централа в България започнаха на 11 август 2019 г. Дейностите се извършват в срок. В рамките на ремонтната кампания се извършва профилактика на оборудването и системите на Първи блок за осигуряване на надеждната и безаварийна експлоатация през предстоящия есенно-зимен сезон. Очаква се ремонтът да приключи на 30 август 2019 г.От 1 септември ремонтната кампания на ТЕЦ „ЕЙ И ЕС Гълъбово“ ще продължи с Втори блок. Мощността ще бъде изведена от експлоатация за периода до 28 септември 2019 г. Ремонтните дейности и на двата енергоблока са част от подготовката на ТЕЦ „ЕЙ И ЕС Гълъбово“ за зимния сезон.ТЕЦ „ЕЙ И ЕС Гълъбово“ е най-новата въглищна централа в България и осигурява около 10% от електричеството в страната. Централата е в пълно съответствие с екологичните норми и условията на комплексното разрешително. Благодарение на технологичната си гъвкавост през миналата година централата е използвана 8200 часа в режим за първично регулиране, а средногодишната продължителност на работа във вторично регулиране е 13 700 часа. Това за пореден път показва ключовото значение, което ТЕЦ „ЕЙ И ЕС Гълъбово” има за енергийната система на страната.ЕЙ И ЕС присъства от 2001 г. в България и е най-големият инвеститор в енергийния сектор за последните 30 години с вложения, надхвърлящи 3,2 млрд. лева. ЕЙ И ЕС България е собственик на най-новата и модерна топлоелектрическа централа в Югоизточна Европа – ТЕЦ „ЕЙ И ЕС Гълъбово”, на Съоръжението за депониране на отпадъци от експлоатацията на централата край село Обручище, както и е мажоритарен собственик на ЕЙ И ЕС Гео Енерджи, която оперира най-големия в страната ветроенергиен парк – „Свети Никола”, край Каварна.", "date": "2019.08.28", "title": "Успешно преминава плановият годишен ремонт на първи блок на ТЕЦ AES Гълъбово"}
{"url": "https://offnews.bg/tenis/sapernikat-na-grigor-go-hvali-predi-dvuboia-pomezhdu-im-710202.html", "text": "Хърватският тенисист Борна Чорич очаква тежък двубой срещу Григор Димитров. Двамата ще се изправят един срещу друг във втория кръг на турнира от Големия шлем US Open.Димитров и Чорич не са играли помежду си, но хърватинът смята, че Гришо продължава да има потенциал дори за място в Топ 5 на световната ранглиста.\"Познавам Григор от много години. Той е чудесен човек и съм наясно колко добре може да играе. Гледах го на финалите на АТР, а също и когато достигна до полуфиналите на Australian Open.По възможностите му е постоянно да бъде в топ 10, а понякога и топ 5, когато играе добре. \"Очевидно е, че изпитва известни проблеми, но това не значи нищо.В тениса всеки може да надиграе всеки. Не гледам ранглистата, особено когато говорим за двубой срещу него. Той е бил на върха.Да, в последните месеци, не се справя идеално, но определено може да играе много, много добър тенис\", каза Чорич.Срещата между двамата е във вечерната сесия в Ню Йорк Двубоят и ще започне след битката на Ашли Барти и Лорън Дейвис, които стартират в 02:00 часа българско време в четвъртък.", "date": "2019.08.28", "title": "Съперникът на Григор го хвали преди двубоя помежду им"}
{"url": "https://offnews.bg/obshtestvo/sreshtu-9-mln-lv-za-3-g-vrashtat-400-romi-v-klas-zakrivat-10-paral-710187.html", "text": "Близо 9 млн. лева ще бъдат платени за връщането на деца от малцинствата в клас и интегрирането на общностите им за три години - 2019-та, 2020-та и 2021-ва. 8 788 900-те лева обезпечават изпълнението на тригодишната програма на Центъра за образователна интеграция на децата и учениците от етническите малцинства, приета днес от Министерския съвет.Парите ще са от държавния бюджет и от проекти, с които ще се кандидатства пред Ромския образователен фонд в Унгария, програма \"Еразъм +\", Финансовия механизъм на европейското икономическо пространство, както и Оперативна програма \"Наука и образование за интелигентен растеж\".За да се проследяват резултатите от работата по плана ще бъдат създадени: регистър на образователните медиатори; електронна платформа за образователна интеграция с три компонента: обмен на опит (национален и международен), виртуално методическо „пространство” с електронна библиотека, форум за консултации и споделяне на добри практики от учители и директори на образователните институции.За тригодишния период трябва да бъдат разработени и въведени 20 програми за образователна дейност в детските градини и училищата, съобразени с културите на различните етнически малцинства. Дейности за преодоляване на стереотипите и дискриминационни нагласи трябва да обхванат 2800 деца и ученици - както българчета, така и ромчета, и 400 учители, директори и други педагогически специалисти. Предвижда се провеждането на 48 извънкласни дейности, насочени към усвояване на знания с елементи на гражданско образование, пише в документа.Сред целите е още в градините, в които се прилагат мерки за обхват и задържане, да бъдат записани 300 деца от малцинствата. В дейности за реинтеграция трябва да се включат 200 педагози.Очаква се подобрение на резултатите в училище на 400 ромски ученици, както и връщането на 400 отпаднали от образователната ни система деца и ученици. Друга цел е поне 90 ромски ученици да продължат образованието си в гимназиален етап, а 50 да бъдат привлечени и към висшите училища чрез информационни кампании и подготовка за кандидатстване. Авторите на програмата целят в края на 3-годишния период 30 от тези гимназисти да са кандидатствали във ВУЗ и поне 20 от тях да бъдат приети.Предвижда се и осигуряването на наставници за хора от малцинствата, като тук бъдат включени 2000 ромски деца и ученици и 250 родители.От екипите ще се очаква за 3 г. да са обхванали в работата си 2000 родители от етническите групи, като за тях има дейности за психолого-педагогическо и социално-комуникативно приобщаване към образователната среда. Предвиждат се и дейности сред родителите за повишаване на чувствителността към дискриминационните прояви.Планира се също закриването на 10 ромски паралелки.Всяка година до 30 април на сайта си Центърът ще публикува годишен доклад за дейността си, който ще съдържа: анализ за изпълнението на годишния план; информация за напредъка по изпълнението на Тригодишната програма по заложените показатели за изпълнение; финансова отчетност за дейността на Центъра; информация за извършените одити и външни оценки на дейността; списък на финансираните организации и размера на предоставените средства; информация за финансираните през годината проекти.", "date": "2019.08.28", "title": "Срещу 9 млн. лв за 3 г.: Връщат 400 роми в клас, закриват 10 паралелки, правят курсове срещу дискриминация и регистри"}
{"url": "https://offnews.bg/112/mvr-preduprezhdava-za-pik-na-turski-gastarbajteri-u-nas-710208.html", "text": "ГД “Гранична полиция“ уведомява пътуващите през граничните контрол-пропускателни пунктове с Република Турция и Република Сърбия, че в периода 29 август – 8 септември се очаква особено интензивен трафик. Причината е транзитно преминаване през българска територия на турски граждани, пребиваващи дългосрочно в държавите от Западна Европа и от граждани на ЕС от турски произход, които ще влязат в страната през турско-българската граница и ще я напуснат през граничните пунктове с Република Сърбия.ГДГП е предприела необходимите мерки за осигуряване на достатъчно сили и средства за обезпечаване в максимална степен на нормалната пропускателна способност на граничните пунктове и постигане на бърз и ефективен граничен контрол в условията на интензивен трафик. За тази цел е необходимо пътуващите да предвидят достатъчно време за пътуване, предварително да проверят валидността на документите за пътуване и на управляваните от тях пътни превозни средства, както и за малолетни и непълнолетни – необходимите придружителни документи за удостоверяване съгласието на отсъстващия родител /и за пътуване на детето в чужбина.От ГДГП препоръчват и алтернативни маршрути за премиване – през граничните пунктове Малко Търново и Лесово на границата с Турция и Връшка чука и Стрезимировци на границата със Сърбия.", "date": "2019.08.28", "title": "МВР предупреждава за пик на турски гастарбайтери у нас"}
{"url": "https://offnews.bg/obshtestvo/oshte-2-mln-leva-za-obuchenie-po-it-oborudvane-i-inovatcii-v-uchilis-710207.html", "text": "Още 1 926 281 лв. лева да бъдат отпуснати за 2019 г. на общините по четири национални образователни програми: \"Обучение за ИТ кариера\", \"Осигуряване на съвременна образователна среда\", \"Заедно за всяко дете\" и \"Иновации в действие\", реши правителството днес.За \"Обучение за ИТ кариера“ се предоставят общо 87 846 лв. за две общински училища, тъй като през учебната 2018-2019 г. броят на обучаваните е надвишил значително прогнозния брой ученици. Допълнителните средства ще компенсират училищата за вече направените от тях разходи.За модула „Модернизиране на системата на професионалното образование“ на програма „Осигуряване на съвременна образователна среда“ се предоставят 493 992 лв. на 12 общински училища. С тях ще се покрие авансово 65% от стойността на одобрените проекти, които трябва да осигурят съвременна материална база с най-новото техническо оборудване.С правителственото постановление се предоставят и 136 443 лв. за 71 общински училища и детски градини по модул „Добри практики за взаимодействие с родителите на институциите от предучилищното и училищното образование“ от програма „Заедно за всяко дете“. Средствата са за финансиране на дейности за привличането и ангажирането на всички заинтересовани страни към процеса на обхващане на децата и учениците в образователната система.По „Иновации в действие“ се предоставят 1 208 000 лв. за 466 училища в 144 общини. Списъкът на иновативните училища за учебната 2018/2019 г. включва 290 училища. Те ще извършват двустранно сътрудничество за обмен на иновационни практики помежду си. Училища, които не са в Списъка на иновативните училища също могат да избират по едно иновативно училище за посещение. Целта е изграждане на мрежа на иновациите.", "date": "2019.08.28", "title": "Още 2 млн. лева за обучение по ИТ, оборудване и иновации в училищата"}
{"url": "https://offnews.bg/politika/ursula-fon-der-lajen-idva-na-poseshtenie-u-nas-710206.html", "text": "Новоизбраният председател на Европейската комисия Урсула фон дер Лайен идва на посещение у нас.Утре тя ще се срещне с министър-председателя Бойко Борисов.Посещението фон дер Лайен е част от консултациите, които тя провежда с лидерите на държавите членки на ЕС преди представянето на пълния състав на новата ЕК за одобрение пред Европейския парламент.В рамките на работната среща в Министерския съвет Борисов и фон дер Лайер ще обсъдят различни теми от европейския дневен ред и от световната политика, съобщиха от правителствената пресслужба.", "date": "2019.08.28", "title": "Урсула фон дер Лайен идва на посещение у нас"}
{"url": "https://offnews.bg/zdrave-i-krasota/kultat-kam-instagram-zvezdite-na-zdravoslovnoto-hranene-e-opasen-tvar-710199.html", "text": "Диетолози предупреждават, че следването на инстаграм-блогъри, които проповядват здравословно хранене, може да причини орторексия, пише Daily Mail. Орторексията е хранително разстройство, при което „здравословното хранене“ се превръща в натрапчива идея и често може да бъде опасно за здравето. Манията по „чисти“ храни се споменава за пръв път през 1997 г.Британският специалист по хранене и диететика Рене Макгрегър твърди, че хората с това заболяване са физически неспособни да изядат парче пица или торта. Много често те следват популярни блогове, които се водят от аматьори в областта на храненето и пропагандират опасен начин на живот.Професорът от Филаделфийския университет д-р Кристина Хангану-Бреш смята, че хората с орторексия често имат обсесивно-компулсивно разстройство. Симптомите му са натрапчиви мисли, фобии и тревожност. Това разстройство е благодатна почва за развитие на орторексия, предвид неограничения достъп до съдържание, което рекламира \"чистата\" храна, смята ученият.Орторексията се среща особено често при по-заможната прослойка хора, които могат да си позволят детокс-програми, органични продукти и зала за тренировки. Все още не е включена в официалния списък на болестите, но специалистите продължават да я изследват, тъй като има сериозин последстви за здравето.Фанатичното изключване на някои продукти от храненето може да доведе до изтощение, анемия, проблеми с цикъла при жените, недостиг на жизненоважни витамини и минерали за организма.", "date": "2019.08.28", "title": "Култът към инстаграм-звездите на здравословното хранене е опасен, твърдят диетолози"}
{"url": "https://offnews.bg/politika/manolova-sled-publikatcia-za-semeen-imot-znam-che-vi-e-strah-ne-vi-710197.html", "text": "Омбудсманът Мая Манолова обвини управляващите, че насъскват близки до тях медии да публикуват клеветнически статии срещу нея от страх, че може да се кандидатира за кмет на столицата.Общественият защитник публикува във фейсбук профила си разяснения по повод на публикация в жълто-кафяв сайт, търсеща сметка как дъщеря ѝ си е купила апартамент за 100 000 евро.Тя обяснява много подробно имотната сделка. Манолова закупила през 2007 г. адвокатска кантора от 100 кв. м в идеални части на петия етаж в сграда на ул. „Алабин“ 56 в София. Покупката е записана на името на дъщеря ѝ - Ралица Миленова, защото по това време на Манолова предстоял развод.Ето и пълния текст на публикацията ѝ:Приятели, ще дам отговор във връзка с появили се информации и некоректни внушения за имот, собственост на дъщеря ми, тъй като държа на истината и пълната прозрачност, която, убедена съм, публичните лица дължим на Вас, гражданите. През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми - Ралица Миленова, защото ми предстоеше развод. Заплатих имота с кредит, в размер на 100 000 евро. Този кредит е деклариран през 2008 г., както изисква законът, пред Сметната палата. Изплащах този кредит в продължение на 10 години, какъвто беше и договорът ми с банката, т.е. приключих изплащането през 2018 г.Как намалява кредитът през годините може да бъде проследено по години в декларациите ми пред Сметната палата. Обръщам внимание, че в тази от 2008 г., не пише 100 000 евро, а 93 000 евро, защото в декларацията се изписва дължимата сума към 31 декември, а междувременно вече бях платила вноски.Имотът не е апартамент, а адвокатска кантора, повтарям, 100 кв.м идеални части от етаж с кантори и офиси и на други лица. От 1997 г. до 2015 г. аз съм адвокат и доходи, освен като народен представител от 2005 г., имам и като адвокат, които са надлежно декларирани пред НАП, платени са данъци и са отразени в декларациите ми пред Сметната палата.От 2013 г. до настоящия момент в тази кантора има наематели, които ползват една част от помещенията за офис и плащат наем. Този наем също е деклариран надлежно пред данъчната служба и са платени данъците върху него от дъщеря ми, защото тя е собственик. А аз, след избора ми на омбудсман, замразих адвокатската си практика.В момента част от кантората се ползва от неправителствената организация на съпруга ми – Ангел Найденов – Център за изследване на отбраната и сигурността. И мисля, че е естествено да не плаща наем на доведената си дъщеря. В другата част наематели, които плащат наем и този наем е деклариран в данъчното и са платени дължимите данъци.Лично аз одобрявам интереса към имотното състояние на публичните лица, каквато съм и аз от 14 години. Винаги надлежно съм декларирала имотното си състояние, доходите си и всяка една промяна в тях. Нямам никакъв проблем с това и съм готова да предоставя всякаква информация свързана с моето и на семейството ми имотно състояние. Но не разбирам желанието на медии, близки до властта, да градят кампанията си на тази основа. Не прави чест на властта. Не прави чест на властта да използва подобен подход само от страх, че ще се кандидатирам за кмет на София. Защото ако наистина се интересуваха от имотното ми състояние, можеха да ме попитат миналата или по-миналата година. Абсолютно всичко е декларирано и нямам никакво притеснение да предоставя информация.", "date": "2019.08.28", "title": "Манолова след публикация за семеен имот: Знам, че ви е страх, не ви прави чест"}
{"url": "https://offnews.bg/sviat/britanskiat-kabinet-poiska-kralitcata-da-zamrazi-rabotata-na-parlament-710203.html", "text": "Правителството на британския премиер Борис Джонсън поиска кралицата да замрази работата на парламента само дни след като депутатите се върнат на работа през септември и само няколко седмици преди крайния срок за Брекзит, съобщи Би Би Си.Джонсън обяви, че след затварянето на парламента кралица Елизабет Втора ще произнесе реч на 14 октомври и ще очертае една \"много вълнуваща програма“.Суспендирането на работата на парламента ще намали драстично периода, в който депутатите могат да приемат закони и процедури, възпрепятстващи излизането на страната от ЕС на планираната дата - 31 октомври.Председателят на Камарата на общините Джон Берков определи затварянето на парламента като \"безчинство спрямо конституцията\".Ораторът, който по традиция не коментира политически съобщения, продължи: \"В каквито и думи да е облечено това намерение, избождащата очите очевидно цел е [суспендирането на парламента] да спре депутатите да дебатират Брекзит и да изпълняват задължението си при определянето на курса на страната. \"Това би било „престъпление срещу демократичния процес и правата на парламентаристите като народни представители“, добави той.Лидерът на лейбъристите Джеръми Корбин заяви, че е писал на кралицата, за да поиска среща \"по спешност и преди да бъде взето окончателно решение\".„Спирането на работата на парламента не е приемливо. Това, което прави премиерът, е разбиване и заграбване на нашата демокрация, за да се насили излизането на страната без сделка“, каза той.\"Нашият министър-председател трябва да носи отговорност пред парламента. Това, което прави, е бягство от парламента. Ще направим абсолютно всичко възможно, за да го спрем\", добави Корбин.Премиерът обаче определи като напълно невярна тезата, че преустановяването на работата на депутатите се прави, за да се прокара принудително т.нар. Брекзит без сделка.Той каза, че не иска да чака датата на Брекзит „преди да пристъпим към плановете ни да придвижим тази страна напред“. Според Джонсън депутатите ще имат достатъчно време да дебатират излизането от ЕС.\"Нуждаем се от ново законодателство. Трябва да придвижим нови и важни закони и затова се очаква речта на кралицата“, добави премиерът.", "date": "2019.08.28", "title": "Британският кабинет поиска кралицата да замрази работата на парламента, за да не спре Брекзит"}
{"url": "https://offnews.bg/temida/arestuvaha-shefa-na-babh-burgas-i-negovi-podchineni-sabirali-taks-710213.html", "text": "Директорът на Областната дирекция на Агенцията по безопасност на храните в Бургас и негови подчинени са арестувани при акция на службите, продължила през целия ден.По информация на БНТ сред задържаните, освен директорът на Oбластната дирекция, са началник на отдел и петима инспектори.Прокуратурата разследва дейност на организирана престъпна група, занимавала се със събиране на \"такса спокойствие\". \"Таксата\" е събирана предимно от собственици на заведения -  срещу нея не са проверявани или пък проверките били съвсем формални.Същевременно областните началници на Aгенцията по храните били неофициални собственици на фирма за унищожаване на хранителни отпадъци от животински произход и принуждавали ресторанти и хранителни магазини да ползват услугите ѝ.И са сключвани едни фиктивни договори, без да се извършва дейност, като служителите на Областната дирекция са мотивирали по \"правилния\" начин различни дребни и средни бизнесмени на територията на област Бургас - да сключват такива фиктивни договори, без фирмата да има въобще технологична възможност за унищожаване на тези отпадъци, съобщи пред БНТ  заместник-главният прокурор Иван Гешев.", "date": "2019.08.28", "title": "Арестуваха шефа на БАБХ - Бургас и негови подчинени, събирали ''такса спокойствие''"}
{"url": "https://offnews.bg/tehnologii/po-dostapniat-kontrolen-panel-za-vashite-sajtove-spanel-ot-ns1-bg-710215.html", "text": "Наред с избора на хостинг решение и платформа за вашия сайт, за да можете да имате ефективен и добре поддържан краен продукт, е важно да разполагате и с функционална опция за управление на проекта. Това става през контролния панел, като най-популярното решение в това отношение е cPanel, но разработчиците му решиха да вдигнат значително цените за услугата си. Затова сега ще ви запознаем с една по-достъпна алтернатива в лицето на SPanel, който е решение от тип „всичко в едно“ и е достъпен при избор на хостинг от Той разполага с цялата функционалност, която ще е достатъчна на над 90% от собствениците на сайтове, като освен това е съвместим с cPanel и изглежда по същия начин. SPanel е разработка на NS1.bg и е достъпен от май 2018, като включва една от най-добрите защити срещу атаки към сайта ви - SShield. Това решение се справя с 99.998% от атаките като работи в реално време и ви известява автоматично при засичане на хак. Системата изготвя детайлен доклад за засегнатите данни, като същевременно ви помага да защитите сайта си и да отстраните уязвимостта, която е позволила атаката. Отново по отношение на сигурността, всеки сайт със SPanel получава безплатен SSL сертификат от Let’s encrypt,  който се подновява автоматично.Не по-малко важна е възможността за създаване на резервни копия на системата ви в случай на проблеми. Тук SPanel предлага решение, което може да бъде персонализирано за всеки, като позволява създаването на резервни копия с желаната честота и съхраняване на отдалечен сървър. Освен това можете да преглеждат съхранените данни и да възстановявате индивидуални файлове, цели директории и бази с данни директно през контролния панел.В SPanel разполагате и с мениджър за управление на най-популярната платформа за изграждане на сайтове – WordPress. Сред наличните опции са стандартните за инсталация, премахване, ресет на администраторската парола, автоматични обновления, клониране и др. Освен това защитата на всеки сайт се увеличава стотици пъти чрез прилагането на достъпните разширени опции.Междувременно, ако искате да пренесете проекта си към следващото ниво, можете да преминете към използването на собствен сървър, което ще донесе много повече бързина и сигурност за сайтовете. NS1 е напълно подготвен за тази промяна и чрез SPanel активно помага за трансформацията на пазара, така че всеки ползвател на хостинг услуги да получава повече за парите си.", "date": "2019.08.28", "title": "По-достъпният контролен панел за вашите сайтове – SPanel от NS1.bg"}
{"url": "https://offnews.bg/zdrave/detca-sas-sindrom-na-varkolaka-v-ispania-zaradi-zamarseno-lekarstvo-710209.html", "text": "Замърсено лекарство против рефлукс е причина за появата на силно окосмяване, известно още като Синдром на върколака, при 14 андалуски бебета. Здравното министерство в страната е разпоредило партидите да бъдат изтеглени от аптеките, съобщава \"Ел Мундо\".Лекарството, чиято активна съставка е внесена от Индия, се давало на бебета с рефлукс . Най-голяма част от засегнатите са от областта Кантабрия.Вестникът цитира случай с момченце на 22 месеца, на което препаратът бил даван под формата на сироп, защото страдало от рефлукс. След продължителен прием лицето и челото на детето се покрили с гъсто окосмяване.Родителите завели детето при педиатъра, който ги попитал дали имат силно окосмени хора в рода, а след това - и дали момченцето не е имало достъп до лекарствата на баба си и дядо си. Седмици по-късно космите покрили всички части на тялото.Последвалите изследвания установили, че внесеното от Индия лекарство е замърсено с миноксидил, препарат за стимулиране растежа на косата. Източникът на разпространение е фармацевтична компания в Малага, която купила активното вещество от индийска фирма.Хипертрихозата, наречена още Синдром на върколака, представлява прекомерен растеж на косми, включително и по онези участъци на тялото, където по принцип не би трябвало да ги има.Здравните власти в Испания са съобщили, че окосмяването спира, когато се преустанови приемът на лекарството.", "date": "2019.08.28", "title": "Деца със Синдром на върколака в Испания заради замърсено лекарство"}
{"url": "https://offnews.bg/tenis/grigor-dimitrov-e-v-tretia-krag-na-us-open-710212.html", "text": "Най-добрият ни тенисист Григор Димитров е първият играч в третия кръг на US Open.Това стана факт, след като съперникът му във втория кръг Борна Чорич обяви, че няма да излезе на корта. Поставеният под №12 хърватин се е отказал от участие в турнира поради разкъсан мускул на гърба.Това означава, че Григор Димитров продължава директно към трети кръг на турнира, където ще срещне Камил Майхржак или Пабло Куевас.Сблъсъкът между Чорич и Димитров трябваше да се проведе около 04:00 ч. тази нощ, като бе избран за завършек на програмата на „Луис Армстронг“. Очакваше се сериозна битка с оглед на представянето и на двамата в първи кръг, но българинът продължава напред без игра.В миналия си мач първата ни ракета прекъсна серия от три поредни поражения, преодолявайки опитния Андреа Сепи в четири сета.", "date": "2019.08.28", "title": "Григор Димитров е в третия кръг на US Open"}
{"url": "https://offnews.bg/futbol/vremenniat-trenior-na-ludogoretc-niama-vreme-za-naprezhenie-710180.html", "text": "Временният треньор на Лудогорец Станислав Генчев няма да прави тактически промени в играта за утрешната среща-реванш от Лига Европа срещу Марибор.Наставникът зае временно поста след уволнението на Стойчо Стоев след (0:0) в неделя и утре ще дебютира на поста срещу Марибор.\"Настроението е добро, защото Лудогорец обича такива мачове. Европейските двубои са част от историята на Лудогорец.Имаме нелош резултат от първия мач и всички сме настроени с идеята отборът да влезе в групите на турнира Лига Европа.Всичко се случи много бързо с треньорската смяна и няма време за напрежение. Спокойни сме. Няма да има тактически промени, ще следваме линията, която държахме с предишния треньор Стойчо Стоев.Наясно съм с титулярния състав, няма кадрови проблеми. Лудогорец е по-добрият отбор от Марибор и ще опитаме да го докажем с победа утре\", каза Генчев.Лудогорец и Марибор ще се изправят един срещу друг утре от 21:15 часа българско време. Първата среща миналата седмица в Разград завърши 0:0.", "date": "2019.08.28", "title": "Временният треньор на Лудогорец: Няма време за напрежение"}
{"url": "https://offnews.bg/obshtestvo/svivat-shtata-v-nimh-poveche-brojki-v-tcentara-za-dokumentatcia-na-mo-710163.html", "text": "Щатът на Националния център за информация и документация () ще бъде увеличен с четири бройки за сметка на този в Националния институт за метеорология и хидрология (НИМХ), който  (МОН).Увеличаването на щата в НАЦИД с 4 бройки и намаляването с 4 - в НИМХ е предложено от министъра на образованието и науката Красимир Вълчев в проект за изменение на нормативни актове на Министерския съвет, чието обсъждане тече, а гласуването му предстои.Още специалисти са необходими в НАЦИД заради 13-те новите функции, вменени на центъра от 2010 г. досега, обяснява министърът в доклада си до правителството.След промяната щатната численост на НАЦИД ще стане 49, а в НИМХ - 720.\"От 2010 г. до настоящия момент щатната численост на НАЦИД е непроменена – 45 щатни бройки - пише министър Вълчев. - През този период във функциите на ведомството обаче са вменени над 13 нови дейности\".По-важните от тях са:- да координира административното сътрудничество по Директива 2005/36/ЕО на Европейския парламент и на Съвета относно признаването на професионални квалификации в Информационната система на вътрешния пазар на ЕС във връзка с прилагането на директивата;- да издава удостоверенията за придобита професионална квалификация по нерегулирана професия на територията на Република България, необходими за достъп или за упражняване на регулирана професия на територията на друга държава;- да изпълнява функциите на помощен център по смисъла на чл. 57б от Директива 2005/36/ЕО на Европейския парламент и на Съвета относно признаването на професионалните квалификации;- да организира и извършва дейностите по издаване на удостоверение APOSTILLE на образователни и удостоверителни документи, издавани от висшите училища, от институциите в системата на предучилищното, училищното и професионалното образование и обучение и от МОН и неговите звена;- да води и поддържа Регистъра за научната дейност в Република България и да координира дейността на националния регистър с европейската мрежа на научни регистри – ЕУРОКРИС;- да поддържа портала за достъп до електронните административни услуги;- да поддържа портала „Национална педагогическа мрежа“;- да организира процедурата по признаване на придобита в чужди висши училища и научни организации образователна и научна степен „доктор“ и/или научна степен „доктор на науките“;- да организира и извършва дейностите по издаване на удостоверения за придобити научна степен или научно звание по отменения Закон за научните степени и научните звания;- да поддържа Списъка на съвременните български научни издания, реферирани и индексирани в световноизвестни бази данни с научна информация Scopus и Web of Science;- да поддържа Национален референтен списък на съвременни български научни издания с научно рецензиране, който към момента съдържа над 3 000 бр. и се актуализира ежеседмично;- да извършва административно обслужване по 29 административни услуги, от които само за издаване на удостоверенията APOSTILLE се обработват над 25 000 бр. годишно;- да създава и поддържа национален фонд на защитените дисертационни трудове и Регистър на лицата, придобили образователна и научна степен „доктор“ и/или научна степен „доктор на науките“, на защитените дисертационни трудове и на хабилитираните лица в Република България;През 2018 г. са разгледани 515 заявления за признаване на дипломи за висше образование и научни степени от чужбина и са проведени 14 заседания на Съвета по академично признаване, става ясно от министерския доклад. Издадени са 127 удостоверения за  квалификации по нерегулирани в България професии, които са регулирани в другите страни членки. Обработени са над 300 преписки за български професионални квалификации. В Информационната система на вътрешния пазар са обработени 516 запитвания от чужди компетентни органи.Във връзка с поддържането на регистъра на придобилите степените „доктор“ и „доктор на науките“ експертите вНАЦИД верифицират информацията и вписват всеки учен. Тази дейност трябва да се извършва качествено и максимално бързо, тъй като касае кариерното развитие на учените и участието им в научни журита. Въпреки пълната мобилизация на персонала и наемането на външни изпълнители, до момента са вписани около 3 706 лица при прогнозен брой около 15 000 учени. Забавянето на процеса крие сериозни рискове от недоволство от страна на научните среди, поради което трябва да бъде решен своевременно - посочва в доклада си министър Вълчев.През 2019 г. към функциите на НАЦИД се добавят две нови дейности:- воденето и поддържането на Регистъра на академичния състав на висшите училища (за служебно ползване), който ще премине от дирекция „Висше образование” на МОН;- създаването и поддържането на Национален портал за отворен достъп до научна информация.\"Въпреки извършената през 2018 г. оптимизация по отделните дирекции по отношение на задачите и дейностите на всяка една от тях, обработването на огромния обем от информация, по гореописаните дейности, е невъзможен със съществуващите щатни бройки - твърди Вълчев. Служителите в центъра са изключително натоварени, което води до тяхното претоварване и в някои случаи своевременното обработване на преписки и изпълнението на възложени задачи се забавя.\"В същото време, според частичната предварителна оценка на въздействието от реализирането на проекта, \"намаляването на числеността на персонала на НИМХ няма да окаже негативни въздействия върху качеството и ефективността на изпълнението на дейностите на НИМХ\".", "date": "2019.08.28", "title": "Свиват щата в НИМХ, повече бройки в центъра за документация на МОН"}
{"url": "https://offnews.bg/bojni/tciganskia-kral-prognozira-pobeda-na-shishkoto-ruis-nad-dzhoshua-710183.html", "text": "Бившият световен шампион в тежката категория на професионанлния бокс Тайсън Фюри очаква Анди Руис младши успешно да защити титлите си на IBF, IBO, WBA и WBO срещу Антъни Джошуа.След редица преговори, реваншът между двамата почти сигурнои ще се проведе в Дирия, Саудитска Арабия, на 7 декември тази година.\"Странно място. Жегата може да повлияе и на двамата боксьори. Ако не друго, то Анди Руис може би е свикнал с жегата, защото е мексиканец и живее в Калифорния.Там винаги е горещо, докато Джошуа живее в Лондон, а там рядко е така. Джошуа вече беше нокаутиран, така че Руис има предимство.Мисля, че да се налагаш с някой, който е по-бърз от теб и нанася по-добре удари е катастрофално. Аз наистина не смятам, че реваншът ще протече по различен начин.Освен ако Джошуа не се изправи на пръсти и не се боксира, което знаем, че той не може да направи\", каза Фюри.", "date": "2019.08.28", "title": "Циганския крал прогнозира победа на шишкото Руис над Джошуа"}
{"url": "https://offnews.bg/zdrave/chudo-bez-ekvivalent-v-sveta-izrodiha-zdravo-dete-ot-majka-koiato-e-710169.html", "text": "Лекари в Бърно изродиха със секцио здраво бебе, след като майката беше в мозъчна смърт три месеца, съобщи ДПА. Говорител на болницата нарече раждането \"чудо без еквивалент в света\". Бебето се е родило в средата на август с тегло 2,1 кг и в понеделник е изписано от болницата. След операцията животоподдържащите системи на майката са изключени. Жената, която е на 27 години, е получила мозъчен кръвоизлив в 16-ата седмица на бременността. Бащата, който е полицай, я намерил на пода на спалнята им в безсъзнание, когато се върнал от нощна смяна. Състоянието й се влошило, докато я превозвали до болницата и там била установена мозъчна смърт.През януари 2016 г. лекари от Бърно изродиха бебе на майка в кома след автомобилна катастрофа. По-късно жената дойде в съзнание.", "date": "2019.08.28", "title": "Чудо без еквивалент в света: Изродиха здраво дете от майка, която е в мозъчна смърт от три месеца"}
{"url": "https://offnews.bg/112/prokuraturata-i-gdbop-vliazoha-v-babh-burgas-izzemvat-tehnika-i-dokum-710184.html", "text": "ГДБОП и прокуратурата влязоха в Агенцията по храните в Бургас.Акцията е започнала рано сутринта.Претърсени са кабинети, иззети са техника и документи. Сградата се охранява от жандармерия, а достъпът на външни лица е строго забранен.По непотвърдена информация няма арестувани служители, а причината за акцията e сигнал за корупционни действия. Телефонът на директора на агенцията Георги Митев е изключен.„Не съм видял никой с белезници. Няма задържани. Проверяват се документи и се събират сведения”, заяви адвокатът Радостин Пенев, цитиран от Нова телевизия.", "date": "2019.08.28", "title": "Прокуратурата и ГДБОП влязоха в БАБХ-Бургас, изземват техника и документи"}
{"url": "https://offnews.bg/ikonomika/nap-potvardi-che-proveriava-ivan-kostov-710181.html", "text": "Националната агенция за приходите потвърди, че тече проверка, свързана с бившия премиер Иван Костов, в отговор на запитване от OFFNews, след вчерашно тв интервю на Костов. В него той заяви, че \"след две данъчни ревизии екип на НАП стигна до абсурдното твърдение, че мои и на съпругата ми пари не са наши\".Според него сумата, за която става въпрос - близо 500 хил. лева - е била управлявана от инвестиционен фонд, а произходът ѝ са управлявани добре спестявания. Всичко това било доказано с 15 документа, предоставени на екипа на НАП.Костов заподозря, че \"скандалът\" ще се разрази по време на предизборната кампания за местния вот и призова приходната агенция \"да не обслужват кампания на прокуратурата\", за каквато ставало въпрос в случая. Мотивът на прокуратурата бил свързан с убеждението, че Костов стои зад Демократична България и зад протестите срещу номинацията на Иван Гешев за главен прокурор. Последното той отрече с думите, че \"нямам нито възможност, нито сили за това\".Костов вижда в действията на прокуратурата следване на тезата, според която \"тези, които възразяват на прокуратурата за нейните слабости, са престъпници\".Потърсихме говорителя на НАП Росен Бъчваров по повод интервюто и той потвърди за текуща проверка, но отклони въпросите ни какво се проверява, кога е започнала тя и кога се очаква да завърши. Обясни, че няма право да разгласява подобна информация преди края на ревизията. На въпроса ни по чия инициатива е започнала тя и дали в НАП са получили сигнал Бъчваров отговори, че инициативата е на НАП. Не стана ясно как в НАП са решили да проверят Костов - ревизията се извършвала съгласно вътрешните процедури на агенцията.", "date": "2019.08.28", "title": "НАП потвърди, че проверява Иван Костов"}
{"url": "https://offnews.bg/futbol/mms-odobri-ideiata-za-investitcionni-namerenia-za-nov-stadion-na-tcska-710210.html", "text": "Все по-реална става перспективата за изграждане на нов стадион на мястото на \"Българска армия\" в Борисовата градина, става ясно от съобщение на Министерството на младежта и спорта до медиите. По-рано през деня от ЦСКА чрез официалния си сайт съобщиха за предстоящите разговори, които идват като следствие на думите на кмета на София Йорданка Фандъкова, че от общината никога не са спирали реализацията на проекта.Ето какво написаха от ММС:Днес беше проведена среща между Гриша Ганчев, Юлиян Инджов - собственици на ПФК ЦСКА-София ЕАД, изпълнителния директор на клуба Пламен Марков и екип на ММС воден от министър Красен Кралев.На срещата ръководството на ПФК ЦСКА-София ЕАД представи писмо за инвестиционни намерения, в което предлагат създаване на смесено търговско дружество, в което да бъде апортирана спортната инфраструктура в лицето на стадион “Българска армия” и тренировъчен комплекс “Панчарево”.Ръководството на футболния клуб се ангажира да представи еквивалента на стойността на апортирания имот в парични средства, с които да бъде изградено съоръжението. ММС одобрява идеята на ръководството на ПФК ЦСКА-София ЕАД. Утре предстои среща с главния архитект на град София Здравко Здравков за уточняване на техническите процедури по реконструкция на съоръжението.", "date": "2019.08.28", "title": "ММС одобри идеята за инвестиционни намерения за нов стадион на ЦСКА"}
{"url": "https://offnews.bg/sviat/britanskata-kralitca-pozvoli%c2%a0rabotata-na-parlamenta-da-spre-kakto-po-710211.html", "text": "Британската кралица Елизабет Втора одобри плана на британския премиер Борис Джонсън за спиране на работа на парламента за близо месец.В изявлението на официалния консултативен орган на кралицата се посочва, че по разпореждане на Нейно Величество парламентът ще преустанови работа не по-рано от понеделник, 9 септември, и не по-късно от четвъртък, 12 септември - до понеделник, 14 октомври 2019 г.Суспендирането на работата на парламента ще намали драстично периода, в който депутатите могат да приемат закони и процедури, възпрепятстващи излизането на страната от ЕС на планираната дата - 31 октомври.Председателят на Камарата на общините Джон Берков определи затварянето на парламента като \"безчинство спрямо конституцията\".Лидерът на британските лейбъристи Джереми Корбин и лидерката на либералните демократи Джо Суинсън излязоха с писмо до Елизабет Втора, в което протестират срещу плана на премиера Борис Джонсън.", "date": "2019.08.28", "title": "Британската кралица позволи работата на парламента да спре, както поиска премиерът Джонсън"}
{"url": "https://offnews.bg/zdrave/otkrivat-zveno-po-psihologichna-i-nemeditcinska-grizha-v-hematologichn-710176.html", "text": "В Националната специализирана болница за активно лечение на хематологични заболявания откриват звено по психологична и немедицинска грижа.Дейността му ще е насочена основно към две групи. Първата е свързана с пациентите на болницата, техните семейства, близки и ще е безплатна за тях. Ще се работи основно чрез индивидуални, консултативни срещи, психотерапевтично проследяване по време на лечението или трансплантация на стволови клетки, ще се сформират и групи за емоционална подкрепа.Втората група дейности е свързана с консултирането на медицинските екипи в комуникацията им с пациентите, както и превенция на Бърнаут синдрома. Ще бъдат провеждани т. нар. Балинт групи, в които се работи с емоционалните реакции на медицинските специалисти в процеса им на работа.", "date": "2019.08.28", "title": "Откриват звено по психологична и немедицинска грижа в Хематологичната болница"}
{"url": "https://offnews.bg/futbol/mesi-shte-otsastva-ot-terenite-oshte-mesetc-710189.html", "text": "Суперзвездата на Барселона Лионел Меси по всяка вероятност ще пропусне и мача от тртия кръг на испанската Ла Лига с Осасуна, пише испанският \"AS\".Аржентинецът продължава да тренира според индивидуална програма. В най-добрия случай той ще проведе две занимания с отбора, преди гостуването в Памплона.Следователно Меси може да се върне в общата група само след паузата за мачовете на националните отбори. Футболистът продължава да се възстановява от контузии, получени по време на предсезонната подготовка.Лео пропусна загубата от Атлетик Билбао и победата над Бетис в първенството. Новото попълнение Френки Де Йонг също все още тренира отделно.Треньорът на Барса Ернесто Валверде няма да може да разчита и на Луис Суарес, който ще пропусне поне още няколко мача на испанския шампион.", "date": "2019.08.28", "title": "Меси ще отсъства от терените още месец"}
{"url": "https://offnews.bg/kultura/hiliadi-fenove-posreshtat-s-a-r-s-na-obnovenia-stadion-iunak-v-sofi-710198.html", "text": "Любимата на хиляди фенове у нас, супер забавна, сръбска банда S.A.R.S. пристига утре вечер (29 август) в София за уникално двучасово шоу! То ще се състои на обновения стадион “Юнак” в центъра на столицата, който се намира в непосредствена близост до Националния стадион “Васил Левски” (на бул. “Евлоги и Христо Георгиеви” №38). Големият концерт на S.A.R.S. ще бъде първото музикално събитие, което ще се проведе на обновеното съоръжение и този път феновете ще имат възможност да се забавляват на по-широко и още по-приятно място.Входовете на стадион “Юнак” ще бъдат отворени в 18.00 ч. с билет за терен ще се влиза през централния вход, а към седящи места – през отделен вход, който се намира на метри от централния. Важно уточнение за публиката е, че не се разрешава свободно преминаване от терен към трибуни (седящи места). Но притежателите на билет за трибуни ще ИМАТ достъп до терена.Влизането и излизането от стадиона ще бъде еднократно, подчертават организаторите от „Строежа“. На място ще се предлагат храни и напитки за удобство на публиката. А преди началото и между сетовете на двете банди, присъстващите ще имат възможност да спечелят безплатни билети за предстоящия концерт на Dubioza Kolеktiv на 11 ноември в зала “Арена Армеец” и тениски Goloka. Наградите са осигурени от Starobrno Bulgaria & Jägermeister.  Преди броени дни Жарко Ковачевич, вокалист на S.A.R.S., сподели пред българските медии, че всички в бандата са много щастливи и обичат да свирят пред родната публика и не е случайно, че концертите им у нас в края на август се превърнаха в традиция.“Винаги ще помним първият си концерт в България – беше невероятен!”Бандата, чието име е съкращение от Sveže Amputirana Ruka Satrijanija (Прясно отрязаната ръка на (Джо) Сатриани), идва в състав Александър Лукович, Борис Тасев, Ненад Джордевич, Петър Миланович, Саня Лалич, Тихомир Хинич, Жарко Ковачевич и още седем души екип. Стилово музиката им се определя като смесица от алтернативен рок, реге, блус, джаз, хип-хоп и етно.Досега групата има издадени шест студийни албума, а клиповете и концертните им изпълнения в YouTube се радват на милиони гледания. Сред тях са - Perspektiva, Lutka, Buđav Lebac, Klinka, To Rade, Mir i ljubav и много други. Гласът на групата винаги е критичен към политиците, а текстовете им изразяват бунтарския им дух. У нас бандата ще изпълни всичките си хитове и част от новите си парчета от албума “Glava”. И в текстовете на тези песни акцент продължават да бъдат политиците и начините, по които те правят живота на хората по-лош. Но в този албум S.A.R.S. дават и рецепти как да направим живота си по-хубав.“”Perspektivata” е сива! И не политиците, а ние сами трябва да си я направим цветна“, споделя с усмивка Жарко Ковачевич.Началото на концерта е в 19.00 ч., когато на сцената ще стъпят музикантите от ДЖАНГО ЗЕ. Те се събират на родна земя специално, за да са подгряващи на събитието. Ще можем да ги видим и в събота (31 август), като част от “Концерт-трибют в памет на Тодор Колев” в “Маймунарника”.Билети за събитието все още можете да намерите в системата на Eventim.bg или . Цената им е 25 лв. за правостоящи (терен) и 30 лв. за седящи места (трибуни). В деня на събитието и на място билетите ще са съответно по 30 лв. за правостоящи и по 35 лв. за седящи места. Билети ще се предлагат на място и на двата входа на стадион “Юнак”.Стадион “Юнак” в София се намира на бул.”Евлоги и Христо Георгиеви” №38:Присъединете се към събитието във фейсбук .", "date": "2019.08.28", "title": "Хиляди фенове посрещат S.A.R.S. на обновения стадион 'Юнак' в София"}
{"url": "https://offnews.bg/zdrave/ekspertat-programata-za-nasarchavane-na-donorstvoto-shte-razdvizhi-li-710153.html", "text": "Националната програма за насърчаване на донорството и подпомагане на трансплантацията, която е публикувана за обществено обсъждане от здравното министерство, ще раздвижи в положителна посока пациентските листи на чакащите за трансплантации, смята проф. Емил Паскалев, началник на Клиниката по нефрология и трансплантация в Александровска болница. Пред БНР той определи като положително и отпадането на забраната за кръстосаното донорство.По думите на проф. Паскалев пациентите, които са на хемодиализа у нас, са около 4 хиляди. Най-малко 3 хиляди трябва да бъдат трансплантирани. Това е процес, за който трябва да се подготвят по-рано.Според проф. Паскалев общо пациентите, при които ще се наложи трансплантация, са между 7 и 10 хиляди, но в листата на чакащите са малко над хиляда. В този смисъл, ако програмата се приеме, ще има раздвижване по отношение на чакащите.", "date": "2019.08.28", "title": "Експертът: Програмата за насърчаване на донорството ще раздвижи листите на чакащите за трансплантация"}
{"url": "https://offnews.bg/zdrave/8-sluchaia-na-listerioza-sa-registrirani-u-nas-ot-nachaloto-na-2019-710190.html", "text": "От началото на тази година регистрираните случаи на листериоза у нас са 8. Толкова са установените и за цялата 2018-а, съобщи пред bTV д-р Атанас Мангъров, специалист по инфекциозни болести. Последният случай е от Стара Загора, където 56-годишен мъж се лекува вече три месеца. При друг случай 18-годишен младеж от Благоевград се е заразил с бактерията в САЩ, където е бил на бригада. Близо 10 дни е бил в кома, но за щастие се е възстановил.\"Листериозата е микроб, който е много широко разпространен. Причинява едно грипоподобно заболяване с температура, болки по мускулите и не много силна диария. Може обаче да доведе и до тежки състояния. Бактерията е опасна най-вече за бременните жени, защото може да зарази плода и да доведе до мъртво раждане\", обясни д-р Мангъров.По думите специалиста, смъртността при листериозния менингоенцефалит достига до 70%. Предразположени към заболяването са възрастните хора с по-слаб имунитет, но не е изключено да се заразят и млади хора.Епидемичен взрив се получава когато заразени продукти са преседели някъде дълго време и не са били обработени термично преди да се консумират. \"Заразяването става, когато се консумират храни, които не са минали през термична обработка - всичко от студения бюфет на даден ресторант\", допълни специалистът.По-рано този месец Испания се обърна към Световната здравна организация (СЗО), за да предупреди, че разпространяващото се в страната заболяване листериоза вече е международна заплаха.Предупредени бяха и европейските власти заради възможността да се идентифицират случаи на листериоза в други страни. Според източници от здравното министерство в Мадрид, цитирани от местните медии, мярката е предпазна - заради опасността туристи да са яли заразени продукти в Испания. Източникът на заразата е месо, произведено от компания в Севиля и продавано с марката La Mechá.В отговор на запитване на OFFNews от Българската агенция по безопасност на храните потвърдиха, че разпространението на засегнатите с листерия продукти е само на територията на Испания. До момента няма информация за нарушения при получаване на месо от страната у нас.", "date": "2019.08.28", "title": "8 случая на листериоза са регистрирани у нас от началото на 2019"}
{"url": "https://offnews.bg/politika/tatiana-doncheva-geshev-hodi-s-pistolet-na-krasta-kak-shte-pravi-ref-710154.html", "text": "Човекът е завършил Полицейската школа, ходи с пищов на кръста и непрестанно е в екшъни. Как си представяте, че ще се държи по различен начин, ако го направите главен прокурор?. Ще се държи по същия начин, но още по-безконтролно, защото там няма нито интелект, нито задръжки. Така лидерът на Д 21 Татяна Дончева коментира единствения номиниран за приемник на Сотир Цацаров - зам. главния прокурор Иван Гешев. Тя прогнозира, че предстоят незаконни арести, за които после отново ще плащаме обезщетения.Според Дончева професионалната кариера и образованието на Гешев го формират като човек с полицейски манталитет.Тя сравни издигането на Гешев за главен прокурор със скандала около поисканата оставка на директорката на Музикалното училище в София Столина Добрева заради отказа да назначи без конкурс оперната прима Дарина Такова.Според Дончева министърът на културата Боил Банов с реакцията си е дал повод за собствената си оставка.Относно битката за София на предстоящите местни избори лидерът на „Движение 21” призова леви и десни да се обединят поне на втория тур за пробив срещу ГЕРБ. По думите ѝ те могат да застанат зад номинацията на Мая Манолова. ", "date": "2019.08.28", "title": "Татяна Дончева: Гешев ходи с пистолет на кръста, как ще прави реформа в прокуратурата"}
{"url": "https://offnews.bg/kultura/spektakal-na-plavashti-kejove-na-grebnata-baza-v-plovdiv-710185.html", "text": "Необикновен плаващ концерт ще се състои тази вечер на Гребната база в Пловдив. Певецът Орлин Павлов ще пее на специална сцена във водата върху плаващи понтони. Сцената е дело на създателите на инсталациите за проекта на Кристо Явашев „Плаващите кейове”, съобщава БНР.На сцената с Орлин Павлов ще излязат и певците Белослава, Любо Киров, Владимир Ампов-Графа и Бобо.По време на плаващия концерт ще бъде заснета финалната сцена от най-новия филм на актьора и режисьор Ники Илиев \"Завръщане\", посветен на магията на Пловдив – Древен и Вечен. Във филма Орлин Павлов играе ролята на един от тримата приятели, които се прибират в родния си Пловдив, за да спасят от разруха къщата от детството на свой приятел. За сцената, в която се случва развръзката на филма, Орлин Павлов ще изпее нова песен в дует с певицата Михаела Филева.Концертът е част от програмата на „Пловдив – Европейска столица на културата 2019”. Спектакълът по вода започва в 20 часа, входът е свободен.", "date": "2019.08.28", "title": "Спектакъл на плаващи кейове на Гребната база в Пловдив"}
{"url": "https://offnews.bg/drugi/kaloian-pejchev-sled-rekorda-po-e4-oshte-ne-sam-go-osaznal-710158.html", "text": "Планинският бегач Калоян Пейчев постави нов рекорд на българския участък от международния пешеходен маршрут Е4. В събота вечерта той достигна крайна си точка на разстоянието от 240 километра за 51 часа и 8 минути.Това бе с почти 20 часа по-малко от досегашното най-бързо преминаване на трасето, известно като \"Петте планини\" (Витоша, Верила, Рила, Пирин и Славянка). Калоян Пейчев стартира в четвъртък следобед (в 17:00) от площада в столичния квартал \"Драгалевци\" и достигна крайната точка - Гоцев връх, в планината Славянка, в събота в 20:08.В интервю за БНР 35-годишният Калоян разказа, че още не е осъзнал какво е направил. Той определи предизвикателството като едно от най-трудните, пред които се е изправял и преодолявал. За цялото това време той е спал само един час.Именно заспиването в точния момент е една от тънкостите при ултрамаратоните, защото трябва да се избере точно, кога да се легне за кратко.Пейчев сподели също, че след първата вечер е получил раздразнение на гърлото от вдигналия се прах в част от трасето и това съществено му е повлияло при изкачване, а, съответно, и на времето. Спасил го е един чай на заслон Тевно езеро, след което проблемът отпаднал и Калоян продължил да бяга с оптимално темпо. Така той обясни изоставането си от 44-те часа, които бяха цел за него и екипа му.Въпреки това, Кофето, както е известен в бегаческите среди, сподели, че е доволен от постижението си и е бил много щастлив от това, че е имал подкрепата на толкова много хора (над 20 са били само пейсърите) и специално на Наталия Величкова, която го е тренирала.Целта от 44 часа не е избрана случайно. Той е изминавал вече веднъж разстоянието през 2017 година и на база на опита е установил, че при оптимални условия и подготовка 44 часа са напълно постижими.", "date": "2019.08.28", "title": "Калоян Пейчев след рекорда по Е4: Още не съм го осъзнал"}
{"url": "https://offnews.bg/zdrave/sadiat-stomatolog-za-otchetena-no-neizvarshena-dejnost-710156.html", "text": "Районната прокуратура в Разлог е предала на съд стоматолог, който е отчел неизвършена дейност, заплатена от НЗОК, съобщават от прокуратурата.Обвиняемият е издавал документи с невярно съдържание – амбулаторни листове, спецификации и фактури, с които неправомерно е получавал суми от Касата. В периода 6 юли 2011 г. - 29 октомври 2014 г. са му били изплатени над 1720 лв. от НЗОК за неизвършени дейности.От м. юли 2011 г. обвиняемият Д. е работел като лекар по дентална медицина в Разлог и до 2015 г. е имал сключени договори с РЗОК-Благоевград, подновявани всяка година. Като страна по тях, обвиняемият бил изпълнител на първична извънболнична дентална помощ в изпълнение на Национален рамков договор за дентални дейности.През периода на действието им срещу Р.Д. са постъпили сигнали от пациенти - здравноосигурени лица, относно отчетени дентални дейности на тяхно име, които реално на са били извършени от обвиняемия лекар. В тази връзка били извършвани множество проверки от РЗОК-Благоевград - по конкретни поводи и комплексни на цялостната му дейност. Жалби били подавани и до Районна прокуратура - Разлог, респ. препратени от РЗОК-Благоевград по компетентност.В хода на воденото досъдебно разследване са били установени и други пациенти, спрямо които били извършвани неверни вписвания за ползвани услуги.По повод извършените проверки от РЗОК-Благоевград относно дейността на д-р Д. са били констатирани множество нарушения във връзка с установени разминавания и несъответствия във въведените данни. Наложени са му били санкции за извършвани неверни вписвания - манипулации на различна стойност.Същият бил санкциониран по административен ред, като впоследствие наказателните постановления са били отменени от Административен съд – Благоевград и възобновена административно - наказателната процедура. Срещу Р.Д. е било повдигнато обвинение за извършено престъпление.", "date": "2019.08.28", "title": "Съдят стоматолог за отчетена, но неизвършена дейност"}
{"url": "https://offnews.bg/kultura/zapochva-kinofestivalat-vav-venetcia-710162.html", "text": "Кинофестивалът във Венеция ще бъде открит довечера с първия европейски филм на японския режисьор Хирокадзу Корееда - \"Истината\", съобщиха световните информационни агенции.Филмът с участието на Катрин Деньов, Жулиет Бинош и Итън Хоук е и в основната конкурсна програма на 76-ото издание на кинофестивала.Хирокадзу Корееда и преди е участвал в кинофестивала във Венеция с \"Илюзия\", който спечели наградата за операторско майсторство през 1995 г. Японският режисьор е лауреат също на наградата \"Златна палма\" от кинофестивала в Кан с филма \"Джебчии\" (2018 г.).В конкурсната програма за наградата \"Златен лъв\" са 21 филма. С голям интерес се очаква супергеройският филм \"Жокера\" на режисьора Тод Филипс с Хоакин Финикс в ролята на отколешния враг на Батман. Сред другите интересни заглавия са \"Пералнята\" (\"The Laundromat\") на Стивън Содърбърг с Мерил Стрийп, Гари Олдман и Антонио Бандерас, \"Към звездите\" (\"Ad Astram\"), в който Брад Пит е в ролята на астронавт, \"Историята на един брак\" (\"Marriage Story\") на режисьора Ноа Баумбак с Адам Драйвър и Скарлет Йохансон.Филмът на Роман Полански \"Аз обвинявам\" (\"J'accuse\") за делото \"Драйфус\" също ще се съревновава за наградата \"Златен лъв\".Френското кино ще бъде представено от режисьора Оливие Асаяс с \"Wasp Network\" с участието на Пенелопе Крус за арестувани в САЩ кубински шпиони, и от режисьора Робер Гедигян с \"Gloria Mundi\".Канадският режисьор Атом Егоян ще покаже филма си \"Почетен гост\", шведът Рой Андерсон - \"За безкрайността\", чилиецът Пабло Лараин - \"Ема\", колумбиецът Сиро Гера - \"В очакване на варварите\".Извън конкурсната програма ще бъде премиерата на шекспировата драма \"Кралят\" с Тимъти Шаламе като крал Хенри Пети и Робърт Патинсън в поддържаща роля, както и на телевизионния сериал \"Новият папа\" на режисьора Паоло Сорентино.Миналата година кинофестивалът във Венеция предизвика критики заради неравностойното представяне на жените. В отговор Алберто Барбера каза, че тази година са включени \"много филми за проблемите на жените в различни страни по света\", макар и \"не всички от тях\" да са режисирани от жени.В основната конкурсна програма има само две режисьорки - саудитката Хайфа ал-Мансур с \"Идеалният кандидат\" и австралийката Шанън Мърфи с \"Babyteeth\" (\"Наивност\"). Друга режисьорка - аржентинката Лукресия Мартел, беше избрана за председател на журито.Кинофестивалът във Венеция ще продължи до 7 септември.", "date": "2019.08.28", "title": "Започва кинофестивалът във Венеция"}
{"url": "https://offnews.bg/tenis/nadal-tragna-moshtno-na-us-open-710161.html", "text": "Трикратният шампион от US Open Рафаел Надал започна с експресна победа участието си в тазгодишната надпревара. Испанският левичар надигран Джон Милман (Австралия) с 6:3, 6:2, 6:2 в двубой от първия кръг.Милман, който отстрани Роджър Федерер през миналата година и достигна до 1/4-финалите, не успя да се противопостави на световния №2 в нито един момент от мача. В следващия кръг Надал ще играе с друг представител на Австралия – Танаси Кокинакис.Междувременно няколко тенисисти от топ 10 отпаднаха още след първата си среща на турнира. Може би най-изненадваща беше загубата на австриеца Доминик Тийм. Световният №4 отстъпи на италианеца Томас Фабиано с 4:6, 6:3, 3:6, 2:6.След загуба в четири сета си тръгна и №8 в схемата Стефанос Циципас. В един от най-интересните мачове от първия кръг младият грък не успя да преодолее намиращият се в страхотна форма Андрей Рублев. В отделните части 6:4, 6:7 (5), 7:6 (7), 7:5 за руснака.От турнира отпаднаха още Карен Хачанов, Роберто Баутиста Агут, Фабио Фонини, Феликс Оже-Алиасим.", "date": "2019.08.28", "title": "Надал тръгна мощно на US Open"}
{"url": "https://offnews.bg/112/trup-na-mazh-otkrit-do-plazh-butamiata-kraj-sinemoretc-710188.html", "text": "Тяло на мъж е било открито до плаж \"Бутамята\" край Синеморец на 17 август, съобщи ОД МВР-Бургас.Голото тяло е било на около 300 метра навътре в морето в северната част на плажа. То е в напреднала фаза на разлагане.Към момента самоличността на мъжа не е установена. При извършения оглед не са открити следи от насилие.Тялото на мъжа е откарано за аутопсия в отделение „Съдебна медицина“ към УМБАЛ – Бургас. По случая е образувано досъдебно производство.", "date": "2019.08.28", "title": "Труп на мъж открит до плаж 'Бутамята' край Синеморец"}
{"url": "https://offnews.bg/zdrave/tcinkat-e-naj-dobroto-sredstvo-v-borbata-s-pnevmoniite-tvardiat-uchen-710182.html", "text": "Австралийски учени установили, че цинкосъдържащите продукти унищожават пневмококите, които причиняват бактериалната пневмония. Резултатите от изследването им са публикувани в научната платформа PLOS Pathogens.Експеримент с гризачи доказал, че недостигът на цинк в организма увеличава вероятността от възникване на пневмония три пъти. Според изследователите при дефицит на този елемент имунните клетки фагоцити понижават функциите си и не са в състояние да контролират разпространението на пневмококите.По думите на учените, цинкът се активира в огнища на инфекции, а това доказва, че е токсичен за микробите.Неотдавна Световната здравна организация публикува данни, според които всеки трети жител на планетата страда от недостиг на цинк. Дефицитът се изразява най-често в косопад, снижен имунитет и бавно зарастване на раните.Недостигът на този микроелемент в организма може да е причина за забавяне на растежа в детска възраст и в пубертета.", "date": "2019.08.28", "title": "Цинкът е най-доброто средство в борбата с пневмониите, твърдят учени"}
{"url": "https://offnews.bg/politika/borislav-ignatov-shte-poiskam-iasli-i-gradini-v-novite-biznes-sgradi-710159.html", "text": "– Г-н Игнатов, защо независим кандидат избра да застане зад политическа платформа? – Аз съм човек, който има достижения зад гърба си в България и в чужбина. Имам ясна и категорична гражданска позиция. Но това може да бъде казано и за много други хора, които живеят в този град. За да бъде катализирана истинска промяна, е необходимо повече от един човек, пък бил той и правилният. Зад всяка голяма промяна обикновено стои политически проект, който разчита на многобройни съмишленици и има капацитет да работи за промяната на национално ниво. Защото много от проблемите на столицата изискват решения на държавно ниво. С „Демократична България“ споделяме общи ценности и беше съвсем естествено да обединим усилията си за така чаканата промяна. Според последни социологически изследвания 56% от столичани искат нов кмет и промяна. Вярвам, че с помощта на политическата платформа на “Демократична България” зад мен мога да бъда архитект на промяната.– Кои са първите три неща, които спешно трябва да се променят в София, ако Вие управлявате града?- Всеки в София ще ви каже кое е най-належащо за промяна: лошата инфраструктура, презастрояването, мръсният въздух, проблемите с транспорта, липсата на паркинги и още много, но първите три не търпят отлагане. Много важно е да се разбере, че проблемите са взаимосвързани и единият води до другия.Представете си следната ситуация, която е реална картина от ежедневния ни живот – жена в инвалидна количка има нужда да се разходи в Борисовата градина. Живее от другата страна на Цариградско шосе, но много често асансьорът на подлеза не работи (в действителност е така). От друга страна настилката на тротоарите е трагична. Подлезът на Орлов мост позволява от едната страна да слезе количка, но от другата заради ремонта на метрото няма как да се качи. Това налага съпругът й да я кара с автомобил на 400-500 метра от дома, за да избегне препятствията по пътя. Така обаче, те допринасят за замърсяването на София с газове.Всичко е свързано – ако инфраструктурата е по-добра и удобна, хората ще я използват с удоволствие, ще оставят автомобилите пред дома си. Същото важи и за градския транспорт - хората биха го предпочитали ако е редовен и свързан. Друг пример са детските ясли и градини, отново 5 000 деца са извън класирането. Ситуацията е не само абсурдна, но и много несправедлива. Ясно е, че е сложно да се намери решение, но понякога не е нужно да се открива топлата вода, за да се реши един проблем. Колко много бизнес и жилищни сгради никнат всеки ден около нас. Чрез публично-частни партньорства и поощрителни мерки може да се стимулират части от партерните им етажи да се ползват за детски ясли. Общината, от своя страна, ще има ангажимент да откупува тези помещения на определени цени – под пазарните и над себестойността. Може да се видят и друг вид поощрения като инициативи за стимулиране на самите възложители. Да се намали такса „разрешение за строеж“ например или друг вид директна финансова полза. Така още с първите сгради, които се пуснат в експлоатация през 2020 година, ще имаме нови детски ясли.В София всичко се прави по стар и тромав начин, а един гъвкав, по-творчески и съвременен подход би дал и по-бързи и евтини резултати. Нещо, което е дефицит в днешното управление на София са ежедневният контрол и оптимизация на работата.– Стана така, че хората започнаха да се отнасят скептично към архитекти с международен опит, за да не донесат някой екстравагантен проект като “Бронзовата къща“. Каква е вашата визия развитието на града в архитектурно отношение? – Аз съм привърженик на балансираното и хармонично развитие на града според неговите естествени дадености и култура. Искам да имаме един елегантен и човешки европейски град, в който да се диша леко и хората да реализират мечтите си с удоволствие. С няколко думи – както е в Европа – нито повече, нито по-малко. – Идеята за дигитален идентификационен номер – SofiaID, приложима ли е за всеки гражданин?– Да, дигитализацията е изключително важен инструмент, който има влияние върху абсолютно всички процеси. Националната електронна идентификация се забави прекалено много и затова ние ще въведем Софийска електронна идентичност – SofiaID. На нея ще базираме цялата система за електронно управление на града. Всеки гражданин ще има профил в системата, където ще може от една точка „без гише“ да общува с всички административни структури на общината. Помислили сме за всички граждани. SofiaID ще може да се получава по желание на гражданите от община по избор, както и при заявяване на постоянен или настоящ адрес. Идентификацията ще може да бъде записвана както на смартфон, така и на отделна карта.А гражданите ще могат да използват електронни административни услуги през своя телефон или компютър; ще използват мобилния си телефон вместо билет или карта за градския транспорт, ще обменят документи с общинските структури, ще участват електронно във вземането на решения за бъдещето на града, включително разпределението на част от бюджета. В днешно време вече всички информационни канали са дигитални. Недопустимо е Столична община да продължава да е хартиено-аналогова, а обслужването на гражданите – първобитно. Дигитализацията на работата на Столична община е от първостепенно значение за успех на цялата ни програма.– Извеждате като втори приоритет в програмата си “Зелена и чиста столица“, коя е най-важната промяна, която трябва да се случи в София? – Много важен акцент в програмата ни е борбата с мръсния въздух. Основните източници за него в София са три.Първият е, автомобилният транспорт - автомобилите и камионите, които влизат в града. Те са много и голяма част от тях са неизправни. Смятам че, ако чрез рутинни проверки за газове спрем такъв тип автомобили от свободно движение в столицата, ще подобрим много качеството на въздуха. Затова в програмата си сме заложили такъв тип контрол през Столичен инспекторат. И програма ни за дигитализация и за абсолютно прозрачно водене на цялата информация в Столична община ще помогне за бързо и ефикасен контрол.Вторият компонент е битовото отопление на твърдо гориво – въглища, най-вече. Те са причина за голямо замърсяване на атмосферния въздух. Но проблем е и горенето на отпадъци в битови печки. Тези два източника на замърсяване в зимните месеци ще адресираме чрез системата от сензори за чистота на въздуха, така че да се локализират зоните, където се случва това. Там трябва да се правят проверки и да се налагат съответни санкции. Основна цел за нашата програма през тези четири години не са просто санкциите, а да предоставим на хората добри алтернативи, особено за отопление с чисти горива.Третият голям проблем за въздуха всъщност са лошите пътища. Особено улиците в кварталите, които, знаете, се състоят предимно от дупки, произвеждат тонове прахоляк, който дишаме ежедневно.Нашата позиция е, че трябва да се спре проектът за изгаряне на битови отпадъци в „Топлофикация“. Това допълнително ще замърси въздуха в София, който така или иначе е най-мръсният в Европа. Смятаме за абсолютно недопустимо да изгаряме допълнителни количества отпадък, които водят със себе си освен основните замърсители и много микроелементи и тежки метали. Това са конкретните мерки, които могат да дадат бързи резултати. Естествено, в подробности, това ще бъде представено днес от 18:30 на езерото Ариана. Заповядайте да поговорим за „София – зелена и чиста столица“. – Как ще направите средата по-достъпна?– Трябва да се погрижим за всички хора, особено за болните и за тези, които имат най-голяма нужда. А в момента ние сме такова общество, което не се грижим дори за болните си, какво остава за другите. Брат ми е инвалид. От личен опит знам колко е трудно да се придвижваш с количка у нас. Средата в момента продължава да не е достъпна и хората със затруднения в придвижването. Тротоарът не е космодрум, не е ядрен колайдар, тротоарът е просто една настилка, която трябва да бъде в добро състояние и ние като общество можем, естествено да си направим тротоари. Трябва да се изградят стандарти за всички видове тротоари и улици от различните видове класове - от най-малката до най-широката. Тези стандарти да бъдат ясно разписани като качества и минимални изисквания както към материалите, така и към отстоянията, височините на бордюрите – всичко.– Смятате ли, че ВСС може да забави решението за освобождаването на съдия Методи Лалов и да провали участието му като водач на листата за общински съветници? – Надявам се още в началото на септември Методи Лалов да бъде част от нашия екип. Той е изключителен специалист. Честен и принципен човек. Човек с позиция. Такива хора трябва да влязат в управлението на столицата, за да можем да гарантираме бързи и дълготрайни ползи за хората. – Има ли нещо, което бихте пренесли от родната ви Варна в София?- Не искам да пренасям нищо механично от никъде, но трябва да сме достатъчно информирани за добрите практики и стратегии, които другите европейски столици прилагат. Омръзнало ми е да слушам – „това в България няма как да стане“. Защо да няма как, ние сме град с история, прекрасни дадености, богато културно наследство, а вече и със сериозен бюджет. Стига да се изразходва умно и честно, тук може да стане красиво, чисто и удобно. Хората искат промяна, усещат, че е време градът им да догони стандартите им. Убеден съм, че само чрез принципното и последователно прилагане на изпитани модели на общинско управление ще постигнем добри резултати бързо.– Трите важни неща за вас в личен план?- Качествата, които ценя у хората са принципност, свободомислие и отговорност. Затова се старая да ги развивам и у себе си.– Как си почивате?- Обичам да спортувам, да карам велосипед и да пътувам. Посещаването на нови места винаги е зареждащо и вдъхновяващо. Прекрасно е човек да научава нови неща и да се докосва до други култури, да „открива“ градове, за които е чел или да попада на напълно непознати места, за които не е предполагал. Това ми дава страхотното усещане да съм част от света и го правя с удоволствие винаги, когато имам възможност. ", "date": "2019.08.28", "title": "Борислав Игнатов: Ще поискам ясли и градини в новите бизнес сгради в София още през 2020"}
{"url": "https://offnews.bg/futbol/botev-zapochna-stroezha-na-kolezha-borisov-be-posreshtnat-s-fenski-sk-710186.html", "text": "От Ботев Пловдив започнаха строителството на стадион \"Христо Ботев\". Това се случи пред погледите на много фенове на \"канарчетата\".Изграждането на спортния комплекс беше спряно преди няколко години. След завършването на строителството спортното съоръжение ще отговаря на международните стандарти, осигурявайки възможност да кандидатства и печели домакинство за провеждане на световни и европейски спортни форуми.На събитието бе и премиерът на България Бойко Борисов, който бе посрещнат с фенски скандирания \"Ботев, Ботев\" и \"Колежа\".\"Не мога да разделя отборите, нито това ни е целта. Но това, което мога да направя - като напреднете със строителството, като видим как върви, така както за спортната ви зала и за много други съоръжения, ще ви помогнем пак\", отбеляза премиерът Борисов пред гостите на стадиона.Той подчерта, че днес на заседанието на Министерския съвет бе подпомогнат още един професионален футболен клуб - Арда Кърджали, на който бяха отпуснати 2 500 000 лв. за модернизирането на стадион \"Арена Арда\" в града.За началото на строителството присъстваха и министърът на спорта Красен Кралев, областният управител Здравко Димитров, кметът Иван Тотев и ръководството на Ботев.Собственикът на \"канарчетата\" Георги Самуилов пък остана много доволен, че заветната цел най-после бе постигната.\"До този момент се стигна с много дълги препятствия, казуси и процеси, които трябваше да преодолеем. Обещах и сега си изпълних обещанието.Това е ден, който всички ще запомним. Без съдействието на общинската и областна администрация нямаше да успеем.Искам да благодаря на Здравко Димитров, Иван Тотев и не на последно място присъствието на премиера Бойко Борисов е много важно за такива спортни съоръжения.Ботев ще изгради този стадион. Ще получи от УЕФА четвърта категория. Искам да се обърна към нашите футболисти - преди няколко дни се навършиха 102 години от слагането на жълто-черните екипи.Да са достойни и да се държат мъжествено на терена. Защото, когато паднем, срамът е за нас\", каза Самуилов.", "date": "2019.08.28", "title": "Ботев започна строежа на Колежа, Борисов бе посрещнат с фенски скандирания"}
{"url": "https://offnews.bg/dw/kak-katastrofira-vissheto-obrazovanie-v-balgaria-710171.html", "text": "Стана традиция по това време на годината да обсъждаме новината за трето класиране в Софийския университет. Ще има и четвърто, но ще го нарекат допълнителен прием. Темата събужда тъжни размишления за катастрофата на българското висше образование - защото ако най-старият и авторитетен университет в България не успява да събере желаещи, какво остава за другите!Факт е, че се стигна до неконтролирано разрастване на университетския бизнес. Вече няма голям провинциален град, в който да не е отворен поне филиал. За местната власт това е самореклама, защото децата остават у дома. За родителите пък така се избягват тежките харчове по издръжка на детето в София. Всъщност тази „местна“ тенденция унищожава основния смисъл на висшето образование: младите да се откъснат от познатата среда, да поживеят в друг свят.Не знам дали си давате сметка, че Софийският университет вече буквално отговаря на името си - доста повече от половината студенти са софиянци. Ако ще е гарга - да е рошава, си казват родителите и наместо в столицата пращат децата направо в Германия. Където впрочем - ако пресметнеш стипендии, общежития, стол, библиотеки - май не излиза по-скъпо от тук. А чуждестранни студенти България почти не привлича - не само защото нямаме достатъчен престиж, а и защото нямаме курсове на английски, кампусите ни са в безумно състояние, Студентският град в София е просто изпитание, а административните пречки - мъчителни.Висшето образование се масовизира и в останалия святМеждувременно в света се стигна до обща масовизация на висшето образование. Малко под 30% са висшистите у нас (демографията е винаги под въпрос, защото не знаем колко точно сме тук); към 40% е делът им в ЕС и САЩ. Между 2001 и 2014 година броят на университетите в Китай е скочил от 1022 на 2824! Постепенно се движим към свят, в който ролята на средното образование ще бъде поета от висшето и не случайно нови леви лидери като Сандърс в Америка или Корбин в Обединеното кралство говорят то да стане всеобщо и безплатно.С какво право тогава можем да искаме ограничаване на приема? Който е решил - да учи. В много частни университети просто няма приемен изпит, ролята на цедка играе готовността да си платиш таксата; в страни като Франция пък се смята, че е гражданско право да се запишеш в първи курс, макар и да отпаднеш по-нататък. Проблемът в България е не просто в това, че почти всеки вече може да се запише, а че веднъж записан, почти сигурно ще завърши, освен ако не му скимне нещо и изчезне, което при нас се случва с кажи-речи половината студенти. Самото финансиране е направено така, че преподавателят няма никакъв интерес да скъса студент, защото програмата му губи „клиент“. Ако имаше държавно изискване всяка година да отпадат по, примерно 5% от студентите, щеше да е съвсем друго.Или да си представим такава форма на оценяване: дават на преподавателя определени количества бележки - примерно 20% шестици, 20% петици и тъй нататък, които той разпределя между записалите се в курса. Дали оценката няма да добие повече тежест отколкото сега, когато колеги пишат отгоре до долу отличен, за да им е мирна главата? Още по-трудно изглежда у нас създаването на каквато и да е йерархия. Страстите, които избликнаха напоследък около оперната прима, пожелала да стане учител, добре илюстрират това. Просто не може да има авторитети, освен онези безотговорни колеги, които разправят небивалици по медиите. Когато се раздават награди или финансиране, обичайното решение е на калпак, за да не се сърди никой. Политици, писатели, художници - трябва да са умрели отдавна, за да ги оценим. Приживе - това е почти невъзможно.В тази култура, разбира се, няма как един университет да стане елитен - СУ получава някакви бонуси за своите първи места в класациите, но дотук те са символични. Колкото и странно да звучи - заплатите в много провинциални университети са по-високи. Последният удар бяха заплатите на учителите - оказва се, че начеващ учител ще получава повече от асистент и колкото доцент. Парите не са най-важното, разбира се. Проблемът е в това, че няма никакво значение откъде ти е дипломата, камо ли - какви оценки си имал, кой ти е преподавал. Работодателите искат човекът да може да работи на компютър и да знае английски, за другото - те ще го обучат. Ако някакви институции имат нужда от изследване - обръщат се към неправителствени организации, а не към СУ или БАН. Самите учени непрекъснато правят проекти, които да предлагат на някого, и които така и си остават в чекмеджето. Вярно, че има мързеливи, некомпетентни и неуволняеми хора в тези среди, но тук говоря за принципа. Масовизацията на титлите и званията при министър Игнатов тотално ликвидира подбора на кадри: сега всяко учебно заведение си прави конкурс и назначава когото реши с близка до стоте процента успеваемост.Самоизолация от ЕвропаДа спомена и катастрофалния пропуск СУ да влезе в новата европейска мрежа от университети - не влезе, впрочем, нито едно българско висше учебно заведение. Дали работата е от немукаятлък, или пък са се появили някакви обективни пречки - ще питаме ректорското ръководство по време на изборите наесен. Но резултатът от това самоизолиране от европейския процес - мисля е ясен за всеки. Бизнесът не спира да говори, че не се подготвят специалистите, от които има нужда. Но тази работа не е така лесна, защото в един момент трябват едни работници, в друг - други. Нали помните как ликвидираха инженерните специалности през 90-те, защото вече нямало нужда от тях? Сега години наред не могат да се възстановят.Тази година в СУ отново на първо място е психологията, макар че не си представям къде точно си намират работа завършилите. За скандинавистика - ясно, там има чудесни стипендии; компютърните дисциплини са супер платени, графичният дизайн - привлекателна фантазия за младите хора. С медицината аз лично мисля, че университетът сбърка, защото нямаме ресурс за това обучение и може би затова желаещите са малко. Но защо няма кандидати в точните науки? Вярно, че вече нямаме много индустрия, но пък възможностите в чужбина са огромни. Предполагам, че младежите се плашат от трудното следване.Защото извън няколкото държавно регулирани специалности, висшето образование май става все повече въпрос на преживяване. Не е ясно за какво точно ще ти послужи в живота, къде ще те отнесе вятърът догодина. Затова и не инвестираш в много тежки и дългосрочни проекти, развиваш широка палитра от умения, способност за адаптация. Може би в тази посока следва да преустроим нашето образование - младежите да прекарват повече време в стажове, участие в проекти и изследвания, пътуване, творчески занимания. Да изграждаме личности, а не просто кадри.", "date": "2019.08.28", "title": "Как катастрофира висшето образование в България"}
{"url": "https://offnews.bg/obshtestvo/kvartal-iztok-bez-voda-shte-spira-i-v-chasti-ot-ovcha-kupel-i-lozenet-710098.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Ремонт на уличен водопровод на ул. „Акад. Методи Попов“ в жк. „Изток“ се налага спиране на водоподаването от 09:30 до 16:30 часа на жк. „Изток“. Пресвързване на уличен водопровод на ул. „Киевска“ кв. „Овча купел“ налага спиране на водоподаването от 08:00 до 20:00 часа на ул. „Киевска“. С понижено налягане на водата ще бъде районът между ул. „Народен герой“, река Владайска, ул. „Житница“, ул. „Земляне“, бул. „Президент Линкълн“, ул. „Кукуряк“, ул. „Иван Радоев“, ул. „Проф. Михайло Парашчук“. Подмяна на спирателен кран на ул. „Минзухар“ в кв. „Лозенец“ налага спиране на водоподаването от 09:30 до 19:30 часа на ул. „Минзухар“, ул. „Плачковица“ от ул. „Кораб планина“ до ул. „Минзухар“. ", "date": "2019.08.28", "title": "Квартал Изток без вода, ще спира и в части от Овча купел и Лозенец"}
{"url": "https://offnews.bg/drugi/bliznatcite-ivanovi-spirat-s-basketbola-710160.html", "text": "Близнаците Деян и Калоян Иванови ще сложат край на кариерите си. Две от емблематичните фигури за българския баскетбол през този век ще “окачат кецовете” по-рано от предвиденото.Причината е прозаична. Оказва се, че в Левски Лукойл няма да разчитат на тях, пишат колегите от “Тема Спорт”.Юношите на Черно море имаха договори със “сините” и за този сезон, като на два пъти ясно заявиха, че имат желание да изпълнят контрактите си и през следващото лято да сложат край.33-годишните бивши капитани на националния ни отбор бяха амбицирани да приключат кариерите си като шампиони на България. Нещо, което така и не съумяха да постигнат, и по всичко личи, че няма да сбъднат мечтите си.Близнаците са имали среща с ръководството на столичани, на която им е било съобщено, че от клуба възнамеряват да поемат по друг път и те не влизат в сметките им за новия сезон. Двете страни са постигнали споразумение да бъде изплатена неустойка заради развалянето на договора, като на този етап сумата остава тайна.Треньорът Константин Папазов вече изведе баскетболистите на Левски Лукойл на първа тренировка в понеделник. Сред присъстващите ги нямаше именно Деян и Калоян Иванови. Първият игра в общо 51 мача за сините през миналия сезон.В тях той постигна средно по 13.8 точки, 5.9 борби и 2.5 асистенции за 25.8 минути и коефициент 15. Вторият се включи в 50 срещи и записа по 11.7 точки, 6.0 борби и 2.8 асистенции за 24.9 минути и коефициент 13.3.", "date": "2019.08.28", "title": "Близнаците Иванови спират с баскетбола"}
{"url": "https://offnews.bg/obshtestvo/goreshto-i-dnes-do-3-bala-valni-v-moreto-710119.html", "text": "Слънчево и горещо ще е времето и днес, но ще духа до умерен източен вятър. Максималните температури ще са между 30 и 35 градуса, на югозапад и по-високи, според прогнозата на НИМХ. Над планините ще е предимно слънчево, след обяд ще се появят малко облаци. Термометрите ще се качат до 25 градуса на 1200 метра и до 17 на 2000 метра. Времето ще е идеално за плаж с температури на брега до 30 градуса и до 27 в морето. Вълните обаче ще са до три бала. През следващите дни времето няма да се промени съществено, леко понижение на температурите и краткотраен дъжд в западната част от страната се очаква във вторник - 3-ти септември. ", "date": "2019.08.28", "title": "Горещо и днес, до 3 бала вълни в морето"}
{"url": "https://offnews.bg/futbol/v-ludogoretc-niama-da-barzat-s-izbora-na-nov-trenior-710164.html", "text": "Изпълнителният директор на Лудогорец заяви, че клубът няма да бърза с назначаването на нов старши треньор. Стойчо Стоев бе уволнен след равенството със Славия, а в момента наставник на \"орлите\" е неговият помощник Станислав Генчев, който ще води отбора в реванша от плейофите за влизане в групите на Лига Европа срещу Марибор.Първият мач в Разград завърши 0:0. Твърде вероятно изборът на треньор ще зависи именно от това дали Лудогорец ще продължи европейското си участие и наесен.\"Неслучайно казах да не се спекулира с треньора. Очаквах какво ще се случи. Четем любопитни имена, интересни предложения. Мениджъри се опитват да ни насочат вниманието. Това, което мога да кажа за нашите фенове е, че нито едно от имената, което излезе в медиите, не е разглеждано от Лудогорец\", заяви Петричев, цитиран от dsport.\"Няма да бързаме. Имаме критерий за избор на старши треньор. Дори и на 1 критерий да не отговоря този човек, няма да влезем в преговори. Искаме да изберем точния треньор, който да завърши реформата в Лудогорец. Този процес няма как да стане с магическа пръчка. Изборът на треньор не зависи от мача в Марибор\", добави изпълнителният директор на разградчани.\"Чувстваме се готови да отстраним Марибор. Изправяме се срещу противник със сериозен опит. Ситуацията е 50 на 50. Очаквам отборът да играе това, което може. Ако това стане ще бъдем по-спокойни и щастливи и ще играем през есента в евротурнирите. Няма как да сме спокойни в този цикъл. Дано успеем да свършим работа.За мен всеки един, който получи шанс от треньора да играе, трябва да се раздаде на 100%. Всеки, който е в Лудогорец е избран по някакви критерии. Разполагаме с много добри играчи. Всеки може да реши мача\", сподели още Петричев.", "date": "2019.08.28", "title": "В Лудогорец няма да бързат с избора на нов треньор"}
{"url": "https://offnews.bg/politika/fandakova-rezhe-opashkite-na-tcvetanov-i-sofianski-ot-sos-710137.html", "text": "Хората на бившия зам.-председател на ГЕРБ Цветан Цветанов сред общинските съветници на ГЕРБ в София няма да бъдат в листите за местния вот. Място сред кандидатите за новия СОС няма да има и за \"наследството от Софиянски\", научи OFFNews. Знаковите съветници Андрей Иванов, Орлин Алексиев и Орлин Иванов няма да бъдат повече в групата на ГЕРБ в СОС. Бившият шеф на Столичния общински съвет Андрей Иванов бе втори в кандидатската листа след кмета Йорданка Фандъкова през 2011 г. , списъка. Междувременно - през 2012 г. той подаде оставка като шеф на СОС по лични причини, след като името му гръмна в медиите след разкрития на Яне Янев/РЗС/, че Иванов е придобил неправомерно 60 имота. Последва проверка от Националната агенция за приходите (НАП), която не показа нарушения. Срещу Иванов имаше и обвинения, че е забавил връщането на собствеността на Общинска банка на общината. Иванов отрече. Сред скандалите, в които бе замесено името му, бяха и информации за лобизъм при конкурси.Срещу Андрей Иванов имаше множество медийни публикации и аз разбирам решението му да подаде оставка като председател на Столичния общински съвет, заяви тогава кметът на София Йорданка Фандъкова. Тя определи атаките като доста сериозни, а решението да се оттегли като \"основателно\". Орлин Иванов е бивш съветник от ССД, после стана независим, подкрепящ кмета Бойко Борисов. Сега е председател на постоянната комисия по местно самоуправление и нормативна уредба и член на постоянната комисия по финанси и бюджет. През 2011 г. вицепремиерът и вътрешен министър тогава Цветан Цветанов съобщи пред медиите, че трима общински съветници от София, свързани с десни политически сили в предишния общински съвет, са поискали 500 000 евро подкуп от кандидат-президента на ГЕРБ Росен Плевнелиев. Това е станало преди местните избори през 2007 г., когато Плевнелиев започнал процедура за отчуждаване и оценка на общински имот в територията на проект за бизнес парк, с който бил ангажиран. С него са направили среща трима общински съветници, заемали важни позиции в общинския съвет. За тях негласно се знаеше, че това са брокерите в общинския съвет. Знаете, че до 2007 г. ПП ГЕРБ нямаше общински съветници”, разказа Цветанов. Той допълни, че за да бъдат решени проблемите на Плевнелиев тогава, тримата общински съветници са му поискали подкуп от 500 000 евро. Кандидатът на БСП за кмет на София и общински съветник на левицата по това време Георги Кадиев пък разказа, че двама от общинските съветници, поискали рушвета, сега са общинари от групата на ГЕРБ. Той повтори думите на Цветанов и заяви, че общинските съветници, поискали подкупа, са „хора от т.нар. група на брокерите в стария общински съвет до 2007 г.”. Сравнение на съставите на СОС показа, че Радослав Тошев и Орлин Иванов отговарят на изнесените данни по години и партии. Проверка на прокуратурата обаче показа, че изнесените данни от Кадиев не са верни, а той се извини публично на Орлин Иванов и другите засегнати лица по случая. Плевнелиев също отрече участие на Иванов. Неофициално той обяви сред колегите си преди месеци, че повече няма да се кандидатира за СОС. Орлин Алексиев, който идва на работа в сградата на Московска 33 с охрана, влиза в общинския съвет през 2007 г. заедно с Борисов като кмет и Цветанов като негов заместник. Три последователни мандата е съветник, председател на постоянната комисия по финанси и бюджет и член на тази по икономика и собственост. Оглавява Съвета за управление на Специализирания общински приватизационен фонд от 2011 г. От 2009 до 2011 г. бе и шеф на УС на НКЖИ. До 2018-а бе и представител на общината в общото събрание на Общинска банка. Преди дни Алексиев обяви пред 24 часа, че сам е взел решението си да напусне политиката още преди месеци. ", "date": "2019.08.28", "title": "Фандъкова реже опашките на Цветанов и Софиянски от СОС"}
{"url": "https://offnews.bg/futbol/ventceslav-stefanov-besnee-za-globata-ot-5000-leva-710148.html", "text": "Президентът на Славия Венцеслав Стефанов смята, че неправилно е глобен с 5000 лева от Дисциплинарната комисия на БФС.Санкцията му бе наложена заради изказванията по адрес на съдията Стефан Апостолов, ръководил мача между Славия и Лудогорец в Разград. Апостолов, който е депутат от ГЕРБ и син на кмета на Симитли Апостол Апостолов, вдигна неправилен червен картон на вратаря на Славия Антонис Стериакис за игра с ръка извън наказателното поле, каквато нямаше.Разградчани също бяха ощетени за отменен гол на Вандерсон. Стефанов нарече Апостолов \"подлога, завършен джендър и тотален некадърник\", който бил срам за българсия парламент и футболното съдийство.\"За какво ме глобяват? Че казах истината ли. Да не съм излъгал? Този съдия е абсолютен некадърнищ. Помните какви дузпи даваше в Европа (за игра с глава). Срам и позор е. Докато такива хора са служители на БФС, нищо добро не ни чака.Този съдия опорочи мача и за двата отбора. Разбрахме, че не може да чете, а сега и че не може да свири. Мен ме глобяват, а на некадърниците им се разминава. Президентът Борислав Михайлов да вземе мерки\", призова \"Белия вожд\".", "date": "2019.08.28", "title": "Венцеслав Стефанов беснее за глобата от 5000 лева"}
{"url": "https://offnews.bg/sviat/iranski-zhurnalist-izbiaga-ot-delegatciata-na-vanshnia-ministar-zarif-710146.html", "text": "Ирански журналист, отразяващ дипломатическата обиколка на министъра на външните работи Мохамад Джавад Зариф, е избягал в Швеция от делегацията на първия дипломат и е подал молба за разрешение за престой в скандинавската държава, съобщиха шведските власти, цитирани от АФП и БТА. Шведската служба по миграцията потвърди, че е получила искане за \"разрешение за престой на 21 август 2019 г. от Амир-Тохид Фазел - политически журналист в ултраконсервативната иранска информационна агенция Модж, без да дава повече подробности. Фазел публикувал списък с високопоставени ирански служители, за които се смята, че имат двойно гражданство, като второто е на държави, които иранското правителство смята за враждебни. Иран не признава двойно гражданство и не предоставя на такива лица консулска защита, предоставяна на чужденци. Това става повод иранското правителство официално да съобщи, че ще подаде оплакване, заяви журналистът по обществената шведска телевизия SVT.\"На 20 август, докато бяхме в Швеция, мой колега от Техеран се свърза с мен по Интернет и ми каза, че четирима полицаи в цивилни дрехи са дошли в информационната агенция със заповед за ареста ми\", разказа журналистът. На следващия ден Фазел успява да напусне делегацията, докато е в Швеция, въпреки че било много трудно заради 48-те телохранители, които отговаряли за сигурността на министъра и държали под око журналистите.Свръхконсервативният всекидневник \"Кейхан\" ме свързва с лагера на реформаторите, а официалният вестник на иранското правителство, \"Иран\", ме смята за част от фундаменталистите, каза още Фазел.На 17 август министър Зариф започна световна дипломатическа обиколка от Кувейт, преди да пристигне в Европа и да посети Финландия, Швеция и Норвегия, а след това и Франция, където се срещна с президента Еманюел Макрон в рамките на официална визита на срещата на високо равнище на Г-7.Иран е на 170-то място (от общо 180 държави) в световната класация за 2019 г. за свобода на пресата, подготвяна от \"Репортери без граници\", припомня АФП.", "date": "2019.08.28", "title": "Ирански журналист избяга от делегацията на външния министър Зариф в Швеция"}
{"url": "https://offnews.bg/futbol/tri-otbora-ot-balkanite-vliazoha-v-shampionskata-liga-710147.html", "text": "Три балкански отбора влязоха в групите на Шампионската лига през новия сезон. Това са Цървена звезда (Сърбия), Динамо Загреб (Хърватия) и Олимпиакос (Гърция), които надделяха над съперниците си в плейофите.Звезда отстрани швейцарския Йънг Бойс след две равенства - 2:2 в Берн и 1:1 пред 55 000 зрители в Белград и по правилото за повече голове на чужд терен влетя в Лигата на богатите.Динамо Загреб спечели у дома с 2:0 преди седмица и равенството 1:1 в Норвегия срещу Розенборг също му стигна да се класира напред. Най-убедителен беше Олимпиакос, който победи в Пирея с 4:0 русния Краснодар, а в реванша снощи спечели с 2:1 и отново ще играе в ШЛ.Днес ще станат ясно и останалите три отбора, които влизат в групите през квалификациите.Най-сериозен интерес предизвиква сблъсъкът между Аякс и АПОЕЛ (Никозия). Първата среща не излъчи победител и завърши при резултат 0:0. Така всичко ще се реши тази вечер на “Амстердам Арена”. Домакините ще търсят задължителен успех, докато гостите ще са доволни и на голово равенство.В същото време Славия (Прага) взе минимално предимство от 1:0 в гостуването си на ЧФР Клуж. Чехите са фаворит за продължаване напред, но и румънският шампион не бива да бъде отписван, защото всякаква победа го устройва довечера.Същата е ситуацията и в последната среща между Брюж и ЛАСК (Линц). Белгийците спечелиха с 1:0 първия мач в Австрия и са по-близо до групите, но сблъсъкът по никакъв начин не изглежда решен и всичко може да се случи.", "date": "2019.08.28", "title": "Три отбора от Балканите влязоха в Шампионската лига"}
{"url": "https://offnews.bg/sviat/poroi-v-iaponia-evakuirat-nad-700-hil-dushi-710149.html", "text": "Най-малко 710 000 души в Югозападна Япония трябва да напуснат домовете си и да се преместят в евакуационни центрове заради силните дъждове, обхванали региона, препоръчаха местните власти. Това съобщи японската телевизия, цитирана от ТАСС и БТА. Препоръката се отнася за жителите на три префектури - Нагасаки, Сага и Фукуока - където в редица райони възникна заплаха от преливане на реки и свлачища. Според прогнозите на синоптиците днес над Югозападна Япония ще се изсипе над 500 мм дъжд. Най-тежка към момента е ситуацията в Сага, където улиците на някои градове са под вода. Тази сутрин там загина мъж, чийто автомобил бил отнесен в река, докато е бил зад волана. Силните дъждове нарушиха и транспортните връзки: в Нагасаки, Сага и Фукуока е отменено движението на влаковете по редица направления, затворени са и магистрални участъци. ", "date": "2019.08.28", "title": "Порои в Япония, евакуират над 700 хил. души"}
{"url": "https://offnews.bg/drugi/erika-velev-postavi-natcionalen-rekord-na-svetovnoto-po-sportno-katere-710151.html", "text": "Ерика Велев зае 14-то място в дисциплината скорост при девойките Youth A на световното първенство по спортно катерене, информираха от Българска федерация по катерене и алпинизъм.17-годишната българка се движеше много добре по маршрута и буквално последната хватка преди финала се подхлъзна и това й струваше повече от секунда - 10.19 сек. и отпадане за 1/4-финала.Това беше първо класиране на финалния кръг за нея в дисциплината, като в състезанието успя да постави нов национален рекорд при жените.Александра Тоткова пък се класира на 11-то място в боулдъра при девойките Youth B на световното първенство. Един ТОП раздели Алекс от влизане сред 6-те на финала.Последното участие на Алекс на това световно ще бъде в скоростта в петък, което ще реши и крайното й класиране в комбинацията.", "date": "2019.08.28", "title": "Ерика Велев постави национален рекорд на световното по спортно катерене"}
{"url": "https://offnews.bg/112/arestuvaha-grak-i-ukrainetc-za-ubijstvoto-na-balgarin-na-o-v-rodos-710150.html", "text": "Полицията е арестувала двама мъже за убийството на българин на остров Родос, предаде .Това са 53-годишен грък и 52-годишен украинец. Между тях и жертвата - 37-годишния българин - възникнала свада, която прераснала в бой. Двамата мъже нападнали с прътове българина и негов приятел от Полша. Нашият сънародник бил ударен с прът от единия нападател, а след това намушкан с нож от другия.Според полицията спорът е възникнал заради дребен проблем.", "date": "2019.08.28", "title": "Арестуваха грък и украинец за убийството на българин на о-в Родос"}
{"url": "https://offnews.bg/ikonomika/otpuskat-28-mln-leva-za-obezshtetenia-zaradi-chumata-po-svinete-710174.html", "text": "Правителството одобри допълнителните средства в размер до 28 млн. лв. по бюджета на Министерството на земеделието, храните и горите за изплащане на обезщетения и прилагане на мерките за ликвидиране на епидемията от африканска чума по свинете.С допълнителните средства ще се изплащат обезщетения на свинекомплексите, в които са констатирани огнища на заболяването. Част от средствата са предназначени за подпомагане на стопаните, които доброволно усвоиха месото от животните си, както и за дезинфекция и стимулиране намирането на умрели и отстрелване на диви свине.Съгласно процедурата на Европейската комисия се извършва частично рефинансиране на направените разходи.", "date": "2019.08.28", "title": "Отпускат 28 млн. лева за обезщетения заради чумата по свинете"}
{"url": "https://offnews.bg/futbol/kiril-despodov-otriazal-tcarvena-zvezda-710168.html", "text": "Националът Кирил Десподов е отклонил офертата и на Цървена звезда, който ще играе в групите на Шампионската лига, твърди сайтът blogcagliaricalcio1920.net, който следи отблизо случващото се в Каляри.Нападателят вече отказа и варианта за преотстъпване във втородивизионния италиански Кротоне. На този етап бившият играч на ЦСКА иска да се бори за мястото си в Каляри.По всичко изглежда обаче, че Десподов не влиза в сметките на треньора на клубния си тим Роландо Маран, защото е здрав, но не попадна в групата за изминалите два мача срещу Киево за Купата на Италия и срещу Бреша от първия кръг на Серия А.В края на седмица българинът трябва да се присъедини към лагера на нашите национали за квалификацията с Англия и контролата с Република Ирландия. Трансферният прозорец в Италия затваря на 2 септември.", "date": "2019.08.28", "title": "Кирил Десподов отрязал Цървена звезда"}
{"url": "https://offnews.bg/politika/70-7-mln-lv-shte-struva-mestniat-vot-710175.html", "text": "Правителството одобри план-сметката за провеждането на първи и втори тур на местните избори.Одобрените средства са в размер на 70,7 млн. лева. С тях ще се финансират подготовката и отпечатването на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др.Актът на правителството е в изпълнение на чл. 18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите по централния бюджет за 2019 г.", "date": "2019.08.28", "title": "70,7 млн. лв. ще струва местният вот"}
{"url": "https://offnews.bg/obshtestvo/diplomaticheskoto-druzhestvo-plamen-georgiev-e-neuk-i-nekompetenten-710166.html", "text": "Българското дипломатическо дружество (БДД) излезе с остра позиция срещу назначението на бившия шеф на КПКОНПИ Пламен Георгиев за генерален консул във Валенсия. Според авторитетната организация бившият прокурор е некомпетентен, а назначаването му уронва имиджа на мисиите ни зад граница.От БДД посочват, че с назначението на Гергиев правителството за пореден път нарушава Закона за дипломатическата служба, тъй като т. нар. „политически” или „външни” назначения за службата не могат да бъдат повече от 20% във всеки един момент (чл. 24, ал. 3 от ЗДиплС). Дипломатите припомнят, че назначаваното по този начин лице трябва да е „изявена личност, което се ползва с безспорно добро име и авторитет” в България (чл. 24, ал. 2, т. 2 от ЗДиплС).Не само от негативната реакция на сънародниците ни във Валенсия спрямо назначението, но и от публичната информация, не се забеляза въпросният г-н Георгиев да отговаря на условията на този член, категорични са от БДД.Според дружествота въпросният човек не притежава НИКАКЪВ дипломатически опит, но назначението му се обяснява с това, че е заловил много престъпници, запорирал е милиарди и т.н.\"Тогава ние не разбираме защо г-н Георгиев не се върне в прокуратурата, за да продължи да върши тази полезна за обществото дейност? Или да оглави например ДФ „Земеделие”, където бяха констатирани редица недостатъци, които са именно неговата „силна страна”? Защото отивайки във Валенсия той няма да може да разгърне тези свои умения, а и държавата няма да може да се възползва от тях, тъй като те не попадат в сферата на работа на генералния консул\", посочват дипломатите.Според тях назначението му е пример за навлизането на агресивната посредственост и цунамито от шуробаджанащина в мисиите ни зад граница. Това е поредното доказателство, че в нашата държава голяма част от управляващите работят това, за което не са учили и което не знаят, казват още от БДД.Пламен Георгиев бе принуден да напусне КПКОНПИ, след като се оказа, че е главен герой в аферата Апартаментгейт и че не е декларирал огромна тераса с барбекю и сауна в сградата, в която живее. След скандала той стана популярен с прякора Пацо Терасата.Ето и пълния текст на позицията на БДД:След 10-дневно мълчание, правителството накрая ни уведоми за съображенията си за назначаването на Пламен Георгиев за Генерален консул във Валенсия. Досега нито МВнР, освен едно сухо съобщение, нито министърът на външните работи, нито правителството публично защитиха избора и назначението си.БДД е удивено и възмутено от пламенната защита и от обосновката за назначаването на Пламен Георгиев като Генерален консул във Валенсия.Поради това бихме искали отново да възразим срещу това назначение и да повторим и допълним аргументите си:Първо, за пореден път се нарушава Закона за дипломатическата служба, тъй като т. нар. „политически” или „външни” назначения за службата не могат да бъдат повече от 20% във всеки един момент (чл. 24, ал. 3 от ЗДиплС). За информация на правителството, а може би и на МВнР, от 15 генерални консули, каквито има България в момента, 8 са външни/политически назначения, т.е. над 50%.Второ, назначаваното по този начин лице трябва да е „изявена личност, което се ползва с безспорно добро име и авторитет” в България (чл. 24, ал. 2, т. 2 от ЗДиплС). Не само от негативната реакция на сънародниците ни във Валенсия спрямо назначението, но и от публичната информация, не се забеляза въпросният г-н Георгиев да отговаря на условията на този член.Трето, по отношение нивото на владеене на испански от г-н Георгиев, бихме искали да цитираме, какво означава А2 според Общоевропейската референтна езикова рамка:„A2  -  Може да разбира изречения и често използвани изрази, свързани с  основна и семейна информация, пазаруване, местоположение, работа. Може да общува по теми свързани с ежедневни, рутинни задачи, които изискват само лесен и пряк обмен на информация по познати въпроси. Може да опише с прости думи и изрази своето минало и непосредственото си обкръжение, може да задава въпроси по теми свързани с неща от първа необходимост. Може да води кратък разговор, въпреки че обикновено не разбира достатъчно, за да може да го поддържа.”Консулската дейност и защитата на интересите на българските граждани и работата със съответните испански институции изискват предимно владеене на съответната правна и юридическа терминология т.н. това е юридически език, който във всяка страна е значително по-сложен от обичайния разговорен. С „А 2“ може само да се предполага каква комуникация ще осъществява бъдещия генерален консул.Така че сме „спокойни”, че г-н Георгиев поне ще може да пазарува, ще може да задава въпроси по теми, свързани с неща от първа необходимост и че ще може да води кратък разговор. Имаме сериозни съмнения относно това дали и как ще се справи в ситуация, в която български гражданин трябва да получи определена защита пред испанските власти, но да се надяваме, че испанските институции няма да го тормозят с дълги разговори, а българският гражданин да му мисли.И какво всъщност ни отговориха управляващите на тези аргументи?– че няма значение, че въпросният човек не притежава НИКАКЪВ дипломатически опит, но е заловил много престъпници, запорирал е милиарди и т.н. Тогава ние не разбираме защо г-н Георгиев не се върне в прокуратурата, за да продължи да върши тази полезна за обществото дейност? Или да оглави например ДФ „Земеделие”, където бяха констатирани редица недостатъци, които са именно неговата „силна страна”? Защото отивайки във Валенсия той няма да може да разгърне тези свои умения, а и държавата няма да може да се възползва от тях, тъй като те не попадат в сферата на работа на генералния консул.– че професионалният опит и експертиза изобщо нямат никакво значение за управляващите и не играят никаква роля в кариерното развитие на държавните служители, а в случая специално на дипломатите. Затова сме сигурни, че действащите дипломати в МВнР също се питат дали не е по-добре да учат и да започнат да ловят престъпници, за да могат да бъдат назначени за генерални консули? Защото явно, че ако си един обикновен дипломат в МВнР няма значение дали имаш дипломатически опит или не, дали знаеш или не знаеш езика на държавата, в която отиваш, дали работиш или не работиш, просто трябва „някой” да те хареса, за да те назначат за генерален консул.Очевидно високите критерии, изискванията за професионален опит и качества, периодичното оценяване на работата, които са заложени в Закона за дипломатическата служба, Наредбата за кариерно развитие на дипломатическите служители и обстойните други нормативни актове, регулиращи Дипломатическата служба, се отнасят единствено за кариерните дипломати и служители на МВнР, но не и за външните политически назначения. Нима за самото правителство, което прави такива назначение „законът - това е врата в полето“?С една дума това е поредното доказателство, че в нашата държава голяма част от управляващите работят това, за което не са учили и което не знаят.Българското дипломатическо дружество отново призовава правителството за отмяна на назначението на г-н Пламен Георгиев за Генерален консул във Валенсия, а МВнР да се противопостави и на това и на всякакви подобни назначения.Във връзка с последните назначения на случайни „дипломати” в чужбина, БДД би желало да посъветва кадровите служители в МВнР да намерят начин за колективна защита на техните права vis-a-vis пълзящата политизация на службата, произвола на агресивната посредственост и „цунамито” от политически и шуробаджинашки назначения в министерството и особено в мисиите в чужбина.ПРИЗОВАВАМЕ И ЗА ТОВА ДА ПРОДЪЛЖИМ ДА СЕ БОРИМ СРЕЩУ НАЛАГАНЕТО НА НЕКОМПЕТЕНТНОСТТА, НЕВЕЖЕСТВОТО И НЕГРАМОТНОСТТА В БЪЛГАРСКАТА ДИПЛОМАТИЧЕСКА СЛУЖБА И НАВСЯКЪДЕ ДРУГАДЕ В ДЪРЖАВНАТА АДМИНИСТРАЦИЯ!!!При обща политическа воля и молба от страна на политическия елит, БДД е готово да представи своята експертиза и виждания за драстични поправки към настоящия или за изцяло нов Закон за дипломатическата служба.Членовете на БДД са готови да споделят информацията си за принципите и практиките в нормалните държави и наши партньори в строителството на професионалната дипломатическа служба, да предложат премахване на т.н. политическа квота при назначаването на ръководители на мисии, да определят задължителни прагове за заемане на ръководна длъжност зад граница, да предложат гаранции срещу създаването на „каста- ръководители на мисии” и „емигранти на държавна издръжка”, да засилят критериите и степента на отговорност на ръководителите на мисии и др. Вярваме, че българското общество и нашите сънародници в чужбина ще подкрепят подобна инициатива.", "date": "2019.08.28", "title": "Дипломатическото дружество: Пламен Георгиев е неук и некомпетентен, отменете назначението"}
{"url": "https://offnews.bg/obshtestvo/tcisterna-razlia-8-t-maslo-do-stochna-gara-i-zatrudni-dvizhenieto-v-so-710145.html", "text": "Цистерна е разляла масло на пътното платно, движението в района на Сточна гара е затруднено, съобщи Столична община. Временно проблеми с преминаването имаше на участък от бул.”Данаил Николаев” и ул.”Резбарска”.Направена е организация и градският транспорт се движи, но е затруднено преминаването на автомобили.„Тази нощ камион разля около 8 тона масло. Беше затворено движението по ул. „Резбарска”, Сточна гара и бул. „Данаил Николаев”. Цяла нощ се работеше по отстраняване на терена. Районът е опесъчен. Когато е възможно, ще започне и почистване на маслото, което не е опасно за здравето на хората. Въпреки това шофьорите трябва да бъдат внимателни. На шофьора на камиона ще бъде съставен акт”, заяви кметът на София Йорданка Фандъкова по Нова тв. Движението по бул. „Данаил Николаев“ е пуснато по две ленти в дясното платно на булеварда в посока гара „Подуяне\". По-късно започна обработка с цел почистване на пътното платно на булеварда до надлеза на „Подуяне“. Пътните платна се обработват с мраморно брашно.След 22.00 часа тази нощ се планира да започне миене на пътните платна.", "date": "2019.08.28", "title": "Цистерна разля 8 т масло до Сточна гара и затрудни движението в София"}
{"url": "https://offnews.bg/tenis/grigor-shte-tarsi-nova-pobeda-v-us-open-tazi-nosht-710173.html", "text": "Най-добрият ни тенисист Григор Димитров ще се изправи срещу Борна Чорич в среща от втория кръг на турнира от Големия шлем US Open на корт \"Луис Армстронг\".Двубоят ще започне след битката на Ашли Барти и Лорън Дейвис, които стартират в 02:00 часа българско време в четвъртък.Швейцарската легенда Роджър Федерер пък ще премери сили с Дамир Джумхур на корт \"Артър Аш\". Срещата ще започне след мача между Мариам Болквадзе и Каролина Плишкова.Централен корт \"Артър Аш\", след 18:00 часа българско време: Мариам Болквадзе - Каролина Плишкова Роджър Федерер - Дамир Джумхур не преди 02:00 часа в четвъртък: Новак Джокович - Хуан Игнасио Лондеро Серина Уилямс - Катрин МакНалиКорт \"Луис Армстронг\", след 18:00 часа: Брадли Клан - Кей Нишикори Елина Свитолина - Винъс Уилямс Лин Жу - Мадисън Кийс не преди 02:00 часа в четвъртък: Лорън Дейвис - Ашли Барти Борна Чорич - Григор ДимитровГрандстенд, след 18:00 часа: Джоана Конта - Маргарита Гаспарян Уго Делиен - Данил Медведев Стан Вавринка - Жереми Шарди София Кенин - Лаура ЗигемундКорт №5, след 18:00 часа: Кристиан Гарин - Алекс Де Минор Екатерина Александрова - Шуай Чжън Мария Сакари - Пън Шуай Дженсън Бруксби - Николоз БасилашвилиКорт №10, след 18:00 часа: Кристина Младенович - Фиона Феро Фелисиано Лопес - Йошихито Нишиока Ребека Петершон - Даяна Ястремска Пабло Кареньо Буста - Ричард БеранкисКорт №13, след 18:00 часа: Онс Жабер - Алиаксандра Саснович Дан Еванс - Люка Пуй Ига Святек - Анастасия Севастова Грегоар Барер - Давид ГофенКорт №17, след 18:00 часа: Алисън Ван Уйтванк - Киан Ван Петра Мартич - Ана Богдан Денис Кудла - Душан Лайович Рейли Опелка - Даниел Кьопфер", "date": "2019.08.28", "title": "Григор ще търси нова победа в US Open тази нощ"}
{"url": "https://offnews.bg/zdrave-i-krasota/mitove-za-zdraveto-koito-uchenite-oprovergaha-710170.html", "text": "Седенето с изправен гръб е полезно за гръбначния стълбДълго време се смяташе, че корпусът на тялото трябва да се държи изправен при седене. Учените от Университета на Куинсланд, Австралия, обаче твърдят, че тази поза е вредна. По-рано се твърдеше, че при седене с изправен гръб, натискът върху дисковете между прешлените на гръбначния стълб е най-малък. Изследването обаче показа, че те страдат не от седенето, а от нуждата постоянно да се държи гърба във вертикално положение, което е неестествено за тялото и може да увреди гръбначния стълб и нервната система.Спортът помага за редуциране на теглотоБезспорно заниманията със спорт помагат за поддържане на мускулния тонус, но не са особено ефективни за сваляне на излишните килограми. Редица изследвания доказват, че при увеличаване на натоварването, хората ядат повече и изгорените в тренировка калории се компенсират. Затова експертите смятат, че за понижаване на теглото определящ фактор е не степента на физическо натоварване, а ограничаването на калориите и избягването на вредните храни. Хората, които спортуват редовно, но не променят хранителните си навици, не свалят килограми. Освен това при наличие на наднормено тегло, активният спорт може да повиши риска от сърдечен пристъп.Ако закусваме, ядем по-малко през деняИзвестно е мнението, че именно сутрешният прием на храна ускорява метаболитните процеси в организма и че след обилна закуска ядем по-малко през останалата част от деня. Учените от Университета в Бат, Великобритания, установили, че храненето сутрин не гарантира прием на по-малко храна през останалата част от деня и не влияе върху избора на нискокалорични продукти. Според експертите закуската е полезна и важна част от дневното хранене, но при условие, че човек се придържа към здравословна диета и контролира калориите на продуктите, които консумира.Червеното вино е полезно за здраветоПрието да се смята, че червеното вино укрепва сърдечно-съдовата система, заради наличието на ресвератрол - естествен антиоксидант, който се съдържа в гроздето. Но ако все пак от червеното вино има някои ползи, те не са толкова много, колкото му се приписват.Учени от Университета „Джон Хопкинс“, изучавали процесите на стареене при хората в региона Кианти, Италия, в продължение на 15 години, и установили че свойствата на ресвератрола са силно преувеличени – според тях той не защитава нито от възпаления, нито от сърдечно-съдови или онкологични заболявания.Преди месеци, колегите им от Лондонския Кралски колеж, съобщиха, че техни изследвания са доказали точно обратното, което само доказва, че каквито и да са резултатите от поредното проучване, най-важно е да следим сигналите на организма си. ", "date": "2019.08.28", "title": "Митове за здравето, които учените опровергаха"}
{"url": "https://offnews.bg/futbol/futbolni-grandove-se-sabirat-na-detskata-kupa-na-shampionite-lukojl-v-710192.html", "text": "Детската купа на шампионите ЛУКОЙЛ отново е част от европейския календар на престижните международни турнири за млади футболисти.Целта на турнира, чийто официален партньор е компанията Лукойл, е да подари на децата от цяла Европа възможността да станат бъдещи световни футболни звезди.Под девиза \"Brings together\", в големия финален турнир, който ще се проведе от 4 до 8 септември в Пловдив, ще вземат участие детските отбори на италианския клуб Интер, белгийския Андерлехт, румънския Стяуа, сръбския Цървена звезда и турския Бешикташ.Правото да представят Русия във финалите получиха футболистите на московския Спартак, които победиха в Общоруските квалификации, а честта на България ще защитават домакините от Ботев Пловдив.Lukoil Cup 2019 е част от богатата празнична и културна програма на тазгодишната Европейска културна столица град Пловдив, на която могат да се насладят десетки хиляди туристи от цял свят.Церемонията по откриването ще се състои на 3 септември в Античния театър, включен в регистъра на ЮНЕСКО. Подробна информация за турнира можете да намерите на официалния му сайт .", "date": "2019.08.28", "title": "Футболни грандове се събират на Детската купа на шампионите ЛУКОЙЛ в Пловдив"}
{"url": "https://offnews.bg/zvezdi/boysdancetoo-stotitci-mazhe-tantcuvat-v-podkrepa-na-printc-dzhordzh-710195.html", "text": "Водещата на “Добро утро, Америка” Лара Спенсър се присмя в ефир на британския принц Джордж, че искал да учи балет. Реакцията ѝ доведе до сериозно недоволство в социалните мрежи и стотици балетисти се притекоха на помощ на малкия принц, съобщава БиТиВи.По време на предаването Спенсър коментира новината, че британският престолонаследник искал да учи балет. “Ще видим колко дълго ще продължи това”, коментира с подигравателен тон водещата. Нейната реакция предизвика сериозно недоволство в социалните мрежи, където се появиха хаштагове като “Момчетата също танцуват” (#BoysDanceToo) и #MeTuTu (“туту” на английски означава балетна пачка).Стотици мъже публикуваха онлайн видеа, на които танцуват с окуражителни думи към принц Джордж, че няма нищо срамно в това момче да танцува балет.На “Таймс скуеър” в Ню Йорк се проведе и флашмоб, в който участваха над 300 души – много от тях професионални балетисти – в подкрепа на твърдението, че и момчетата танцуватДруги професионалисти предизвикаха водещата да се опита да изтанцува балетно съчетание в ефир. \"Това ще бъде далеч по-смешно, отколкото да се подигравате на 6-годишно момче\", пише един потребител.След масовото недоволство и негативни коментари по адрес на Лара Спенсър, водещата побърза да се извини в ефир.“Издъних се, така е. Коментарът ми за танците беше безчувствен. Беше глупаво и много се извинявам”, каза тя.", "date": "2019.08.28", "title": "#BoysDanceToo: Стотици мъже танцуват в подкрепа на принц Джордж, след като водеща му се присмя, че учи балет"}
{"url": "https://offnews.bg/futbol/tcska-forsira-protcedurite-za-nov-balgarska-armia-710172.html", "text": "От ЦСКА ще форсират процедурите по издаване на разрешителни за строителство на нов стадион в рамките на съществуващия \"Българска армия\". Това става ясно от публикация в официалния сайт на червените, която идва само ден след публичното изявление на кмета на София Йорданка Фандъкова, че няма никакви проблеми пред строителството, стига новото съоръжение да не излиза от рамките на съществуващото.\"Върви една манипулация, че причина да не се реновира и изгради стадионът на мястото, на което си е, е Столична община. Това наистина е една манипулация и няма подобно нещо.Ние сме обявили и сме готови, като и главният архитект е заявил, че в рамките на чашката, в която е, каквото е и желанието на собствениците на клуба, стига да са готови с проекти и финансиране, няма никаква пречка да се реновира или изгради. Всички имаме съгласие, че това може да стане в рамките на съществуващите граници към момента и няма никаква пречка\", каза Фандъкова вчера.Ето и реакцията на клуба на думите й:\"Армейци,След като кметът на София г-жа Йорданка Фандъкова обяви публично, че не съществуват пречки за изграждането на нов стадион на мястото и в границите на досегашното съоръжение, ПФК ЦСКА София веднага предприема следните законови стъпки.Днес представители на клуба ще имат среща в Министерството на младежта и спорта, на която ще се обсъди и инициира бъдещото публично - частно партньорство с държавата.Напомняме, че именно ММС е принципал на собственика на \"Българска армия\" и спортна база \"Панчарево\"- дружеството \"Сердика спортни имоти ЕАД\", с което клубът ни има договор за дългосрочен наем.Утре представители на Министерството и клуба ще се срещнат с главния архитект на София г-н Здравко Здравков и ще заявим идейния си проект за одобрение.Уважаема г-жо Фандъкова, от името на цялата армейска футболна общност, Ви молим искрено да ни окажете съдействие за синхронизирането на тези процедури между отделните институции и по-бързото издаване на \"ВИЗА ЗА ПРОЕКТИРАНЕ\" от главния архитект, което е първият и задължителен ход на този етап за реализиране на инвестиционния проект.Вярваме, че ползотворното сътрудничество с държавните институции и демонстрираните от всички страни добра воля и желание ще доведат до конкретни и успешни действия\", пишат от ЦСКА.", "date": "2019.08.28", "title": "ЦСКА форсира процедурите за нов \"Българска армия\""}
{"url": "https://offnews.bg/112/mvr-tarsi-mazh-izbiagal-ot-bolnitca-v-burgas-710196.html", "text": "Полицията в Бургас издирва 54-годишния Красимир Димитров Тропотанов, избягал от Университетската болница за активно лечение в Бургас на 17 май 2018 год.За последно Красимир Тропотанов е заснет от видеокамерите на лечебното заведение, като вече издирването му е популяризирано чрез две нарочни съобщения.Висок е 170 см с бяла къса коса и слабо телосложение. В деня, в който е напуснал болницата, е бил облечен с раирана риза и тъмен панталон.ОДМВР – Бургас призовава гражданите, разполагащи с някаква информация относно местонахождението на Красимир Димитров Тропотанов, да съобщят незабавно на тел. 112 или в най - близкото Районно управление на МВР.", "date": "2019.08.28", "title": "МВР търси мъж, избягал от болница в Бургас"}
{"url": "https://offnews.bg/zdrave/shte-ima-li-vaksina-sreshtu-rak-na-kozhata-710191.html", "text": "Все още в Израел доста често по радиото и по телевизията повтарят клип на министерството на здравеопазването, в който се напомня на хората да пият повече вода и да не излизат без слънцезащитен крем, който да ги предпази от рак на кожата. Но скоро, поне във втората си част, този клип ще стане неактуален.Четири медицински научни колектива едновременно работят по откриване и производство на ваксина срещу рак на кожата под ръководството на проф. Ронит Сачи - Пайнеро, ръководител на Факултета по физиология и фармакология и ръководител на Лаборатория за изследване на рак посредством наномедицина в Телавивския университет, екипи от Израелската академия на науките (Институт \"Вайцман\"), Лисабонския университет и институт в Италия.Чудеса при мишкиПри мишки и при лекуване на вече оперирани части от кожата на човек тази ваксина върши чудеса. Подходяща е дори при наличие на метастази. Последният етап на опитите – върху хора – още не е завършен.За новата ваксина, а и за другите направления за профилактика и лечение на рак в Израел, д-р Сюлейман Булус, директор на онкологично отделение в Ерусалимската болница \"Шаарей Цедек\" говори пред БНР:\"През последните 5 години в световен мащаб се забелязва голям скок в изследването и внедряването на имунотерапията при лечението на рака. Лично аз приемам ваксината срещу рак като една от формите на точно този вид лечение. Говоря за световна тенденция. Всяко лечение трябва да бъде конкретно, за дадения човек, а не въобще, както пише в учебниците. Затова лично аз приветствам и лечение с билки, ако това дава резултат. На отделените хора действат различни фактори. Важното е да се мобилизира организмът в борбата със заболяването\".Биологична имунотерапияСъвременното лечение на онкологични заболявания все повече се отказва от използване на химиотерапия, добавя д-р Булус: \"Считаме, че медицината трябва са стане персонална – за с конкретния човек. Затова имаме имунотерапията, която е даване на инструментариум на организма сам да се пребори с конкретния вид рак. Също таса има биологично лечение. То предполага да се види конкретният вид рак на конкретния човек. Тогава изследваме какъв е пътят, по който се подхранва туморът, за да расте. В момента, когато го открием, предписваме конкретно лекарство, което да влияе на конкретния случай\".В момента биологичната имунотерапия се препоръчва за ракови заболявания: на гърдата, на белите дробове, на бъбреците, на пикочните пътища, на дебелото черво. Но най-бързо дава резултати при рак на кожата. Затова точно за този рак вече е почти готова ваксината. \"Изследванията ни са за голям кръг от ракови заболявания, но това, което ние като лекари се мъчим са постигнем, е да разберем как точно действат механизмите за създаване и за унищожаване на тумори и натрупаните знания да ги приложим при всеки конкретен болен\".", "date": "2019.08.28", "title": "Ще има ли ваксина срещу рак на кожата"}
{"url": "https://offnews.bg/ikonomika/kokosharnitci-obori-smetishta-api-otkri-vsiakakvi-bezobrazia-pod-m-710193.html", "text": "Битови и строителни отпадъци, гуми, складиране на сено и отглеждане на животни под съоръженията са основните констатации от извършените проверки на мостовете по републиканската пътна мрежа. До 23 август са проверени 3 808 съоръжения. Нерегламентирано използване на пространството под мостовете и прилежащия им сервитут има при 120, съобщи председателят на Управителния съвет на Агенция „Пътна инфраструктура“ Георги Терзийски.Работата на експертите продължава и предстои на установените нарушители, съвместно с компетентните органи - РИОСВ и общините, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1000 до 3000 лв. Там, където нарушителите не може да бъдат открити ще премахнем неправомерно струпаните отпадъци за сметка на бюджета, подчерта Терзийски.Размерът на средствата за почистването на боклуците се уточнява и в момента се изготвят допълнителни задания към пътните управления. Прогнозата е, че ще отидат не по-малко от половин милион лева. За съжаление вместо за текущ ремонт и поддържане на пътищата, за изкърпване на настилките, за обновяване на маркировката на второкласната и третокласната мрежа и за обезопасяване на участъците ще трябва да ги хвърлим за почистване на боклуци, които недобросъвестни граждани, фирми и организации са разпръснали, подчерта Терзийски.Разчистването на пространствата около някои съоръжения започна и целта ни е премахването им да приключи до средата на септември, каза още председателят на УС на АПИ.Голяма част от установените нарушения са под съоръжения, които са в населените места или в непосредствена близост до тях. Например захвърлени автомобилни гуми са открити под моста при 17-ти км на път III-208 Провадия - Дългопол и община Провадия е уведомена да ги премахне. Строителни материали и механизация са констатирани и под съоръжението при 63-ти км на път III-609 в Дряново.През летните месеци някои замеделски стопани използват пространството под мостовете за временно складиране на бали със сено и слама или за отглеждане на кокошки и овце. Пространството под съоръжение над река Бели Вит на път III-3701 в Тетевен е било обособено за отглеждане на животни като мястото е било оградено с греди, дъски и талашитени плоскости. На същия път само че на съоръжение на сто места от първото е направен кокошарник. Временните селскостопански заграждения вече са премахнати. Обособени пространства за отглеждане на животни са открити и под моста в село Крушаре на път II-53 Сливен - Ямбол. Сено е намерено и под надлез на път II-23 Кубрат - Русе в Русенска област и на път II-48 Омуртаг - Котел на територията на село Тича.", "date": "2019.08.28", "title": "Кокошарници, обори, сметища - АПИ откри всякакви безобразия под мостовете у нас"}
{"url": "https://offnews.bg/futbol/nova-kontuzia-v-real-isko-e-s-travma-na-bedroto-710200.html", "text": "Халфът на Реал Мадрид Иско е получил травма на бедрото на десния крак, съобщиха от официалния сайт на \"белия балет\".От клуба обаче не споменвата периода на възстановяване. Лекарите ще следят състоянието му в следващите дни. Според испанският \"AS\" възстановяването на Иско ще отнеме поне 2-3 седмици.27-годишният испанец изигра два мача за Реал Мадрид през този сезон. Към испанският национал има интерес от няколко клуба.Пари Сен Жермен дори води преговори със собственика на \"белия балет\" Флорентино Перес. С контузии от атакуващите играчи на Реал са още Марко Асенсио, Хамес Родригес и Гарет Бейл.", "date": "2019.08.28", "title": "Нова контузия в Реал, Иско е с травма на бедрото"}
{"url": "https://offnews.bg/tehnologii/chetiri-prichini-za-uchastie-v-konkursa-sajt-na-godinata-710177.html", "text": "И тази година конкурсът  ще отличи най-стойностните уеб проекти в България. Креативни български дизайнери и разработчици, както и техните клиенти ще имат възможността да се състезават с проектите си и да получат оценка и признание за труда си.За собствениците на уебсайт, блог, електронен магазин или мобилно приложение, участието в надпреварата има множество позитиви, сред които достигане до широката публика, получаване на професионална обратна връзка от някои от водещите експерти в бранша, както и ориентиране къде се намират сред конкурентите в своята област.По-долу можете да видите някои от най-значимите ползи от участието в единствения български конкурс за онлайн проекти.Оценка на проекта и обратна връзкаНай-трудното съревнование е това със собствените ни недостатъци. Участващите в Сайт на годината проекти ще бъдат оценявани от професионално и обективно жури, което включва утвърдени експерти от различни области на програмирането, дизайна и дигиталния маркетинг. Те не само ще оценят достойнствата на вашия сайт, а и могат да ви дадат полезна обратна връзка за неговите слабостите и как да ги премахнете.НетуъркингВ рамките на инициативата ще се проведат събития, на които участниците в Сайт на годината ще могат да се запознаят с водещите специалисти и предприемачи от българския онлайн бранш, да получат още ценни съвети за това как да подобрят проектите си, както и да се информират за най-актуалните тенденции в бранша.Къде си спрямо другите сайтове в твоята област?По време на предварителните дискусии, както и на церемонията по награждаване и оповестяване на резултатите от конкурса ще можете да се запознаете с конкурентните проекти във вашата област и да прецените къде се намирате спрямо тях. Ако вие не сте сред победителите в своите категории, ще имате възможност да разберете с какво се отличават те.Популяризиране на нов проектКогато става дума за съвсем нов проект в интернет, всяко споменаване в публичното пространство - онлайн или офлайн - е важно. Конкурсът Сайт на годината е една от най-добрите възможности професионалната общност да научи за новия ви корпоративен сайт, онлайн магазин, медия или друг уеб проект. Отличаването му на Гала церемонията по награждаване на победителите, която ще се проведе на 7 ноември, е възможно най-добрият стимул за неговото успешно развитие.“Сайт на годината може да бъде използван като мощен маркетингов инструмент за участниците в родното онлайн пространство и може да предостави на уеб предприемачите ценна обратна връзка. Участвайки в конкурса ще позволите на много хора да се запознаят с вашия сайт или приложение. По този начин ще можете да промотирате своя нов проект или дигитално студио” - съветва Жюстин Томс, основател на конкурса.", "date": "2019.08.28", "title": "Четири причини за участие в конкурса 'Сайт на годината'"}
{"url": "https://offnews.bg/obshtestvo/nad-600-kolcheta-montirat-po-grafa-snimki-710178.html", "text": "Над 600 чугунени колчета сменят перките по столичната улица \"Граф Игнатиев\". Височината на едно колче е 63 см. Основата му се закрепва към бетонна плоча под настилката на улицата. Около 70 часа е необходимото технологично време за стягане на материала към основата, след което може да се монтира и самото колче. Демонтажът на перките и монтажът на болардите ще отнеме около седмица. Цената на едно чугунено колче е 88 лв. без ДДС. Демонтажът на перките и поставянето на основите, на които ще бъдат хванати колчетата, ще бъдат извършени за сметка на строителя, а общината плаща болардите. ", "date": "2019.08.28", "title": "Над 600 колчета монтират по Графа (снимки)"}
{"url": "https://offnews.bg/112/mvr-otkri-koi-sa-ubitite-v-negovan-mazhat-e-bivsh-trenior-po-borba-710201.html", "text": "Изяснена е самоличността на двамата убити, открити във водоема до село Негован преди 10 дни, съобщи БНР.МВР провежда операция по изясняване и събиране на доказателства по случая в апартамент на столичния бул „Витоша“, където се предполага, че на семейни начала са живели починалите мъж и жена. Според съседи мъжът е известно име от миналото в спортните ни среди. Нова тв съобщава, че мъжът е 85-годишен бивш треньор по борба на име Йордан Атанасов. Работил е в България и в чужбина. Жената е 70-годишна пенсионирана учителка на име Марияна.Полицията официално не дава подробности по случая. Работата на разследващите продължава.", "date": "2019.08.28", "title": "МВР откри кои са убитите в Негован - мъжът е бивш треньор по борба (обновена)"}
{"url": "https://offnews.bg/koloezdene/migel-anhel-lopes-si-varna-liderstvoto-v-obikolkata-na-ispania-710218.html", "text": "Анхел Мадрасо от Burgos BH спечели петия етап в тазгодишното издание на Ла Вуелта. 31-годишният испанец се справи в тежкото последно изкачване на днешния етап, дълъг 170.7 км от Л‘Елиана до Алто де Хаваламбре, като преди това бе закачен и от автомобила на Burgos BH при оставащи 24 км.На десет секунди зад победителя остана съотборникът му Хеце Бол от Холандия, а трети се нареди сънародникът му Хосе Херада от Team Cofidis.Мигел Анхел Лопес от Astana пое водачеството в генералното класиране, след като остана четвърти в днешния етап на 47 секунди от победителя. Той има аванс от 14 сек пред словенеца Примоз Роглич от Jumbo-Visma. Трети е Наиро Кинтана от Movistar – на 23 секунди от лидера в подреждането.Досегашният лидер Никълъс Роч от Team Sunweb пропадна до пета позиция на почти минута. Утре предстои шестият етап в Обиколката на Испания – 198.9 км от Мора де Рубиелос до Арес дел Маестрат.", "date": "2019.08.28", "title": "Мигел Анхел Лопес си върна лидерството в Обиколката на Испания"}
{"url": "https://offnews.bg/ikonomika/komisiata-za-zashtita-na-lichnite-danni-globi-banka-dsk-s-1-000-000-le-710217.html", "text": "Председателят на Комисията за защита на личните данни издаде днес наказателно постановление на „Банка ДСК” ЕАД. Размерът на наложената санкция е 1 000 000 лева, съобщиха от КЗЛД.Причината е \"неправомерно разкрити и достъпени от трети лица лични данни на общо 33 492 клиенти на банката и неограничен брой свързани с тях трети лица (в това число техни съпрузи, продавачи, низходящи и възходящи наследници и поръчители)\" - обявиха от КЗЛД.Бидейки администратор на лични данни, банката \"не е приложила подходящи технически и организационни мерки и не е осигурила способност за гарантиране на постоянна поверителност, цялостност, наличност и устойчивост на системите и услугите за обработване на лични данни на физически лица\", се казва още в постановлението.В резултат на това са изтекли: трите имена на засегнатите; гражданството им; ЕГН-тата им; постоянните или настоящите им адреси; копия на личните им карти и съдържащите се в тях биометрични данни за ръст и цвят на очите; всички лични данни от данъчни документи, вкл. за доходи и здравно-осигурителен статус; данни за здравословно състояние (вкл. решения на ТЕЛК за намалена работоспособност); номера на разплащателни сметки; регистрационни номера и дати на нотариални актове с положени подписи\" - съобщават от Комисията за защита на личните данни.В отговор днес банката разпространи прессъобщение. В него напомня за оповестен на 23 юни случай, при който осъждан и лежал в затвора за банков обир българин е информирал банката, че притежава база данни, съдържащи клиентски данни от банката.Вследствие от ДСК започнали вътрешно разследване и установили, че не е имало успешна дигитална атака срещу информационните ѝ системи. В съобщението от 23 юни от банката подчертават, че ако някой притежава такива данни, те са получени по друг начин, който също е незаконен и с неправомерно действие във вреда на банката.Още тогава от ДСК уточниха, че са информирали Комисията за защита на личните данни и е подала доклад до съдебните органи.Днешното прессъобщение завършва със следното заявление на Банка ДСК:", "date": "2019.08.28", "title": "Комисията за защита на личните данни глоби Банка ДСК с 1 000 000 лева"}
{"url": "https://offnews.bg/kultura/zelena-biblioteka-v-parka-geo-milev-v-poslednata-sabota-na-avgust-710165.html", "text": "В последната събота на август, 31-ви, „Зелената библиотека“ ще спре в парка „Гео Милев“. Там с нас ще бъдат поетът Бойко Ламбовски, а  и Юлия Роне ще четат от книгата ѝ „Джулието си търси работа“, субсидирана от Програма „Култура“ на Столична община.Малчуганите може да участват в уъркшопа, организиран от Таня Гигова и театрална школа „ГлухАРТчета“.Библиотеката на София Ви очаква от 10:00 ч. до 14:00 ч., за да прочетете хубава книга сред природата и да станете наш читател, като си вземете безплатна едногодишна читателска карта.Продължава вече традиционната инициатива „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.08.28", "title": "'Зелена библиотека' в парка 'Гео Милев' в последната събота на август"}
{"url": "https://offnews.bg/112/razkritia-za-sluchaia-kraj-negovan-ubijtcite-remontirali-apartamenta-710216.html", "text": "Двама са задържани като заподозрени за двойното убийство и захвърлените човешки останки край Негован.Пробивът в разследването на двойното убийство настъпи с разкриването на заподозрените за извършители. Впоследствие бяха установени и жертвите. Към момента за срок до 24 часа са задържани двама мъже - на 44 и 39 години. Открити са и два пистолета, с които вероятно е извършено престъплението. Извършителите са били наети за услуги по техническата поддръжка на апартамента на семейството, до който са имали достъп и където са били убити мъжът и жената. Към този момент данните сочат користен мотив за двойното убийство, заяви заместник-главният прокурор Иван Гешев на извънреден брифинг.По-рано днес беше съобщено, че застрелният мъж е бивш треньор по борба и се казва Йордан Атанасов. Освен в български отбори, той е работил и в Саудитска Арабия и Нигерия. Другата жертва е Мариана Атанасова, с която Йордан Атанасов е съжителствал.Анализирани бяха хиляди сделки с имоти, сключени от възрастни хора, отговарящи на критериите на жертвите, открити край Негован. Проверени бяха данни за невзети пенсии, както и информация от банките за преводи на пенсии по банков път, пълен преглед бе направен в базата данни за безследно изчезнали, каза директорът на ГД „Национална полиция“ Христо Терзийски.След публикуването на допълнителни детайли, свързани с убитите, е получена информация за евентуалната им самоличност и пристъпихме към активна работа за претърсване и обиски на поредица обекти, допълни той.Според доказателствата до момента двете убийства са извършени в апартамента на жертвите в столичния кв. „Иван Вазов“. Използвано е огнестрелно оръжие със заглушител, като впоследствие са положени усилия за заличаване на следите. Мъжът и жената не са били обявени за издирване.Убийците са се познавали от около година и половина със семейството и са имали достъп до дома им.След престъплението извършителите не са се крили и са водили обичайния си начин на живот. След анализа на данните за тях 6 дни са били контролирани денонощно и са задържани, докато работели на обект в малко населено място извън София. Те са криминално проявени, за единия има данни, че е излежал присъда, съобщи директорът на СДВР Георги Хаджиев.", "date": "2019.08.28", "title": "Разкрития за случая край Негован: Убийците ремонтирали апартамента на жертвите си"}
