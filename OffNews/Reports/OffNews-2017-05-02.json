{"url": "https://m.offnews.bg/news/Ikonomika_59/Uva-Nestum-Wine-SPA-prenasia-vinenite-pateshestvenitci-v-IUzhna-Afri_654481.html", "text": "Баобаби, вятърни мелници, дива природа, колоритна кухня и елегантно вино. Всичко това е Южна Африка. А Южна Африка е поредната спирка за винените пътешественици през 2017 г. в хотелски комплекс Uva Nestum Wine & SPA. На 13 май 2017 г. всички ценители на гроздовия еликсир и гости на луксозния хотел край Гоце Делчев могат да се пренесат на горещия континент и да се запознаят с някои от най-добрите вина на Южна Африка. За да е изживяването наистина запомнящо се, организаторите от Uva Nestum Wine & SPA ще прибавят към заслужаващите си винени шедьоври и колоритни блюда от местната кухня.Виненото пътешествие до Южна Африка ще започне с дегустация на освежаващото Kleine Zalze Cellar Selection Chenin Blanc, 2016, което отлично се съчетава със салата Green Bean Salad, която представлява микс от пресни домати, зелен френски боб и лешници, овкусена със специален горчичен дресинг.Следващото вино, Cape Bridge Pinotage, 2011, чудесно допълва едно от много типичните за Южна Африка ястия Paptert, което представлява апетитен зеленчуков пай, приготвен с царевично брашно, гъби, сирена, кромид лук и свежи ароматни подправки. Shiraz Kleine Zalze Vineyard Selection, 2014 е изключителен винен шедьовър от огнения континент. Той ще бъде в компанията на South African Sosaties, което е типично африканско ястие - шишчета от сочно свинско и агнешко месо, приготвени със специална марината и ароматни подправки, поднесени с любимия на южноафриканците жълт ориз. Естествен завършек на виненото пътешествие ще бъде сметановият ликьор Amarula, нежно подчертаващ и насищащ вкуса на Melktert, който е емблематичен лек десерт с жълтъци, прясно мляко и ванилия.За истинските ценители на пълноценната почивка и за да бъде пълно удоволствието за всички сетива, Uva Nestum Wine & SPA предлага специални „Винени пакети“ на ексклузивни цени. Две нощувки в стая делукс със закуски за двама с вкючени куверти за вечеря „Винено Пътешествие – Чили“ е на цена 371 лева, а една нощувка в стая делукс със закуска за двама с вкючени куверти за вечеря „Винено Пътешествие – Чили“ е 252 лева.Освен на виното от Южна Африка, което домакините са избрали да представят на пътешествениците, гостите могат да се отдадат и на винената магия на бутиковата изба Uva Nestum към комплекса, чието вино се произвежда единствено от собствени, натурално чисти лозя, представящи яркия и характерен тероар на Долината на Места. На площ от 17 дка в комплекса се отглеждат сортовете Рубин, Сира, Мерло, Каберне Фран и Каберне Совиньон. Избата е проектирана за производство на лимитирани серии първокласно вино до 10 000 бутилки на година. Виното Uva Nestum е носител на различни медали, отличия и трофеи от престижни български и международни винени форуми и изложения.Храната в Uva Nestum Wine & SPA също е висококачествена, доставена от личното стопанство към комплекса или от селектирани производители от региона. Когато задоволите изтънченото си небце, може да се насладите на релаксиращите процедури в спа центъра на хотела, който е разположен на площ около 2000 кв. м. Спа центърът включва 25-метров открит и 15-метров закрит плувен басейн, както и отделно обособено джакузи. В спа центъра са обособени специални помещения за винотерапия, солна флотация, солена зала за релакс, хамам, серайл, сауна, парна баня, фитнес зала, зала за тренировки с единствения в България уред Imoove, както и студия за високотехнологични естетически процедури – масажи и козметика.За кратко време след откриването си Uva Nestum Wine & SPA превърна Гоце Делчев и региона във винена и спа дестинация, предпочитана и от българи, и от чужденци.", "date": "2017.05.02", "title": " Uva Nestum Wine & SPA пренася винените пътешественици в Южна Африка"}
{"url": "https://m.offnews.bg/news/Intcidenti_6/Georgi-Dimitrov-se-poiavi-varhu-antikomunisticheski-pametnik-video_654480.html", "text": "Паметникът на жертвите от комунистическия режим в Бургас осъмна на 1 май с нарисуван лик на Георги Димитров. Вандалският акт е извършен малко след 5 ч. сутринта, показва видеоклип, разпространен днес от СДС в морския град. На него се вижда как трима души участват в този процес. Двама, които са с качулки, поставят шаблон с лика на Георги Димитров и със спрей го оцветяват в черно. Третият участник, жена на средна възраст, в случая е „отцепка“ и наблюдава дали някой няма да ги изненада.Любопитното е, че под лицето на някогашния „любим вожд“ е изрисуван не толкова комунистическият надпис “I’ll be back”.От СДС остро осъдиха вандалския акт:„“, се казва в декларация на сините.Днес от партията разпространиха видеоклип и снимки, предоставени им от Община Бургас. СДС призоваха всеки, който има информация за случая, да сигнализира в полицията.", "date": "2017.05.02", "title": " Георги Димитров се появи върху антикомунистически паметник (видео)"}
{"url": "https://m.offnews.bg/news/Futbol_18793/Zlatan-Skoro-otnovo-mozhe-da-mi-se-naslazhdavate_654482.html", "text": "Нападателят на Манчестър Юнайтед Златан Ибрахимович се появи във виртуалното пространство само ден, след като претърпя операция на коляното в клиника в САЩ.35-годишният швед се контузи в мача \"червените дяволи\" срещу Андерлехт от Лига Европа на \"Олд Трафорд\" и това сложи край на сезона за него. Първоначалните прогнози бяха, че нападателят може да се възстановява до януари.Часове след операцията, извършена в Питсбърг, Ибрахимович благодари на всички, които са му оказали подкрепа и ги зарадва с новината, че могат да очакват съвсем скоро неговото завръщане.\"Благодаря ви отново за помощта, скоро ще бъда в състояние отново да се насладите на играта ми\", написа Златан Ибрахимович в социалните мрежи.", "date": "2017.05.02", "title": " Златан: Скоро отново може да ми се наслаждавате"}
{"url": "https://m.offnews.bg/news/Kultura_33/Otchetat-na-Mladenov-Kasha-v-Kvadrat-500-i-zabavena-podgotovka-na-Plo_654478.html", "text": "Днес служебният министър на културата Рашко Младенов даде своя отчет за свършеното от Министерството за краткия период от януари до май. \"В тези 3 месеца се сблъскахме с много неща, които във времето са отлагани, неправени\", заяви той, цитиран от .По думите му от 6 години се работи по културна стратегия, но никой не пристъпва към действия за осъществявето ѝ. , сред които е и Националният исторически музей.По думите му по време на служебното правителство не е подписал нито един документ за промяна на статут на културен паметник. и скандалът там, който се разви по време на служебния му мандат, свързан с авария в климатичната система, скандалните пенсионирания на двете уреднички и института като цяло, Младенов обясни, че всичко в най-престижната ни галерия е \"каша\". Според него са положени големи усилия в последните 3 месеца за балансиране на обстановката там, които обаче са \"ударили на камък\".Това се дължи на забавени плащания от страна на държавата, към хората, ангажирани със събитието. Според него вече са има хора, които са започнали работата си по проекта за Пловдив - Европейска столица на културата през 2019 г., но не са получили заплащане.„Някои от тях вече работят. А държавата, Министерството на финансите, и ние се чудим как да преведем на хората парите“, посочва Младенов. Според него липсата на законов регламент е единствената пречка пред превеждането на парите.„Направихме няколко срещи с финансовия министър и там се оказа, че някои неща са недогледани. Това са едни много големи пари за „Пловдив – Европейска столица на културата“. Фондация „2019“ в Пловдив е обявила сесия за конкурси, явили са се около 270 проекта, отсели са около 200“, съобщи той.“Парите ги има, според мен ще се намери начин. Тези законови задължения могат много лесно да бъдат прокарани. Според мен още в първите дни на новото правителство ще се вземе някакво решение. Сигурен съм, че това ще бъде едно от първите неща, които ще свършват“, коментира служебният министър на културата. 13 културни института са обезпечени за ремонти на сградните си фондове до края на годината.Като пример за сгради, на които е отпуснато финансиране, Младенов посочи операта в Русе и Народната библиотека, които са били в окаяно състояние.„Всичко е проверено, правени са проверки преди да се отпусне тази помощ. Дано да нямаме повече такива зими, защото заради тях се налага да правим повече ремонти“, посочи служебният министър на културата, в чийто мандат протече Етнографският музей в столицата, фасадата на Националната галерия започна да се руши, а таванът на Националната библиотека падна върху главата на читател и го прати в болница - за щастие без сериозни наранявания.Според него няма културен институт, който да е поискал помощ за състоянието на сградния си фонд и да не е получил такава помощ.", "date": "2017.05.02", "title": " Отчетът на Младенов: Каша в Квадрат 500 и забавена подготовка на Пловдив за културна столица"}
{"url": "https://m.offnews.bg/news/Futbol_18793/Sali-Muntari-zasrami-roditeli-rasisti_654492.html", "text": "Уникален пример за расова търпимост даде ганайският халф на италианския Пескара Съли Мунтари. Бившият ас на Милан беше обиждан на расова основа по време на мача срещу Каляри от 34-ия кръг на Серия А.Сред крещящите обидни реплики по адрес на цвета на кожата му било и дете, което взимало пример от родителите си, с които било на трибуните.Мунтари се обърна към съдията с молба да прекрати мача заради расистката атака, но вместо това да се случи, той му показал жълт картон.\"Отидох до трибуните и казах на детето да престане. Подарих му футболен екип, за да му дам положителен пример и да порасне добър човек, а не расист с предразсъдъци.Реферът ми каза, че не ми е работа да разговарям с феновете. Аз просто настоявах да намери смелост да сложи край на този срамен мач\", коментира Мунтари.", "date": "2017.05.02", "title": " Съли Мунтари засрами родители-расисти"}
{"url": "https://m.offnews.bg/news/Politika_8/Karakachanov-Utre-kazvame-ministrite-ochakvajte-iznenadi_654485.html", "text": "Лидерът на ВМРО Красимир Каракачанов обяви, че медиите не са успели да разконспирират докрай персоналния състав на правителството \"Борисов-3\".Каракачанов отказа да каже колко от членовете на кабинета са от квотата на Обединени патриоти, но потвърди, че националистите ще имат вицепремиер.Според него разговорите с ГЕРБ са преминали в колегиален тон и добър диалог. Имената на министрите ще бъдат обявени утре, ден преди съставът на правителството да бъде гласуван в парламента.", "date": "2017.05.02", "title": " Каракачанов: Утре казваме министрите, очаквайте изненади"}
{"url": "https://m.offnews.bg/news/Sviat-_12/Zoran-Zaev-Borisov-e-goliam-priiatel-na-Makedoniia_654491.html", "text": "Република Македония няма да бъде двунационална държава. Няма да променям държавните символи. България винаги е имала принципна позиция и приятелско отношение към нас. Това заяви специално за агенция БГНЕС лидерът на Социалдемократическия съюз Зоран Заев. Той категорично заявява, че България е приятел на Македония.Заев посочва и че уважава правото на протест.Той категорично се обявява и срещу промяната на конституционното име на страната - Република Македония. Според него дебатът по тази тема служи за алиби на ВМРО-ДПМНЕ, за да не предаде властта на новото парламентарно мнозинство.", "date": "2017.05.02", "title": " Зоран Заев: Борисов е голям приятел на Македония"}
{"url": "https://m.offnews.bg/news/Sviat-_12/Nad-30-ubiti-pri-ataki-na-Isliamska-darzhava-v-Siriia_654487.html", "text": "Най-малко 32-ма души са убити и над 30 са ранени при атаки на \"Ислямска държава\" и сражения с нейно участие в Североизточна Сирия, съобщиха Франс прес и БТА, позовавайки се на Сирийския център за наблюдение на правата на човека.По данни на неправителствената мониторингова организация, която е базирана във Великобритания и разполага с широка мрежа от информатори в Сирия, най-малко петима нападатели камикадзе, изпратени от ИД, са се самовзривили близо до лагер за иракски и сирийски бежанци в провинция Хасака.След това бойци на джихадистката групировка влезли в сражение с кюрдската милиция Сирийски демократични сили. Според кюрдски активист, цитиран от Асошиейтед прес, повечето от убитите са жени и деца.", "date": "2017.05.02", "title": " Над 30 убити при атаки на \"Ислямска държава\" в Сирия"}
{"url": "https://m.offnews.bg/news/Politika_8/Koi-shte-sa-ministrite-na-Borisov-3-spisak_654490.html", "text": "Ето какви са последните слухове за министри:Последните преговори за състава на бъдещия кабинет Борисов 3 приключиха късно тази вечер. Седмици наред, часове наред ГЕРБ и Обединени патриоти избираха кой какво министерство да вземе. След последните преговори днес лидерът на ВМРО Красимир Каракачанов каза, че утре, когато министрите бъдат съобщени, ще има изненади. Той обаче бе доволен, че 120% от исканията им за министерски постове са удовлетворени. Очаква се Бойко Борисов да обяви утре на специална пресконференция имената на новите си министри. - премиер - вицепремиер, отговарящ за еврофондовете и председателството на Съвета на Европейския съюз (бивш вицепремиер) - вицепремиер и министър на финансите (бивш министър на финансите) - вицепремиер, министър на отбраната (лидер на ВМРО)  - вицепремиер (лидер на НФСБ) - министър на транспорта (бивш министър на транспорта) - министър на спорта (бивш министър на спорта) - министър на икономиката. Предложен от \"Атака\", изпълнителен директор на Агенцията за приватизация - министър на регионалното развитие и благоустройството (бивш регионален министър ГЕРБ). Павлова мина в графата несигурни заради скандалите около строежа на магистрала Марица от последната седмица. Но така или иначе друго име за нейния пост не се чува.  - МВР министър (доскоро се обсъждаше Калин Георгиев, Радев е бивш зам.министър на отбраната) (бивш зам.министър на екологията в кабинета Костов) или  (бивш министър на енергетиката ГЕРБ) - министър на екологията - шеф на НОИ или  (бивш социален министър ГЕРБ) - социален министър - външен министър. За да получи Цецка Цачева министерство, Захариева става външен, а   заема нейния пост - правосъден министър (ГЕРБ) или  (ВМРО) - министър на културата - главен секретар в МОН - министър на образованието. Доскоро за  поста се спрягаше Милена Дамянова от ГЕРБ  (ГЕРБ) - министър на здравеопазването - министър на туризма. Тя беше министър на туризма и в кабинета Борисов 2. (бивш директор на фонд \"Земеделие\") или (близък до Реформаторския блок и ДПС) - министър на земеделието ", "date": "2017.05.02", "title": " Кои ще са министрите на Борисов 3 (списък)"}
{"url": "https://m.offnews.bg/news/Futbol_18793/Predlagat-na-Bajern-da-stane-abonat-na-Ronaldo_654496.html", "text": " Предложение, което няма как да не бъде отказано, получи Байерн Мюнхен в социалните мрежи.В списъка с препоръчаните за следване потребители в официалния профил на баварците в Туитър изскочи името на португалската мегазвезда на Реал Мадрид Кристиано Роналдо.От Байерн реагираха с чувство за хумор на станалото. \"Сериозно ли, Туитър?\", и публикуваха скрийншот.Байерн се превърна в една от любимите жертви на португалеца, който на практика сам елиминира баварците в 1/4-финалите на Шампионската лига, след като отбеляза пет гола за общия успех с 6:3 на Реал - 2:1 в Мюнхен и 4:2 в Мадрид.", "date": "2017.05.02", "title": " Предлагат на Байерн да стане абонат на Роналдо"}
{"url": "https://m.offnews.bg/news/Futbol_18793/Skasaha-ostavkata-na-Hristo-IAnev-ostava-nachelo-na-Neftohimik_654494.html", "text": "Оставката на треньора на Нефтохимик Христо Янев не бе приета, информира пресслужбата на клуба от Първа лига.Тази вечер на извънредно заседание управителният съвет на „зелените“ реши, че на този етап няма по-подходящ треньор за отбора и единодушно не прие оставката на наставникът. Янев остава начело на Нафтата и ще води тима в събота срещу Локомотив (Горна Оряховица).„Считаме, че Христо Янев е точния за Нефтохимик човек и искаме той да остане начело на отбора. Продължаваме да се борим да запазим мястото си в Първа лига и се надяваме отново да се върнем на победния път.Проведох дълъг разговор с Христо Янев и всички ние като ръководство знаем, че той ще успее отново да изведе отбора до нови победи.Надяваме се това да проличи още в събота срещу Локомотив (Горна Оряховица)“, това заяви изпълнителният директор на Нефтохимик Николай Тодоров след провелото се днес заседание.", "date": "2017.05.02", "title": " Скъсаха оставката на Христо Янев, остава начело на Нефтохимик"}
{"url": "https://m.offnews.bg/news/Bojni_18771/Tajbe-IUsein-zagubi-spora-za-zlatoto-v-Novi-Sad_654493.html", "text": "Тайбе Юсеин загуби спор за европейската титла в кат. до 63 кг на първенството по борба в Нови Сад, Сърбия.Българката отстъпи в битката за титлата от полякинята Моника Михалик, бронзова олимпийска медалистка от Рио 2016. В оспорвана схватка Михалик надделя с 3:2 точки.По пътя си до финала  двукратната световна вицешампионка  стартира с туш срещу Хафизе Сахин (Турция), сребърна медалистка от Евро 2014, а на четвъртфиналите срази украинката Юлия Остапчук Ткач, световна и двукратна европейска шампионка, с 6:4.В полуфиналната битка националката надделя и над рускинята Инна Тражукова с 16:14. За Тайбе това е четвърто сребро от шампионат на Стария континент след вторите места през 2010, 2011 и 2014 година", "date": "2017.05.02", "title": " Тайбе Юсеин загуби спора за златото в Нови Сад"}
{"url": "https://m.offnews.bg/news/Bojni_18771/Shefat-na-UFC-pozdravi-Dzhoshua_654484.html", "text": "Шефът на най-популярната верига за смесени бойни изкуства UFC Дана Уайт поздрави британския боксьор Антъни Джошуа за победата над Владимир Кличко в мача за титлите във версии IBF, WBA и IBO в тежката категория.Джошуа нокаутира Кличко в 11-ия рунд на грандиозния мач пред 90 000 зрители на \"Уембли\" и защити пояса си от IBF, като прибави към него нови два.\"Боксът умираше в очакване на своя прекрасен шампион в тежката категория. Сега го има в лицето на Джошуа. Поздравявам те, шампионе!\", написа Уайт в Инстаграм.Светът на бокса е застинал в очакване на решението на Кличко дали да задейства клаузата за реванш, която е залегнала в договора с Джошуа. От решението му зависи и съдбата на нашия Кубрат Пулев, който е претендент за един от поясите на Джошуа.", "date": "2017.05.02", "title": " Шефът на UFC поздрави Джошуа"}
{"url": "https://m.offnews.bg/news/Komentari_65/Novoto-alternativno-diasno_654488.html", "text": "Внушават страх, за да печелят покорство - новите десни плашат с чуждото, събуждат демоните на расизма, сочат въображаеми или реални военни конфликти. Рисуват едно въображаемо „ние“ срещу друго все по-застрашително „те“.Демократичният свят все повече нормализира крайната десница. У нас в управлението влизат партии, които вчера щурмуваха джамии, нападаха университети, спираха граждани да упражнят правото си да гласуват. „Кандидатката на народа“ Марин льо Пен днес не е посрещната от мощен републикански фронт, както стана с баща ѝ през 2002, и намира съюзници в мейнстрийм партиите. ЕС свикна с Орбан, който откровено застана против либералната демокрация - преследва медии, НПО-та, Централноевропейския университет. За да стигнем до Тръмп, който тръгна да защитава останалите без работа работници, после, като видя до къде се срина рейтингът му, нападна Сирия, пусна „майката на всички бомби“ в Афганистан и прати флотилия срещу Северна Корея.От друга страна все по-често чуваме мнения, анализи или политически призиви: дойде краят на глобализацията. Хората били недоволни от раздвижването на света: не искат мигранти, мразят далечните инвеститори, които могат да преместят предприятието им на другия край на света с едно кликване на мишката, не търпят нарастващите неравенства, театрализирани от медиите. На което политиците, загубили всякаква легитимност, откликват с огради, протекционизъм и най-вече – смела битка срещу проклетата политическа коректност, ругаейки невъздържано малцинства, жени и конкуренти от всякакъв тип.За политическата риторика (подкрепена с бомби в случая на Тръмп!) нещата са по-скоро ясни – внушава се страх, за да се генерира покорство. Но има ли наистина политически обрат към фрагментиране на глобалния свят? Човек трябва да е много наивен, за да повярва на това. Тереза Мей тръгна да излиза от ЕС с призива за „глобална Британия“, т.е. не за да се изолира, а с надеждата да предоговори по-добро място в него. Ако изобщо има някаква стратегия в потока на туийт-съзнанието у американския президент, тя е не да спре обмена със света, а да накаже онези, с които САЩ е в дефицит. Вишеградци не са се отказали от еврофондовете, а само от солидарност в бежанската криза.За българските националпопулисти още нищо не знаем. Вероятно ще си намерят нов медиен балон като „бурките“ или „турското робство“, за да геройстват по студията. Но можем ли да си представим сериозна политика по изолиране на България от света? Нашата икономика днес е част от дълги вериги на международно разделение на труда. Вярно, че подизпълнителят също може да тропне по масата: тази гайка няма да я произвеждам, ако производството на винта към нея не се пренесе в Пазарджик. Но най-вероятният резултат е, че производството на гайката ще се изнесе някъде в Азия и той ще си остане само с достойнството. Да подкрепя местното производство за страна-подизпълнител би значело да хвърли сили за по-добро пласиране в международните вериги, дай-боже да стане някакъв център, хъб. Но това означава не да се отхвърля глобализацията, а точно обратното. За излизане от ЕС е просто смешно да се говори, защото много страни там и без това с радост биха се отървали от нас.Добре, но какво тогава иска новото алтернативно дясно? Иска глобализация минус права: ние да продаваме при вас, но вие да плащате наказателни мита (защото крадете работни места, застрашавате консуматора, идентичността ни - каквото измислим); нашите капитали да влизат при вас, но вашите работници да не идват тук (защото сте джихадисти, изнасилвачи, некултурни: афганистанците, българите, мексиканците – според контекста).По-малко права означава да те експлоатират повече, да те взимат и изхвърлят според нуждите на производствения цикъл, нали така? Виж, станал гражданин афганистанецът, българинът или мексиканецът добива правото да стане „мързеливец“, да проси социални помощи. Модерният свят като че ли е направил хората и народите твърде равни за представите на алтернативно десните. И представи си сега – великите словаци или българи трябва да уважават човешките права на някакви си сирийци. Най-великата военна сила САЩ трябва да се консултира със съюзниците си преди да нападне някого. Възвишената френска или холандска култура трябва да направи място за някакви си от Мароко…Старото дясно образова работниците, строи им общежития, урежда им осигуровки. За да ги експлоатира по-добре, то се знае - но все пак има ги за хора, съграждани на капиталистите. Новото алтернативно дясно е пред изобилие на човешки материал, от който можеш да взимаш и да хвърляш. Как хвърляш – насаждаш страх от повсеместна престъпност, събуждаш демоните на расизма, подхващаш въображаеми или реални военни конфликти.Основното е да се върне асиметрията в отношенията - някакво въображаемо „ние“ срещу друго все по-застрашително „те“. Всеки договор, всеки съюз съдържа някакъв елемент, ако не на реципрочност, то поне на предвидимост – това е основният принцип на правото. Но алтернативно десните тъкмо това не признават, защото им пречи да действат според това, което им е хрумнало на мига – някакви бежанци, някакъв търговски дефицит. Но как успяват да увлекат толкова граждани днес в политиките си на произвола, ето това е въпросът. Сигурно е заради съкращаването на социалното време, заради нетърпението на всички нас, възпитавано от дигиталните комуникации. Има проблем – на секундата трябва да се реагира. Девизът, който свързваме с Фердинанд Първи „да бъде правосъдие, ако ще светът да загине“, алтернативно десните днес са преобърнали наопаки: „да реагираме спонтанно, каквито и да са последствията“.", "date": "2017.05.02", "title": " Новото алтернативно дясно"}
{"url": "https://m.offnews.bg/news/Obshtestvo_4/Rusenskiiat-universitet-otvaria-filial-vav-Vidin_654483.html", "text": "Русенският университет да открие филиал във Видин. Предложение за това ще гласува утре Министерският съвет на последното заседание на служебния кабинет.Докладът е внесен от образователния министър проф. Николай Денков, за целта има и решение на Академичния съвет, както и положителна оценка на Националната агенция за оценяване и акредитация.Сред мотивите на университета да иска да открие филиал точно във Видин са застаряващото население в града и региона и липсата на специалисти за \"развиващата се индустрия, енергетика, траспортна инфраструктура и аграрен сектор\", става ясно то доклада на проф. Денков до колегите му министри.Проектът предвижда обучението на студенти по \"Педагогика на обучението по…“, „Информатика и компютърни науки“, „Машинно инженерство“, „Електротехника, електроника и автоматика“, „Комуникационна и компютърна техника“, „Транспорт, корабоплаване и авиация“ и „Общо инженерство“ за степените бакалавър и магистър в редовна и задочна форма на обучение.Факултетът трябва да има поне 10 преподаватели на основен трудов договор. Хабилитирани лица да четат не по-малко от 70% лекционните курсове, предвижда още проектът. Не се предвижда участието на хабилитирани лица на втори основен трудов договор.Община Видин предоставя безвъзмездно имот публична държавна собственост и шест недвижими имота държавна собственост. Филиалът ще разполага с лекционни и семинарни зали, компютърни зали със свободен достъп, библиотека, физкултурен салон, спортна площадка и административни помещения. Поетапно ще се изграждат специализирани учебни и научноизследователски лаборатории за нуждите на учебния процес и научната дейност.Филиалът ще се ръководи от директор, зам.-директори, ще има ръководител на учебен сектор, ръководител и заместник-ръководител на катедра. Предвидени са и длъжностите ECTS координатор и инспектор.Предложеният от НАОА капацитет на филиала е 600 студенти.Дали филиал ще има, ще реши утре на заседанието си Министерският съвет.", "date": "2017.05.02", "title": " Русенският университет отваря филиал във Видин"}
{"url": "https://m.offnews.bg/news/Ikonomika_59/Al%D1%96tal%D1%96a-poletia-kam-falit-Na-svrahzvukova_654452.html", "text": "Итaлиaнcĸият национален превозвач Аlіtаlіа стартира процедура по обявяване на фалит, съобщават световните медии.Това се случва след като миналата седмица не успя да се роди поредния спасителен план за авиокомпанията, в която италианското правителство наля 7 милиарда евро само през последните години. Шансът бе работниците в Аlіtаlіа да приемат 8-процентно намаление на заплатите и съкращения на 980 души. Те обаче не се съгласиха и резервни ходове вече няма.В същото време на самите италианци им писна да издържат и непрекъснато да се наливат пари от техните данъци в бездънната каца на Аlіtаlіа, която по отколешна традиция си работи на загуба. Ройтерс цитира проучване на общественото мнение, според което 77 на сто от хората на Ботуша не са съгласни на никакви допълнителни финансови инжекции за закъсалия превозвач.Решението за подаване на документи за обявяване на фалит е било гласувано единодушно от aĸциoнepитe в компанията. 49% от собствеността в Аlіtаlіа е на apaбcĸaтa Еtіhаd Аіrwауѕ, която обаче не успя да промени модела на работа през последните три години след влизането си в дружеството.Ceгa топката отива в италианското пpaвитeлcтвoтo, което ще трябва да поеме управлението или да стартира разпродажба на активите.", "date": "2017.05.02", "title": " Аlіtаlіа полетя към фалит. На свръхзвукова"}
{"url": "https://m.offnews.bg/news/Leka-atletika_18783/Gledame-priako-Ivet-i-Svetkavitcata-v-Diamantenata-liga_654460.html", "text": "Тази седмица зрителите на  ще станат свидетели на първия турнир от най-голямото ежегодно събитие в календара на леката атлетика – Диамантената лига. Елитната надпревара стартира на 5 май в Доха и ще може да се гледа на живо от 19:00 часа, като прякото излъчване в ефира на спортния канал започва половин час по-рано.Големите звезди на българската лека атлетика Мирела Демирева и Ивет Лалова ще дебютират в комерсиалния турнир в края на май на турнира в Юджийн, САЩ. Тяхното представяне там и във всички събития от надпреварата ще може да се следи в реално време в .През 2017 г. Диамантената лига ще предложи 14 старта, като най-добре представителите се в първите 12, ще имат възможност да участват в заключителните две надпревари в Цюрих и Брюксел в края на лятото. Осмото издание на състезанието включва 32 дисциплини, като победителят във всяка една от тях ще спечели премия от 50 хиляди долара. Общият награден фонд през тази година ще бъде 5,6 милиона долара.Точките, които всеки от лекоатлетите ще събира в първите 12 старта, ще варират спрямо мястото на което се класират. Максималният брой точки на старт ще бъде 8 и ще бъде отреден за победителите, а минималният – 1 и тя ще бъде за класиралите се на осмо място. Най-добрите 8 или 12 в зависимост от дисциплината, ще намерят място сред участниците във финалните два турнира. Кой ще достигне до тях ще научите в преките предавания на .", "date": "2017.05.02", "title": " Гледаме пряко Ивет и Светкавицата в Диамантената лига"}
{"url": "https://m.offnews.bg/news/Temida_18762/6-godini-zatvor-poluchi-bivshiiat-kmet-na-Strelcha-za-iznasilvane-na-u_654463.html", "text": "Бившият кмет на Стрелча Иван Евстатиев беше осъден на 6 години затвор. Съдът постанови присъдата да бъде излежана при първоначален строг режим. Присъдата не е окончателна и може да бъде обжалвана.Съдът постанови още Евстатиев да заплати 10 000 лева морални щети на пострадалата - 16-годишната Ирена Белухова. Посегателството върху момичето е извършено в хотел в града, а майката на ученичката е била секретарка на Евстатиев, когато е бил кмет.В последните си думи пред съда бившият каза, че има морални угризения за стореното, но не каза, че се чувства невинен.Заключителното заседание по делото се проведе при закрити врата, като в залата присъстваха Евстатиев и пострадалото момиче.Иван Евстатиев е в ареста от година и четири месеца.", "date": "2017.05.02", "title": " 6 години затвор получи бившият кмет на Стрелча за изнасилване на ученичка"}
{"url": "https://m.offnews.bg/news/Obshtestvo_4/Samoleti-i-vertoleti-shte-krazhat-nad-Sofiia-v-podgotovka-za-6-maj_654437.html", "text": "От утре до 6-май над софийска област на ниска височина ще летят самолети и вертолети на българските военно въздушни сили. За това предупредиха от Министерството на отбраната, като уточниха, че полетите ще са тренировъчни за честването на 6 май. С цел безопасност на гражданите и безаварийното провеждане на тренировките и парада, от ВСС предупреждават гражданите да не ползват дронове в рамките на няколко населени места по време на тренировките: София, Григорево, Вакарел, Долни Пасарел, Брезник, Мировяне, Казичене, Божурище, Нови Искър и гара Яна на 3 май 2017 г. от 09:30 до 11:30 часа, на 4 и 5 май 2017 г. 09:30 до 11:30 часа и от 14:30 до 16:30 часа, както и на 6 май 2017 г. от 9:30 ч. до 11:30 ч.Генералната репетиция на представителните блокове на въоръжените сили ще се проведе на 4 май 2017 г. от 22.00 часа на площад „Княз Александър І“ в София.", "date": "2017.05.02", "title": " Самолети и вертолети ще кръжат над София в подготовка за 6 май"}
{"url": "https://m.offnews.bg/news/Kultura_33/Kak-izglezhdat-dnes-Samanta-Foks-Si-Si-Kech-i-Sandra_654429.html", "text": "На 29 април звездите на осемдесетарската диско музика Саманта Фокс, Сандра и Си Си кеч изнесоха концерт пред българска публика. Концертът им бе част от поредицата \"Само хитове\" (\"Hits Only\"), която да ще събере в следващите си издания на едно място песни и изпълнители от различни жанрове и поколения.Певиците изнесоха тричасов концерт, като накараха няколко хиляди диско фенове да танцуват на любимите им хитове от 80-те и 90-те години на миналия век. Си Си Кеч или Каролина Катерина Мюлер започва да пее още от дете. Големият ѝ пробив е през 1985 г., когато излиза дебютният ѝ сингъл \"I Can Lose My Heart Tonight\". Следват 5 албума и 12 хита в топ 20. Незабравими остават още \"Cause You Are Young\", \"Strangers By Night\", \"Heartbreak Hotel\" и други. Открива я Дитер Болен от Modern Talking и съвместната им работа я изстрелва до върха.Сандра също е една от най-големите световни диско звезди през 80-те и началото на 90-те. През този период всички знаят наизуст хитовете ѝ \"(I'll Never Be) Maria Magdalena\", \"In the Heat of the Night\", \"Everlasting Love\", \"Secret Land\", \"Hiroshima\" и \"Don't Be Aggressive\". В пика на своята слава Сандра оставя далеч зад себе си в музикалните класации даже звезди от ранга на Мадона.Саманта Фокс е и актриса, еротичен модел, и дори талантлив автор на песни за други изпълнители. През 1986 г. музикалната ѝ кариера се изстрелва в орбитата с хита \"Touch Me (I Want Your Body)\", който става номер 1 в 17 държави, а тя се превръща в секссимвол за едно цяло поколение.", "date": "2017.05.02", "title": " Как изглеждат днес Саманта Фокс, Си Си Кеч и Сандра"}
{"url": "https://m.offnews.bg/news/Bojni_18771/Kobra-Dzhoshua-sedna-na-dupeto-si-ne-e-nepobedim_654436.html", "text": "Никакви притеснения от мач с Антъни Джошуа няма Кубрат Пулев. Той говори пред медиите в София, където беше открит негов графит и такъв на Ивет Лалова.\"Казах ви, че Джошуа ще победи. Ще видим как ще се завъртят преговорите\", започна Кобрата, \"Казах ви също, че реванш между Кличко и Фюри няма да има. Ето, сега ви казвам, няма да има реванш между Кличко и Джошуа, да знаете\".Той съобщи, че преговорите за негов мач вече са започнали. \"Има си правила, аз съм официален претендент, дали съм интересна хапка, интересна манджа - не ме интересува\", каза той, после анализира зрелището на \"Уембли\".\"Мачът им беше на ниво. И двамата бяха очаквано подготвени. Джошуа победи, защото Владимир игра ретро. Боксът се променя също\", отсъди софиянецът.\"Мач ще има до края на годината, не ме притеснява никой. И единият, и другият сядаха на дупетата си, непобедим в бокса няма. Достатъчно силен съм , да се подготвя както трябва\", каза Кобрата.\"Пълни глупости са, че Джошуа е по-техничен. Въпрос на подготовка. Да, добър е, взривен, експлозивен, но има и минуси, не може да притежаваш всичко в бокса\".Кобрата похвали художника, който го е рисувал от снимка. \"Харесвам се, аз си се харесвам\", засмя се най-добрият ни боксьор.", "date": "2017.05.02", "title": " Кобра: Джошуа седна на дупето си, не е непобедим"}
{"url": "https://m.offnews.bg/news/Obshtestvo_4/Kriasatci-v-detska-iasla-Mlak-shtot-shte-te-izhvarlia-navan-video_654444.html", "text": "Родители доказаха със записващо устройство, скрито в плюшена играчка, как лелките в детската ясла на детето им крещят и не му дават да отиде до тоалетната.За това сигнализираха , които излъчиха и записа с крясъците.Виковете идват от 45-та ясла в София \"Майор Томпсън\" в квартал \"Лозенец\". На записите се чува как жена от персонала крещи: \"Млък, 'щот ще те изхвърля\", а друга заплашва, че ако детето си изцапа лигавника, няма да получи \"второ\" за ядене.\"Недопустимо е да има такива крясъци и злоба срещу 2-3-годишни деца\", казаха родителите, пожелали анонимност.Според родителите детето им е било малтретирано многократно и вследствие на стреса започнало да сънува кошмари и да се изпуска през нощта.Директорката на детската ясла отказва коментар по случая с думите: \"Мнението е манипулирано, не искам да имам общо с Нова телевизия\".", "date": "2017.05.02", "title": " Крясъци в детска ясла: Млък, 'щот ще те изхвърля навън (видео)"}
{"url": "https://m.offnews.bg/news/Kultura_33/Smallman-s-uchastie-na-Wrong-Fest-2017_654434.html", "text": "Българската формация Smallman са третата официално обявена група за петото издание на Wrong Fest, което ще се проведе на 1-ви юли в клуб „Маймунарника“ в София.По-рано вече бяха обявени, че хедлайнери ще са британските рокери Orange Goblin, както и шведската хеви рок бригада – Deville, които ще стартират музикалнтата програма.Smallman са повече от група – те са истинско явление на музикалната сцена в България. Заедно вече от 15 години, те проправиха собствен път в тежкия рок със собствения си почерк. Тежки и бавни китарни картини, тътнещ ритъм, дълбоки бас линии, ефирни вокали и извисяваща се песен на гайда и кавал.След 3 албума (“Smallman” – 2006; “Labyrinth of Present” – 2010; “Envision” – 2014), Smallman направиха следващата крачка и излязоха от рамките на познатото, като разшириха състава си с диджея Иван Шопов (Cooh, Balkansky), който добави хипнотични ембиънт и трип-хоп картини или динамичен дръмендбейс към атмосферичния алтернативен рок на групата.Резултатът е излязлият миналата година ЕР “Inner Oceans”, записан в Лондон, концерти в Лондон, Берлин, Букурещ и участия на фестивали в Румъния и Холандия, както и серия напълно разпродадени концерти в България.Днес Smallman, освен четирите диска и една плоча, вече имат в каталога си и първия си видеоклип (към песента ”Fenix”), както и собствена крафт бира. Wrong Fest 2017 ще се проведе на 1-ви юли в клуб „Маймунарника“ в София. Предстои обявяване на още 1 група.Early Birds билети все още могат да бъдат намерени само за 25 лв. в мрежата на,  или в The Wrong Bar в София.След изчерпването им ще са по 30лв. Децата до 10г. включително ще могат да влизат без билет, но като задължително условие е да бъдат с придружител и попълнена предварително декларация от родителите / настойниците.", "date": "2017.05.02", "title": " Smallman с участие на Wrong Fest 2017"}
{"url": "https://m.offnews.bg/news/Obshtestvo_4/Fondatciia-Balgarska-Pamet-otbeliazva-6-maj-v-Novo-selo-Makedoniia_654446.html", "text": "На 6 май, 2017г. за 11-та поредна година Фондация Българска Памет организира съвместно честване на празника. Мястото е българския военен мемориал в Ново село, Струмишко, Р. Македония.Възстановен през 2006 г. със средства на фондацията от изоставено военно гробище, през последните години този мемориал се посещава от хиляди, решили да отдадат почит на загиналите български войници.Превърналото се в традиция събитие за поредна година ще събере на едно място деца от двете страни на границата. Домакин е лично Архиепископ Охридски и Македонски, Негово Блаженство дядо Стефан, Струмишкия Митрополит, НВП дядо Наум и други свещеници от Македонската православна църква. На поклонението ще присъстват стотици граждани, политици и общественици от България и Македония.Ще се включат и младежи от Детския хор и Духовия оркестър на НМУ „Любомир Пипков“ - София, както и младежи от Югозападна България, Македония и Западните покрайнини. Специални гости на събитието ще бъдат д-р Милен Врабевски, Председател на Фондация Българска Памет, Росен Плевнелиев – Президент на България (2012-2017г.), д-р Андрей Ковачев, евродепутет ГЕРБ/ЕНП, Техни Превъзходителства, военните аташета на представените в Р. Македония страни-членки на НАТО, Русия, Китай и др. В деня на небесния покровител на българската армия Св. Георги, заупокойна молитва в памет на падналите герои от 11-та Македонска дивизия ще бъде отслужена лично от Главата на Македонската православна църква, Негово блаженство, дядо Стефан. С полагане на венци от името на българските държавни институции, почит към паметта на падналите в защита на националните идеали ще отдадат и гвардейци от Националната гвардейска част. По време на събитието ще бъде наградено училище от Струмица, Р. Македония за успешно включване в конкурса на Фондация Българска Памет за есе на тема „11-та Македонска дивизия“.На 6 май отдаваме почит пред общия паметник „Българийо, за тебе те умряха“ на 71 български войници, загинали в Балканската, Междусъюзническата и Първата световна война. Загиналите войници произхождат от всички области на днешна България и на отнетите с Ньойския договор територии на Стара България. Фондация Българска Памет организира родолюбивата инициатива с цел подобаващо отбелязване на значими за нашата история събития. Стремежът е да дадем добър пример за съвместно  честване в духа на добросъседския диалог и солидарност между България и Р. Македония в перспективата на общото европейско бъдеще. Поклонението на българския военен мемориал в Ново село, Македония ще се извърши от 12:00 местно време, Р. Македония/13:00, българско). ", "date": "2017.05.02", "title": " Фондация \"Българска Памет\" отбелязва 6 май в Ново село, Македония"}
{"url": "https://m.offnews.bg/news/Sviat-_12/Putin-i-Merkel-se-sreshtat-v-Sochi_654440.html", "text": "Германският канцлер Ангела Меркел ще се срещне с руския президент Владимир Путин в Сочи. Двамата ще обсъдят ситуацията в Украйна и спазването на Минските договорености. Очаква се сред обсъжданите от тях теми да са още борбата с тероризма и Сирия. От Кремъл посочиха, че двамата ще обсъдят и отношенията между Русия и Германия, в това число сътрудничеството в сферата на енергетиката, търговията и културата. Визитата на Меркел е подготовка за срещата на върха на Г-20 през юли в Хамбург, отбелязва РИА Новости. Това е първото посещение на Меркел в Русия от две години насам. По време на телефонен разговор на 18 април лидерите на Нормандската четворка потвърдиха отново необходимостта от изпълнението на Минските договорености. Днес Путин ще разговаря по телефона и с американския си колега Доналд Тръмп, като се очаква сред темите за разговор да е ситуацията в Сирия. ", "date": "2017.05.02", "title": " Путин и Меркел се срещат в Сочи"}
{"url": "https://m.offnews.bg/news/Intcidenti_6/Arestuvaha-sofiianetc-ritnal-politcaj-v-litceto_654435.html", "text": "Задържан е 39-годишен софиянец, ритнал полицай в лицето, съобщават от ОДМВР-София.Инцидентът станал вчера, на 1 май, около 16 часа в с. Ябланица, където полицаи от Своге охранявали традиционния местен мотосъбор. Уноформените се притекли на помощ на пострадал при каскадите младеж, но в този момент към тях се втурнал мъж, който съборил единия полицай на земята, а впоследствие при изправянето му го ритнал с крак по лицето. Извършителят е задържан незабавно за срок до 24 часа за извършено престъпление по чл. 131, ал.1 от НК. По случая е образувано досъдебно производство под надзора на районната прокуратура в Своге", "date": "2017.05.02", "title": " Арестуваха софиянец, ритнал полицай в лицето"}
{"url": "https://m.offnews.bg/news/Kultura_33/Kontcertat-na-Kitaro-v-Sofiia-se-otlaga-za-12-noemvri_654447.html", "text": "Поради промяна в графика на турнето на Кitaro в Източна Европа, концертите на артиста в България и Румъния се отлагат. Събитието в България ще се проведе на 12 ноември 2017 в зала 3 на НДК. Носителят на \"Грами\" и основател на ню ейдж музиката ще представи пред българската публика проекта си \"Kojiki and the Universe\".Повече от три десетилетия музиката на Kitaro вълнува и превзема публиката от всички краища на света с уникалния си стил - микс от класическо, електронно и традиционно японско звучене.Eдно изключително шоу с музика от любимия на артиста албум \"Kojiki\", който освен номинация за награда \"Грами\", печели първо място в класацията на Billboard за 8 поредни седмици. Концертът ще представи музикалната история за еволюцията на Вселената, съпроводено от впечатляващо визуално шоу, включващо снимки, предоставени от NASA.", "date": "2017.05.02", "title": " Концертът на Kitaro в София се отлага за 12 ноември"}
{"url": "https://m.offnews.bg/news/Istoriia_18809/5-malko-poznati-fakta-za-tcar-Ivan-Asen-II_654449.html", "text": "В дванайстия епизод на \"Минало в минути\" водещата Мирела ни отвежда в първата половина на XIII век, когато българската държава, управлявана по това време от цар Иван Асен II, се превръща в хегемон на Балканския полуостров. В следващото видео може да видите 5 факта за бележития владетел.Всички епизоди от поредицата \"Минало в минути\" може да гледате .", "date": "2017.05.02", "title": " 5 малко познати факта за цар Иван Асен II"}
{"url": "https://m.offnews.bg/news/Sviat-_12/Obviniha-Lio-Pen-che-e-otkradnala-rech-na-Fijon_654430.html", "text": "Френски медии обвиниха крайнодясната кандидатка за президент Марин льо Пен, че е откраднала цели пасажи от реч на доскорошния си опонент за президентския пост Франсоа Фийон за произнесената от нея вчера реч. Според медиите, цитирани от БТА, Льо Пен е използвала поне четири пасажа от речта на Фийон, произнесена от него на 15 април. Тогава Фийон говори пред избиратели в Пуи ан Веле. Той изтъкна предимствата на географското местоположение на Франция и каза, че благодарение на сухопътните си граници Франция е свързана с огромния латински и испански свят, с Италия, която е нейна сестра, и с Централна и Източна Европа, с Балканите. Петнадесет дни по-късно на предизборния си митинг вчера във Вилпен Марин льо Пен също изтъкна предимствата на френското местоположение, като използва думите на Фийон.Марин льо Пен говори за интереса към изучаването на френския език в чужбина и спомена за списъци на чакащи да се запишат във Френския алианс в Токио, Шанхай, Мексико и във училищата с изучаване на френски език в Рабат и Рим. Същите думи използва преди 15 дни и Фийон.В речта си Фийон цитира Жорж Клемансо (президент на Франция от 1906 г. до 1909 г. и после от 1917 г. до 1920 г.) и на Андре Марло, (писател и политик, който беше министър на културата на президента Шарл де Гол). Същото направи и Льо Пен вчера.И Фийон, и Льо Пен говориха и за пътя на Франция през 21 век, който е път на културата, дискусиите, компромиса, съмненията, диалога, равновесието, свободата на хората. Тук обаче има малка разлика в двете речи, отбелязват френските медии. За Фийон този път е алтернатива на \"тоталитаризма на една сляпа и заслепяваща религия\" и алтернатива на \"онези, за които всичко се урежда накрая според материални критерии\". Според Льо Пен този път е алтернатива на \"глобализацията и на ислямистката идеология\".В интернет веднага се появиха видеоклипове, които се подиграват с плагиатството на Льо Пен. В тях двете речи са съпоставени в продължение на 97 секунди.В коментар за обвиненията вицепрезидентът на партията на Льо Пен \"Национален фронт\" Флориан Филипо обяви, че става дума за нарочно заимстване на кратък и затрогващ пасаж от реч, посветена на Франция, визирайки речта на Фийон. Той допълни, че това умишлено заимстване е направено от \"една кандидатка на обединението, която иска да покаже, че е широко скроена и може да приема мнението и на другите хора\".Льо Пен ще се изправи срещу центриста Еманюел Макрон на балотажа на президентските избори на 7 май. Според социологическите проучвания победител ще е Макрон с 60 на 40 процента. ", "date": "2017.05.02", "title": " Обвиниха Льо Пен, че е откраднала реч на Фийон"}
{"url": "https://m.offnews.bg/news/Temida_18762/Sadiat-80-godishen-shofior-sestra-mu-zaginala-kato-izpadnala-ot-kola_654448.html", "text": "80-годишният Георги Г. от Варна ще бъде съден за това, че е причинил смъртта на сестра си поради непредпазливост.Инцидентът станал на 30 октомври във Варна. Тогава той отнел предимство на движещ се по булевард \"Трети март\" автомобил. В неговата кола се возили сестра му и нейният син, които отивали към гробищата. При сблъсъка колата на 80-годишния шофьор поднесла, така се отворил капакът на багажника и от колата на пътното платно изпаднала жената, която пътувала на задната седалка. Тя веднага била отведена в болница, но въпреки проведеното лечение 13 дни по-късно починала от получената тежка черепно-мозъчна травма.Изготвените и приложени по делото химически експертизи показали, че нито подсъдимият, нито другият участник в катастрофата са употребили алкохол. 80-годишният Георги Г. е с чисто съдебно минало и няма предходни нарушения на правилата за движение.Ако бъде признат за виновен от Варненския окръжен съд, той може да получи наказание лишаване от свобода от 2 до 6 години.", "date": "2017.05.02", "title": " Съдят 80-годишен шофьор, сестра му загинала, като изпаднала от колата"}
{"url": "https://m.offnews.bg/news/Politika_8/Anketa-Odobriavate-li-rabotata-na-sluzhebniia-kabinet_654442.html", "text": "В навечерието на предаването на властта Ви питаме \"Одобрявате ли работата на служебното правителство\"?Очаква се утре, 3 май, мандатоносителят Бойко Борисов да обяви състава на третия си кабинет. Гласуването в пленарната зала на парламента вероятно ще е на 4 май. С това официално ще приключи мандатът на служебния кабинет на проф. Огнян Герджиков.", "date": "2017.05.02", "title": " Анкета: Одобрявате ли работата на служебния кабинет?"}
{"url": "https://m.offnews.bg/news/Bojni_18771/Antani-Dzhoshua-s-liubopitni-razkritiia-za-Eltan-Dzhon-parite-i-gasht_654415.html", "text": "Антъни Джошуа продължава да дава интервюта с любопитни подробности около епохалния му бой с Владимир Кличко за световната титла в тежката категория. Английският боксьор пусна видео как рапърът Доктор Дре му желае успех по скайпа. А след мача разкри и за друг известен музикант сред личната му агитка.\"Получих съобщение от сър Елтън Джон. Чухме се. Той ми каза, че е отменил концерти защото е болен, но ще гледа мача ми. Бил запален фен на бокса и ще плати. Казах му: \"Точно така, никакви пиратски стриймове\", разкри Антъни Джошуа.Двамата са от крайни северни махали на Лондон, обединява ги любовта към футболния Уотфорд. Промоутрите на Джошуа дори смятали първият му голям бой да е на клубния стадион на отбора, чийто президент преди години беше именно музикалната легенда. Събитията обаче се развиха неочаквано бързо и Антъни напълни \"Уембли\".Запитан какво ще купи първо с парите, които спечели - 15 милиона паунда, израсналото в бедност момче отговори така: \"Нормална къща. С огромна стая за гледане на телевизия. И разбира се, към спалнята ми да има от тези гардероби, в които влизаш. Трябват ми за екипировката, имам ужасно много неща\".Новият властелин на бокса е наясно, че трудно ще запази предишния си начин на живот, тъй като вече всяка негова стъпка ще бъде следена под лупа. \"Но леопардът може ли да смени окраската си? Не. Също и аз личността си. Искам да ходя в старите квартали, да говоря с проблемни деца.Да посещавам затвори и да помагам на хората вътре. Проблемът на политиците е, че говорят за места, където не са стъпвали\", продължи още Антъни Джошуа.  Британецът не спря да хвали и своя съперник на Уембли. \"Кличко беше 10 години на върха. Уникален боксьор! Искам да повторя постижението му\", каза Антъни. Той разкри, че е маниак на тема боксови гащи като гледа стари боеве, за да изучи внимателно вкусовете на легендите.\"От събота един въпрос не ми дава мира! Защо Кличко носеше сиви гащета? Винаги се боксира с червени. Нямам отговор\", призна новата звезда на британския спорт.", "date": "2017.05.02", "title": " Антъни Джошуа с любопитни разкрития за Елтън Джон, парите и гащите на Кличко"}
{"url": "https://m.offnews.bg/news/Sviat-_12/George-Ivanov-shte-dade-mandat-na-Zoran-Zaev-pri-garantcii-za-tcelostt_654413.html", "text": "Президентът Георге Иванов ще даде мандат на социалдемократите на Зоран Заев и албанските партии при гаранции за целостта на Македония, съобщава БНТ.Официалната позиция на македонския държавен глава бе съобщена след среща с помощник-държавния секретар на САЩ по въпросите на Европа Хойт Браян Ий, който посредничи за решаване на . На срещата стана ясно, че САЩ официално признават новия председател на парламента и очакват бързо съставяне на правителство.ВМРО-ДПМНЕ запази мълчание и не обяви дали ще излезе в опозиция след вчерашната среща с американския пратеник.Президентът Георге Иванов не отстъпва, ще даде мандат на социалдемократите и албанските партии, ако гарантират унитарността на Македония, но Тиранската платформа не дава такива гаранции, написаха от президентския кабинет след срещата му с помощник-държавния секретар на САЩ Хойт Браян Ий, допълва БНТ.", "date": "2017.05.02", "title": " Георге Иванов ще даде мандат на Зоран Заев при гаранции за целостта на страната"}
{"url": "https://m.offnews.bg/news/Futbol_18793/Berbatov-obiavi-i-legendata-Deko_654418.html", "text": "Дребничкият бразилец с португалски паспорт Деко е поредният, който пристига за благотворителния мач на Димитър Бербатов. техничарят направи феноменална кариера в Порто, Барселона и Челси. Той ще рита в София за тима на Луиш Фиго.Ето какво написа Бербо:\"Той е сред малцината футболисти, печелили Шампионската лига с два различни клуба - с \"Порто\" през 2004 г. и с \"Барселона\" през 2006 г. Избран е от УЕФА за най-добър играч през 2004 г.Той е ключова фигура във водения от Жозе Моуриньо \"Порто\" при спечелването на Купата на УЕФА през 2003 г. и на Шампионската лига през следващия сезон, когато е определен и за играч на мача във финала.Шампион е на Португалия с \"Порто\", на Испания с \"Барселона\" и на Англия с \"Челси\". С \"Флуминензе\" триумфира и в Бразилия.Роден и израснал в Бразилия, през 2002 г. получава португалско гражданство и е включен в националния отбор. С Португалия участва на две световни и две европейски първенства - стига до финала на Евро 2004. Той е един от най-креативните и интелигентни халфове.Деко! Очакваме го в София!\".", "date": "2017.05.02", "title": " Бербатов обяви и легендата Деко"}
{"url": "https://m.offnews.bg/news/Futbol_18793/Kolko-vsashtnost-e-tezhko-da-si-fen-na-Totnam_654431.html", "text": "За първи път от 22 години насам Тотнъм ще завърши пред Арсенал. Много неща се промениха от тогава. Толкова много, че човек трудно може да осъзнае \"кога мина това време\".Ето няколко шокиращи факта, които ще ви дадат представа колко дълго и тежко е било чакането от страна на феновете на \"шпорите\" за заветното класиране.В началото на 1995 година парламентът гласува кабинета на Жан Виденов, който е съставен предимно от представители на БСП, но и със скромно участие на коалиционните партньори.Ерик Кантона се слави с буйния си нрав на терена и го показа. След като бута съперник в битка за топката, французинът вижда червения картон и поема към съблекалните. Преминавайки покрай трибуните обаче той дочува обидни реплики от фен и го напада с кунг-фу ритник, останал в историята.Един от любимите президенти на американския народ по това време е в пика на своето управление.Кой не помни знаменитата победа на футболните ни \"лъвове\" над Германия с 3:2 в европейска квалификация? През 1995 година германците повеждат с 2:0 пред 70 000 зрители на стадион \"Васил Левски\" - чрез Клинсман и Щрунц, но Стоичков намалява от дузпа малко преди почивката. Ицо успява да изравни в средата на второто полувреме от нова дузпа, а в 69-та минута Емил Костадинов отново бележи изключително ценен гол за крайното 3:2, което ни гарантира участие на еврофиналите в Англия.Технологиите постепенно се развиват, сред нас по това време на мода са мобифоните, но в световен мащаб през тази година излиза еволюционната Нокия 2080.Талантът на Тотнъм дори не е бил дори бебе, когато тимът му завършва за последно пред съперника Арсенал. Атакуващият халф е роден на 11 април 1996 година.Легендарният мениджър на Арсенал е неизвестен и се подвизава по това време в японския Нагоя Грампус. ", "date": "2017.05.02", "title": " Колко всъщност  е тежко да си фен на Тотнъм?"}
{"url": "https://m.offnews.bg/news/Obshtestvo_4/Miiat-Levski-i-Botev-ot-tepetata-v-Plovdiv-bez-grafiti-po-skalite_654441.html", "text": "Образи на възрожденци, революционери и поети, изрисувани с графити по пловдивските тепета, ще бъдат премахнати. Това съобщи кметът на район „Централен“ Георги Стаменов по Дарик. Първо хълмовете ще бъдат изчистени от нецензурните надписи и изображения, след това ще се мият и ликовете на великите българи по скалите. „Това, че става въпрос за образи на поети и революционери, не е повод да не се спазва закона“, обясни мотивите на администрация за премахването на изображенията Стаменов. Той обясни, че общината е готова да обособи стена за майсторите на графити, но да не рисуват в \"защитени зони със специален статут, каквито са тепетата“, допълни още той.Преди няколко години лицата на велики българи като Васил Левски, Христо Ботев, Иван Вазов, Владимир Димитров-Майстора, Пейо Яворов и други бяха увековечени с графити от любителя художник Стойко Гагъмов първо върху скалите на Сахат тепе. След това образи на велики българи бяха изрисувани и на Младежкия хълм. ", "date": "2017.05.02", "title": " Мият Левски и Ботев от тепетата в Пловдив, без графити по скалите"}
{"url": "https://m.offnews.bg/news/Obshtestvo_4/Tapi-v-Sofiia-remonti-promeniat-i-patia-na-gradskiia-transport_654414.html", "text": "Ремонти променят движението в столицата от днес, съобщи Столична община. До края на май се ограничава движението на бул. „Княз Александър Дондуков” между бул. „Васил Левски” и ул. „Малкара”. В посока моста \"Чавдар\" се забранява влизането на коли. Движението ще се извършва в по две ленти за всяка посока в оставащите свободни четири ленти от пътно платно на булеварда. Тролеи № 1, 2 и 4 също пренасочват движението си в участъка. До юли се забранява влизането на пътни превозни средства по дясната лента на ул. „Резбарска” от източната половина на кръстовището с ул. „Макгахан” на 50 метра в посока ул. „Васил Кънчев”. Движението ще се извършва по ул. „Резбарска” в същия участък в една лента.По средата на пътното платно на ул. „Макгахан” между ул. „Резбарска” и бл. 182. Движението ще се извършва еднопосочно в една лента в източната част от пътното платно на ул. „Макгахан” в посока ул. „Резбарска”, като се осигури движението на тролейбусите от маршрутни линии №№ 2 и 4 в същия участък;По западната част от пътното платно на ул. „Макгахан” между бл. 182 и ул. „Найден Георгиев”. Движението в същия участък ще се извършва еднопосочно в две ленти в източната част от пътното платно на ул. „Макгахан” в посока ул. „Резбарска” в същия участък;По западната част от пътното платно на ул. „Макгахан” между ул. „Найден Георгиев” и ул. „Дончо Ватах”. Движението в същия участък ще се извършва двупосочно по една лента. Променя се маршрутът на автобус по линия № 100 в посока бул. „Владимир Вазов“ – по маршрута си до кръстовище ул. „Резбарска” - ул. „Макгахан”, направо по ул. „Резбарска”, надясно по ул. „Васил Кънчев”, наляво бул. „Владимир Вазов” и по маршрута си до Пътностроителна техника. В обратна посока няма промяна в маршрута.", "date": "2017.05.02", "title": " Тапи в София, ремонти променят и пътя на градския транспорт"}
{"url": "https://m.offnews.bg/news/Futbol_18793/Neftohimik-pregovaria-s-Vili-Vutcov_654423.html", "text": "Ръководството на Нефтохимик реагира бързо и се насочи към преговори с Велислав Вуцов за нов треньор на бургаския тим.Припомняме, че досегашният наставник на тима Христо Янев подаде оставка. Рано тази сутрин специалистът пусна молбата си в канцелариите на клуба на спортен комплекс \"Изгрев\". Очевидно последните слаби игри на \"шейховете\" са подтикнали бившата звезда на ЦСКА към това крайно решение.Вуцов - младши е фаворит номер 1 за поста, макар че са обсъждани още няколко имена. Към тях ще се прибегне единствено, ако преговорите с Вили пропаднат.Вече са проведени първоначални разговори с него. Специалистът не води друг тим и в момента, в който се постигне договореност може да се залавя за работа.Целта пред него ще бъде за кратко време да стабилизира отбора и да запази мястото му в родния футболен елит.", "date": "2017.05.02", "title": " Нефтохимик преговаря с Вили Вуцов"}
{"url": "https://m.offnews.bg/news/Obshtestvo_4/Pargov-pita-Fandakova-zashto-ne-se-obezparazitiavat-gradinkite_654421.html", "text": "Настоявам кметът на София Йорданка Фандъкова да обясни защо тази година се бави обезпаразитяването на зелените площи. Това заяви председателят на групата на \"БСП Лява България\" в СОС Калоян Паргов, който е и лидер на столичните социалисти. Той обясни, че през изминалите три почивни дни е получил редица сигнали от разтревожени граждани от крайните квартали, които са притеснени от плъзнали кърлежи в тревните площи на градинките и парковете.Сигналите, които получих, са от районите \"Връбница\" и \"Надежда\", за които аз отговарям като общински съветник от групата на БСП, обясни Калоян Паргов. Хората са притеснени, тъй като тревните площи не са окосени и още по-лошо - не са обезпаразитени, в резултат на което масово са плъзнали кърлежи. Гражданите ми обясниха, че в последните 10 дни са подавали сигнали в районните администрации и са настоявали да бъдат взети мерки, но никой не им е обърнал внимание. Затова настоявам кметът на София по най-бързия начин да обясни какво става - проблем с обществените поръчки за косенето на тревата и за обезпаразитяването на зелените площи в кварталите ли има или причината е друга, пита Паргов. Според него за пореден път се оказва, че крайните квартали на София са напълно забравени от управлаващите в Столична община. Проблемът с кърлежите е много сериозен и очаквам още тази седмица решение за обезпаразитяването на зелените площи, което по традиция правим всяка година. И то във всички квартали на София, без значение колко в периферията се намират.", "date": "2017.05.02", "title": " Паргов пита Фандъкова защо не се обезпаразитяват градинките"}
{"url": "https://m.offnews.bg/news/Futbol_18793/Sladko-otmashtenie-za-Atletiko-ili-nova-stranitca-v-istoriiata-za-Real_654438.html", "text": "Атлетико Мадрид е жаден за отмъщение, Реал иска нова титла. Моментът настъпи. Двата испански гранда започват битката за най-големия клубен трофей тази вечер в 21:45 часа българско време на \"Сантяго Бернабеу\".Момчетата на треньора Зинедин Зидан ще направят усилие да пренапишат историята и да спечелят Шампионската лига в две поредни години. Досега никой не го е правил.Атлетико беше много близо до спечелване на трофея, но след 1:1 в редовното време загуби с 3:5 при дузпите миналото лято. Две години по-рано двата тима отново играха на финал, като Атлетико водеше с 1:0 до третата минута на добавеното време, когато Серхио Рамос изравни и прати двубоя в продължения. В тях \"белия балет\" вкара нови три гола и вдигна легендарната Десета.В предстоящия сблъсък наставникът на тима от „Бернабеу“ няма да може да разчита на контузените Гарет Бейл, Пепе и Фабио Коентрао. Френският специалист демонстрира умереност преди срещата, като изрази мнение, че неговите футболисти трябва да играят така, сякаш няма да има реванш.Лошите новини за наставника Диего Симеоне от тази среща са контузените Хуанфран, Хосе Хименес и Шиме Върсалко. В тима се завръща Яник-Ферейра Караско. Очакванията са Симеоне да заложи на белгиеца в стартовия си състав.Самият треньор обяви на брифинга преди мача, че е наясно с титулярите. Той ще направи експеримент на десния бек, но не уточни името.От 2012 година насам Реал Мадрид и Атлетико са се изправяли четири пъти един срещу друг във фазата на елиминациите в даден турнир. Между двата отбора има пълно равенство – по два успеха за всеки един от тях.:Реал Мадрид: Навас, Карвахал, Варан, Рамос, Марсело, Модрич, Каземиро, Кроос, Иско, Бензема, Роналдо.Атлетико Мадрид: Облак, Филипе Луис, Лукас, Годин, Савич, Караско, Саул, Габи, Коке, Гризман, Гамейро.", "date": "2017.05.02", "title": " Сладко отмъщение за Атлетико или нова страница в историята за Реал"}
{"url": "https://m.offnews.bg/news/Zvezdi_18810/Printcesa-Sharlot-praznuva-vtoriia-si-rozhden-den-galeriia_654426.html", "text": "Днес, 2 май, дъщерята на Кейт Мидълтън и принц Уилям навършва 2 години. Красивото момиченце е четвърти по ред наследник на британския престол. Преди нея са принц Чарлз, баща ѝ и брат ѝ Джордж.Шарлот Елизабет Даяна, както е цялото има на принцесата, редовно се появява на публични места заедно с родителите си. Днешната снимка е дело на нейната майка Кейт Мидълтън.", "date": "2017.05.02", "title": " Принцеса Шарлот празнува втория си рожден ден (галерия)"}
{"url": "https://m.offnews.bg/news/Temida_18762/Zadarzhaha-5-ma-za-nezakonno-prevezhdane-na-bezhantci_654424.html", "text": "ГДБОП разби канал за незаконно превеждане на бежанци.Операцията е проведена под ръководството на Специализираната прокуратура. Задържани са петима участници в престъпната схема, сред които и лидерът - 24-годишен сирийски гражданин със статут на бежанец. Останалите арестувани са 42-годишен сирийски гражданин с хуманитарен статут и 45-годишен софиянец. И тримата са \"известни на органите на реда\", уточняват от полицията. Наложена им е постоянна мярка за задържане.При претърсвания в автомобилите и ползваните от тях адреси са намерени и иззети множество мобилни телефони, СИМ карти, преносими компютри, документи за финансови преводи, чужди документи за самоличност и други вещи.В процеса на работа са задържани и двама мъже от Тутракан – И.Д. (36 г.) и М.Д. (26 г.), съпричастни към престъпната група. Те са задържани в Русе по друго дело, привлечени са като обвиняеми за незаконен трафик на мигранти. Предстои материалите по предишното им дело да бъдат присъединено към досъдебното производство на Специализираната прокуратура.", "date": "2017.05.02", "title": " Задържаха 5-ма за незаконно превеждане на бежанци"}
{"url": "https://m.offnews.bg/news/Sviat-_12/Putin-i-Tramp-shte-razgovariat-po-telefona_654420.html", "text": "Американският президент Доналд Тръмп и руският му колега Владимир Путин ще разговарят по телефона днес следобед, съобщиха от Белия дом, цитирани от Франс прес и БТА. От Кремъл потвърдиха информацията, без да уточняват каква ще е темата на разговора между двамата президенти. Разговорът ще се проведе в 19.30 часа българско време. Най-вероятно обаче разговорът ще включва ситуацията в Сирия, посочи Ройтерс. Това ще бъде третият телефонен разговор между Тръмп и Путин от встъпването в длъжност на американския президент. На 28 януари Путин се обади на Тръмп, за да го поздрави за встъпването му в длъжност, и двамата обсъдиха борбата с джихадистката \"Ислямска държава\". А по време на последния им разговор на 3 април Тръмп увери Путин в подкрепата си за Русия след бомбения атентат в метрото на Санкт Петербург.Отношенията между САЩ и Русия са наблюдавани внимателно, откакто американските разузнавателни служби обявиха, че хакери, командвани от Кремъл, са проникнали в информационната мрежа на ръководството на Демократическата партия преди президентските избори, които доведоха на власт Тръмп.Русия многократно отрича каквато и да било намеса в американските избори. ФБР също така проучва връзките между членове на екипа на предизборната кампания на Тръмп и руското правителство, а Пентагонът разследва плащания, получени от бившия президентски съветник за националната сигурност Майкъл Флин от компании, свързани с властта в Русия. Напрежението между САЩ и Русия се увеличи в последните седмици, след като Тръмп нареди атаката в Сирия в отговор на химическата атака в Идлиб, за която обвини Башар Асад. Москва, която подкрепя Асад, настоява, че атаката е извършена без никакви категорични доказателства, че става въпрос за химическа атака и че тя е извършена именно от силите на сирийския президент. ", "date": "2017.05.02", "title": " Путин и Тръмп ще разговарят по телефона"}
{"url": "https://m.offnews.bg/news/Obshtestvo_4/Predlozhili-100-000-leva-podkup-za-da-butnat-Dvojnata-kashta_654419.html", "text": "100 000 лева подкуп е предложил представител на инвеститор на бившия министър на културата в кабинета \"Орешарски\" Петър Стоянович, за да бъде съборена емблематичната за София \"Двойна къща\". Това разкри самият Петър Стоянович в \"България сутрин\" по Bulgaria ON AIR. Багер бутна \"Двойната къща\" през почивните дни, като изпревари подготвяната жива верига в защита на сградата в събота. \"Това е проблем на манталитета и качеството на политическата класа. Няма достатъчно гражданска енергия и критики, за да може обществото да притисне политиците да си свършат работата\", сподели Петър Стоянович.Бившият министър на културата е категоричен, че има големи пропуски в действащия Закон за опазване и закрила на културното наследство и по думите му той е направен така, че може да удовлетвори всякакви бизнес интереси.Стоянович отправи призив към кмета на София Йорданка Фандъкова и главния архитект на столицата Здравко Здравков да предложат защитата на недвижимото културно наследство на страната ни да влезе като част от приоритетите на управленската програма. Той е убеден, че единственото решение на проблема е в промяна на закона.През 2014 г. собственикът е изпълнил предписанията и е изготвил проект за съхраняване на културната ценност. Внезапно миналият ноември внася предложение с искане да се отнеме статутът на обекта, което му развързва ръцете. Ще направим всичко възможно този случай да не се повтаря\", обясни Тодор Чобанов, зам.-кмет на София. Той е категоричен, че експертите, които са \"работили за ликвидирането\" на \"Двойната къща\", трябва да бъдат освободени. ", "date": "2017.05.02", "title": " Предложили 100 000 лева подкуп, за да бутнат \"Двойната къща\""}
{"url": "https://m.offnews.bg/news/Futbol_18793/Real-probutva-Ronaldo-na-kitajtci_654404.html", "text": "Реал може да направи извънземен трансферен рекорд с Кристиано Роналдо, гърми пресата в Испания. Флорентино Перес иска да изстиска максималното от  най-голямата си звезда.Целта на Кралския клуб е да продаде Роналдо до следващото лято. Тогава той ще е на 33 години.Смята се, че Роналдо може да бъде продаден в Китай за пари, каквито в момента не са и сънувани. Ясно е, че там Кристиано ще получи и космическа дори за неговите стандарти заплата.Напоследък португалецът не демонстрира най-добра форма, твърдят в Испания. Това пролича и в последното дерби с Барселона, където  Роналдо беше фигурант. Той дори попречи на своите съотборници в няколко ситуации, когато можеше да падне гол.Заговори се и за негово завръщане в Англия, но по-скоро става въпрос за спекулации. Дори грандовете там не могат да извадят парите, искани от Реал.", "date": "2017.05.02", "title": " Реал пробутва Роналдо на китайци"}
{"url": "https://m.offnews.bg/news/Politika_8/Sluzhebniiat-kabinet-se-otchita-noviiat-se-sformira_654403.html", "text": "Служебното правителство на Огнян Герджиков ще представи отчет за свършената си работа на финала на своя мандат. В отчета освен Герджиков, ще участват вицепремиерите Деница Златева и Стефан Янев.Очаква се да стане ясно дали ще има нужда от актуализиране на бюджета заради планираното увеличение на минималните пенсии от следващото правителство.Междувременно преговорите за състава на новото правителство на ГЕРБ и \"Обединените патриоти\" са на финалната права. Очаква се утре или най-късно в други ден да стане ясен съставът на предлаганото от тях правителство, а в четвъртък - на 4 май да бъде гласувано.", "date": "2017.05.02", "title": " Служебният кабинет се отчита, новият се сформира"}
{"url": "https://m.offnews.bg/news/Leka-atletika_18783/Zalichavat-rekorda-na-Stefka-Kostadinova_654406.html", "text": "Според английски медии обаче това означава зачистване на всички рекорди преди 2005 г. Просто не са съхранявани тестове преди въпросната година. Британците твърдят, че това означава заличаване на няколко митични постижения и ги изброяват. Пренаписване на световните рекорди предложи Съветът на Европейската атлетическа асоциация (EAA). Той прие препоръките на работната група, които ще доведат до революция. За съжаление, могат да ударят и рекорда на Стефка Костадинова.Президентът на ЕАА Свен Арне Хансен заяви, че \"рекордните постижения, които показват границите на човешките способности, са една от най-големите сили на лекоатлетическия спорт, но те нямат никакъв смисъл, ако всъщност хората не вярват в тях.\"\"Това, което предлагаме, е революционно, не само защото повечето световни и европейски рекорди ще трябва да бъдат заменени, а защото искаме да променим понятието за рекорд и да повишим стандартите за признаване, така че всеки да може да бъде уверен, че всичко е справедливо и напълно честно\", допълни той.Стандартите, предложени от работната група, включват, че световните и европейските рекорди могат да бъдат признати само ако:1) Резултатите са постигнати в състезания по списък от одобрени международни надпревари, при които могат да бъдат гарантирани най-високите стандарти за официално и техническо оборудване;2) Атлетът е бил обект на одобрен брой тестове за допингов контрол през месеците преди реализиране на постижението;3) Взетата проба при допинговия контрол след рекорда е съхранена и налична за повторно тестване за срок от 10 години.Работната група е препоръчала още признаването на рекорд да бъде прекратено по всяко време, ако атлетът извърши нарушение на Антидопинговите правила или на Правилата за почтеност, дори и това действие да не влияе пряко на рекорда.Текущите рекорди, които не са установени в съответствие с приетите стандарти, ще останат във вечната ранглиста, но признаването им като рекорди ще зависи от това, дали реализираните постижения отговарят на горните критерии.\"Това със сигурност е радикално решение, но онези от нас, които обичат леката атлетика, са уморени от облака на съмнения и намеци, който е висял над нашите рекорди твърде дълго\", допълни президентът Хансен.Президентът на IAAF лорд Себастиан Коу, който присъства на заключителната сесия от заседанието в Париж отминалия уикенд, заяви: \"Това предложение ми харесва, защото подчертава, че ние въвеждаме системи и технологии за борба с допинга, които са по-силни и по-безопасни от преди 15 или дори 10 години.Оттук нататък на ред са юристите. Те трябва да очертаят правната рамка, която да гарантира безпроблемното прилагането на одобрените препоръки, а за да бъдат те напълно приложени на международно ниво, е нужно одобрението им от IAAF\", каза прочутият англичанин.По информация на NOVA световният рекорд на Стефка Костадинова от 2.09 m в скока на височина няма как да бъде застрашен, дори и при евентуалното влизане в сила на нови правила. Постижението на Костадинова е записано по време на Световното първенство по лека атлетика в Рим 1987 г., което само по себе си гарантира спазването на всички технически правила за самото състезание, както и за провеждане на допинговия контрол.Освен това, като изключително популярен атлет Стефка Костадинова е била подлагана на стандартен допингов контрол през всичките си състезателните сезони.", "date": "2017.05.02", "title": " Заличават рекорда на Стефка Костадинова"}
{"url": "https://m.offnews.bg/news/Sviat-_12/Venetcuela-ne-spira-da-se-buntuva-nad-40-sa-raneni-pri-protesti_654402.html", "text": "Близо 40 души пострадаха в понеделник при организирани от опозицията във Венецуела протестни акции в столицата Каракас, предаде агенция ТАСС. Ръководителят на община Чакао Рамон Мучачо съобщи пред журналисти, че повечето пострадали са с контузии, а трима души са получили огнестрелни рани. Той уточни, че нараняванията не са животозастрашаващи и повечето от пострадалите не са хоспитализирани.От началото на април във Венецуела се организират антиправителствени демонстрации, които често прерастват в стълкновения с полицията. Изпълнителната власт също мобилизира своите привърженици за участие в шествия и митинги. Причина за кризата станаха решения на Върховния съд, касаещи пълномощията на президента и на парламента, който се намира под контрола на опозицията, посочва агенцията.", "date": "2017.05.02", "title": " Венецуела не спира да се бунтува, над 40 са ранени при протести"}
{"url": "https://m.offnews.bg/news/Intcidenti_6/Samodelna-bomba-v-kashon-vdigna-na-krak-politciiata-v-Mladost_654417.html", "text": "Кашон със съдържание, напомнящо самоделно взривно устройство, вдигна на крак полицията в столичния квартал \"Младост 1\". Съмнителният кашон е открит до блок 70 около 8 ч сутринта. След подаден сигнал от гражданин, пристигналите на място полицаи установили, че в него има бутилки, жици и часовников механизъм. Мястото бе отцепено. Малко по-късно от МВР съобщиха, че става въпрос за самоделно взривно устройство. Екип на СОБТ го е обезвредил. Мястото, на което е оставен кашонът, е близо до строеж, срещу който имаше протест. Живущи в района споделиха, че според тях инцидентът е вид сплашаване, но въпреки това са притеснени от случилото се. Строежът продължава да тревожи съседите, тъй като произвежда много шум. Пред наш репортер жена сподели, че дори на Разпети петък бетоновозите са работили до 22 часа.Междувременно в \"Младост\" продължават да се събират подписи за свикване на референдум срещу застрояването в квартала.", "date": "2017.05.02", "title": " Самоделна бомба в кашон вдигна на крак полицията в \"Младост\""}
{"url": "https://m.offnews.bg/news/Intcidenti_6/Padnala-mazilka-edva-ne-ubi-dete-v-Pernik_654407.html", "text": "Мазилка от панелен блок се срути върху 6-годишно дете и едва не го уби. Инцидентът е станал в пернишкия квартал „Мошино”, а парчето мазилка е полетяло от 8-я етаж на жилищната сграда, „Бяхме пред входа с 6-годишната Пламена и с майка й. Когато тръгнахме да се прибираме, започнаха да падат камъни. По главата го удари. Над мен също летяха малки камъчета. Главата ми цялата беше в цимент. Потърсихме помощ. Детето не беше изпаднало в безсъзнание, плачеше, а от главата му течеше кръв. Едни момчета го закараха до болницата в Перник”, разказва съседка, станала пряк свидетел на инцидента.Детето е пострадало от удар в главата и било настанено в реанимацията на „Пирогов”. То е оперирано по спешност в болницата. В момента се намира в неврохирургията на лечебното заведение. Детето е получило черепно-мозъчна травма. Към момента неговото състоянието е стабилно и е без опасност за живота. Предстоят му контролни прегледи и скенер, съобщиха „Пирогов“, цитирани от \"Фокус\".Оттам посочиха, че инцидентът е станал на 27 април. „Назначена е проверка, която да установи какво е довело до падането на мазилката на блока”, коментира кметът на квартал „Изток” Емил Костадинов.„Операцията мина добре. Надяваме се да се оправи детето. Контактна е, говори. Аз след това разбрах, че е паднала мазилка. Съседите ни, чиято мазилка падна върху главата на Пламена, дойдоха да питат как е детето. Те са добри хора. Най-лошото е, че той е пенсиониран строител. Искам да благодаря на лекарите, че спасиха живота на детето ми”, разказа бащата на Пламена.", "date": "2017.05.02", "title": " Паднала мазилка едва не уби дете в Перник"}
{"url": "https://m.offnews.bg/news/Politika_8/Gergov-Donchev-poiska-sreshtata-s-Tcatcarov-dade-mu-papka-s-3-lista_654405.html", "text": "Това, че избухна скандал със срещата между Сашо Дончев и Сотир Цацаров в моя кабинет, е чисто политически ход, тъй като се случва един месец след кафето. Това коментира пред бТВ бизнесменът и член на БСП Георги Гергов. Той обяви, че Сашо Дончев поискал от него да му уреди среща с главния прокурор. Гергов разказа, че Дончев е бил при него \"един понеделник\" и е поискал да се види с Цацаров. \"Аз звъннах на Цацаров да го питам дали има време, за да се видят\", обясни Гергов.Цацаров казал, че е зает, но в крайна сметка се разбрали за другия ден в обедната почивка в офиса на Гергов в ЦУМ. Сашо Дончев донесъл три листа, които показал на Сотир Цацаров. Главният прокурор ги погледнал и казал, че това е частен случай и не може да се намеси, но ги прибрал. \"Срещата протече човешки и продължи 15-20 минути\", разказа бизнесменът.Гергов дори се извини на главния прокурор, че го е вкарал в това. \"Съсипват бизнеса ми, правят политически ходове\", коментира още той и каза, че от тази среща е най-малко виновният, но най-потърпевшият. Чувствал се просто като \"любезен домакин\". \"Време е да порасна\", каза разочаровано Георги Гергов, който по искане на Нинова подаде оставката си от Изпълнителното бюро на БСП заради скандала след кафето в ЦУМ.Гергов коментира още и личността на главния прокурор - \"Цацаров е серт човек, почтен, главен прокурор, който си върши работата. Защо го хареса и Бойко Борисов?\", попита риторично той. После Гергов се зачуди защо му е трябвало на Сашо Дончев да огласява тази среща. Той коментира и разочарованието си от Нинова с думите, че тя го е предала, а той е бил година и половина зад гърба й. \"Казах й го (б.а. - че го е предала) - в деня, в който ми поиска да си подам оставката. Всичко е поза и маска - не сме се разбирали като мъже, това е нейно решение.\" Нинова го повикала и му поискала оставката, той й казал \"майната ти\" и излязъл. \"Партията винаги е заставала зад много хора, но сега не застанаха зад мен\", каза още Гергов. Той коментира и връзките на Нинова с Румен Овчаров: \"Време е да се отворят икономическите досиета - да кажат за Панаира, за всички приватизации. Корнелия и Овчаров ръководиха целия процес с адвокатите ми за Панаира... Маските ще паднат, ще излязат скелети... \"После изненадващо Гергов добави, че лидерът на БСП Корнелия Нинова също е била на среща с главния прокурор 10 дни преди ЦУМ гейт. \"И в моя кабинет е имало много срещи на Нинова\", каза още той.В края на разговора той заяви, че не е олигарх, но олигарсите у нас не са сини, нито червени. Никога в живота си не е участвал в обществена поръчка, само като подизпълнител, и никога не бил влизал в следствие, нито му е завеждано дело. ", "date": "2017.05.02", "title": " Гергов: Дончев поиска срещата с Цацаров, даде му папка с 3 листа"}
{"url": "https://m.offnews.bg/news/Politika_8/Gerdzhikov-ostavia-1-6-mlrd-izlishak-i-otkriti-obshtestveni-porachki_654425.html", "text": "Служебното правителство оставя повече от 1.6 млрд. лв. излишък в държавната хазна, но и важни обществени поръчки, свързани с българското председателство на Съвета на ЕС и сделката за купуване на нов многоцелеви изтребител за Въоръжените сили.  Премиерът Огнян Герджиков отчете работата на правителството, като постави основен акцент върху организацията на изборите и подготовката за българското председателство. Той отчете висока събираемост от приходната агенция и митниците, в сравнение със същия тримесечен период на 2016 г. От НАП отчитат близо 240 млн. повече събрани данъци, а в митниците цифрата е 375.5 млн. лв. В областта на енергетиката има събрани повече от предвидените средства от лихви и концесионни такси - близо 1.2 млн. лв.По отношение на предстоящото председателство са стартирани две обществени поръчки - едната е за доставка на мебели за 2.8 млн. лв. и за изграждането на акредитационна система за 1.4 млн. лв. Отделно от това следващото правителство ще трябва да обезпечи финансово дейностите по реконструкцията на НДК, където вече били одобрени всички изисквания по отношение на сигурността, пожарната безопасност, инфраструктура и медиен център.  Герджиков повтори, че най-високата оценка за работата на вицепремиера Деница Златева, в чийто ресор беше подготовката, е дадена от \"бившия и бъдещ премиер Бойко Борисов\", който я . По думите на премиера само \"тесният партиен егоизъм на БСП\" е попречил Златева да продължи да работи за България. Самата тя поясни, че със свое решение ръководството на БСП е забранило участието на членове на партията в правителството на ГЕРБ. Тя обаче допълни, че ще продължи да помага и на следващия министър, който и да е той.\"Ако вие не можете, нека историята отсъди успешен ли е бил мандатът на петия служебен кабинет\", обърна се към медиите премиерът. Той отчете като лична своя заслуга въвеждането на единен държавен изпит за специалността \"Право\", както и отпадането на задочното обучение на правистите. Това, по думите му, би спряло произвеждането на \"брак\".\"Всяка настояща позиция е бъдеща бивша. Мандатът на служебното правителство приключва. Следих коментарите за работата ни. Автори на критиките сте вие, медиите. В това ви е силата\", каза на изпроводяк премиерът.Много често чувах, че служебното правителство има една-единствена задача – подготовката на изборите и къде сме тръгнали да правим други неща. Няма принципна разлика между редовно и служебно правителство, каза още служебният премиер, като се позова на решение на Конституционния съд, според което служебното правителство има правомощията на редовен кабинет.Вицепремиерът и министър на отбраната Стефан Янев, който беше пряко ангажиран с подготовката на изборите, направи предложение да отпадне организацията по създаване на пресцентър за изборите. Причината е, че организацията в БТА е глътнала излишни средства, като нито една партия не е пожелала да направи брифинг в изборната нощ там. Той обясни, че това решение ще бъде оставено на следващото управление, но от него ще зависи това дали да бъдат спестени средства.На въпрос дали на последното си заседание правителството не е предопределило победителя за избор на нови изтребители, той отговори, че това решение не определя кои изтребители ще бъдат предпочетени. По думите му сделката за 1.5 млрд. лв. е в , което ще прецени с кой от тримата класирани участници да води преговори.  ", "date": "2017.05.02", "title": " Герджиков оставя 1.6 млрд. излишък и открити обществени поръчки"}
{"url": "https://m.offnews.bg/news/Politika_8/Izkliucheniiat-9-9-ot-DPS-shte-podkrepia-GERB-i-Patriotite_654410.html", "text": "Изключеният от парламентарната група на ДПС депутат Ангел Исаев ще подкрепя управлението на ГЕРБ и Патриотите. Първият независим в това народно събрание ще напусне и партията, обяви той по бТВ. Исаев влезе в парламента от листата на ДПС в Бургас заради феномена 9/9 и беше изключен от парламентарната им група, след като отказа да напусне Народното събрание и да отстъпи мястото си на втория в листата Дурхан Мустафа.В резултат на този скандал оставка като депутат подаде Камен Костадинов – водач на листата в Бургас, с мотива, че поема политическа отговорност за случилото се.", "date": "2017.05.02", "title": " Изключеният 9/9 от ДПС ще подкрепя ГЕРБ и Патриотите"}
{"url": "https://m.offnews.bg/news/Obshtestvo_4/Izplashtat-pensiite-ot-9-do-22-maj_654428.html", "text": "Националният осигурителен институт информира, че във връзка с празничните и почивни дни през този месец изплащането на пенсиите ще започне на 9 май (вторник) и ще приключи на 22 май (понеделник).Изплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция.Преводите на сумите за майските пенсии по сметки на пенсионерите, които получават парите си по банков път, ще бъдат извършени на 9 май 2017 г.", "date": "2017.05.02", "title": " Изплащат пенсиите от 9 до 22 май"}
{"url": "https://m.offnews.bg/news/Snukar_18803/Veseliaka-ot-Lestar-s-hettrik-ot-svetovni-titli-v-snukara_654412.html", "text": "Марк Селби е господарят на снукъра! Отново! Веселяка от Лестър  за трети път в кариерата си стана световен шампион. Той направи феноменален обрат от 4:10 до 18:15 срещу Джон Хигинс. Така заслужи напълно короната в Крусибъл.Веселяка от Лестър влиза в историята като първи майстор на снукъра с над 1 милион паунда в актива си от наградни фондове. Освен това изравнява рекорда на Стивън Хендри и Дин Дзюнхуей с пет ранкинг титли в рамките на сезона.Тези на англичанина обаче са далеч по-значителни, защото той спечели и Шампионата на Обединеното кралство по-рано през кампанията.19 години след първата си поява на световно първенство Хигинс се бори за титла, която щеше да бъде пета за него, но не успя. Шотландецът все пак остава с историческото постижение по отношение на интервала между първата и последната му битка за трофея.Селби е едва четвъртият играч в ерата Крусибъл след Стив Дейвис, Стивън Хендри и Рони О‘Съливан, който успешно защитава титлата си. Англичанинът грабна 375 хиляди паунда – най-голямата награда в историята, която догодина ще бъде повишена на 425 000.", "date": "2017.05.02", "title": " Веселяка от Лестър с хеттрик от световни титли в снукъра"}
{"url": "https://m.offnews.bg/news/Politika_8/KNSB-iska-520-lv-minimalna-zaplata-dogodina-Borisov-Shte-se-postara_654427.html", "text": "КНСБ поиска увеличение на минималната заплата на поне 520 лева догодина и ръст всяка година до достигане на половината от средната работна заплата.Това заяви лидерът на КНСБ Пламен Димитров в при откриването на осмия редовен конгрес на синдиката. Той поиска и подкрепа от страна на парламента и новото правителство. Димитров отново подчерта, че е реалистично след 5 години минималната заплата да достигне 800 лева, а средната - 1700 лева. Според него за този срок жизненият стандарт на българина трябва да достигне поне 60% от този на средния европеец. Лидерът на ГЕРБ Бойко Борисов, който присъства на форума, увери, че новото правителство ще се постарае да няма големи харчове в бюджета, за да може да се съсредоточи върху исканията на синдикатите. \"Ще се постараем тази година да нямаме такива харчове като американските централи, \"Белене\" и КТБ, така че да има глътка оптимизъм и както искаха синдикатите, да се съсредоточим върху ръста на доходите. Въпросът е доколко и как ни го позволява бюджетът\", заяви Борисов.„Това, което наблюдаваме и което се изисква от нас, са нови милиарди, в сфери, които най-малко хората ги усещат. Надпреварата в тази област с войните и конфликтите, които вървят, липсата на воля в световните лидери по дипломатичен начин да решат въпросите. Но за нас като държава превъоръжаването и това, което се очаква да се направи от НАТО и от нашите партньори също изисква милиарди левове да отидат в тази сфера“, каза Борисов. По думите му вместо да се говори за мир и социален просперитет, темата е въоръжаването.Борисов отбеляза още, че се харчат много пари и за бежанците, но все още не се вижда решение на кризата. „Разбира се, ще се постараем максимум тази година“, подчерта той, цитиран от \"Фокус\". Борисов подчерта, че разликата между заплащането на един работник в Европа и в България е 1:10, а в същото време износът ни е 37%, особено в сферата на електрониката и автомобилните части. ", "date": "2017.05.02", "title": " КНСБ иска 520 лв. минимална заплата догодина, Борисов: Ще се постараем"}
{"url": "https://m.offnews.bg/news/Sviat-_12/Glatka-vazduh-za-Gartciia-sled-novo-sporazumenie-s-kreditorite_654401.html", "text": "Гърция и нейните международни кредитори постигнаха рано днес споразумение по пакет от реформи, предвидени в спасителната програма на страната, предаде агенция Ройтерс, като се позова на гръцкия финансов министър Евклидис Цакалотос. По думите му тази договореност отваря пътя за отпускане на следващия транш от .Споразумението предвижда реформи на пазара на труда и в сферата на енергетиката, както и намаляване на пенсии и увеличаване на данъци.То е важно събитие в преговорите на Атина с кредиторите, които започнаха през октомври и се очакваше да приключат в края на миналата година, отбелязва Ройтерс.\"Има бял дим\", заяви Цакалотос пред журналисти. \"Преговорите за техническо споразумение приключиха по всички въпроси...сега се открива пътя за разговори за облекчаване на дълга\", каза гръцкият финансов министър.", "date": "2017.05.02", "title": " Глътка въздух за Гърция след ново споразумение с кредиторите"}
{"url": "https://m.offnews.bg/news/Obshtestvo_4/Dve-kritichni-tochki-za-sledvashtiia-obrazovatelen-ministar-evroparit_654422.html", "text": "Най-малко две области с наследени проблеми, които искат спешно решение, ще завари новият министър на образованието: проблемите с Оперативна програма \"Наука и образование за интелигентен растеж\" и забавянето на процедурите при учебниците, което може да доведе до това наесен част от учениците отново да започнат годината с материали в PDF формат.И в двете области направихме максимума, отчете днес служебният министър на образованието проф. Николай Денков на заключителната пресконференция, която даде с екипа си. Той обяви, че е изпълнил задачите си в четирите си приоритетни области: оперативната програма, обновяването на научната стратегия, промените в Закона за академичния състав и подготовката на училищните изпити, и посъветва наследника си да спазва начертания от него път или \"да си носи отговорността\".Предложихме обновена версия на Стратегията за научни изследвания, която трябва да бъде приета до края на юни от Народното събрание, в противен случай ще има рискове, свързани с Оперативна програма \"Наука и образование за интелигентен растеж\", посочи Денков.Според него работата му по отношение на оперативната програма - спирането на конкурса за фирма за оценители заради занижени от предишния екип критерии, набирането на оценители без фирма-посредник и изготвянето на план за действие по програмата - облекчава значително ситуацията, пред която ще бъде изправен следващият управленски екип.Планът описва какво и кога трябва да се направи. Ако се изпълнява, до няколко месеца замразените средства могат да бъдат освободени, посочи Денков на заключителната си пресконференция днес.Той обърна внимание и на друг проблем, посочен от Европейската комисия - по твърде много проекти МОН е едновременно бенефициент и управляващ орган, тоест едновременно усвоява европейското финансиране и контролира как са похарчени парите. За преодоляването на очевидния конфликт на интереси проектите трябва да бъдат изведени от МОН. Заложили сме го в плана. Следващият екип да си носи отговорността, ако реши да го промени, каза Денков.Той припомни, че предложените от него промени в Закона за развитието на академичния състав предвижват въвеждането на минимални изисквания за академичното развитие, механизми за установяване и сакнциониране на плагиатството и коментира, че приемането на предложенията от НС би повишило нивото на преподаване във висшите училища и би стимулирало качествените научни изследвания.Министърът призна, че МОН е \"едно от най-всеобхватните и трудни министерства\" и че екипът му е трябвало да следи едновременно изпълнението на 35 дейности.Служебният министър увери, че има напредък по всички тях.На въпрос за напредъка по отношение на учебниците той заяви, че екипът му е съкратил максимално сроковете по процедурите до окончателното одобрение и каза, че на 15 септември всички ученици ще имат \"материали\", по които да работят.Закъсненията касаят учениците във втори, шести и осми клас.Издателство \"Просвета\" внася 67 проекта за нови учебници по всички предмети за трите класа, 17 от тях са за второкласниците, 27 - за шестокласниците, 23 - за осмокласниците.От издателството са убедени, че учебниците ще бъдат готови в точно определените от МОН срокове.", "date": "2017.05.02", "title": " Две критични точки за следващия образователен министър: европарите и учебниците"}
{"url": "https://m.offnews.bg/news/Sviat-_12/Probiv-v-sluzhbite-Sluzhitelka-na-FBR-se-omazhi-za-terorist_654454.html", "text": "Служителка на ФБР се е омъжила за терорист от Даеш, съобщава CNN.Историята е от преди няколко години, но сега става ясна на обществеността, разказва телевизията.Служителката се казва Даниела Грийн. Тя е била преводачка във ФБР и е имала ниво на достъп \"строго секретно\" до тайните на ФБР. Грийн е участвала в разследване на службите срещу Денис Къспърт. Именно той после става неин съпруг. Къспърт е германски рапър, известен с името Десо Дог. Той се присъединява към \"Даеш\" и бързо става онлайн вербовчик на джихадистите, поради което ФБР започва да го следи. В Сирия е известен като Абу Талха ал Алмани. Мъжът е популярен и с това, че е написал песен за Осама бен Ладен и е заплашил Обама, че ще му пререже гърлото.Грийн е участвала в разследването срещу рапъра, но явно се е влюбила в него, тъй като става ясно, че през 2014 година тя е пътувала тайно до Сирия, за да се ожени за Къспърт. Според разследването служителката на ФБР е предупредила терориста, че го разследват.Когато се връща в САЩ, служителката е арестувана, но явно се е разкаяла, защото е съдействала напълно на властите.Грийн получава наказание две години затвор - много по-малко присъдите на други хора, на които са издавани по-големи присъди за по-леки престъпления от този тип – като например „връзка с терористи или свързани с тероризъм престъпления”.CNN пише, че това е огромен пробив за терористите спрямо службите на САЩ.", "date": "2017.05.02", "title": " Пробив в службите: Служителка на ФБР се омъжи за терорист"}
{"url": "https://m.offnews.bg/news/Kultura_33/Zvezda-ot-Dnevnitcite-na-vampira-idva-v-Sofiia_654456.html", "text": " ще се проведе на 9 и 10 септември в Inter Expo Center София и ще срещне феновете с актьори от любими сериали, автори на комикси и косплей звезди от цял свят.Майкъл е роден в Бейрут, Ливан, но израства в САЩ. Кариерата му започва в театъра, но постепенно започва да проявява все по-голям интерес към екранните роли и така се стига до поканата да участва в един от най-гледаните сериали в света - “Дневниците на вампира”.Програмата на Енцо по време на фестивала ще включва Meet & Greet с фенове, притежаващи специален Meet & Greet билет, както и едночасов Q&A панел на сцената на фестивала, достъпен за всички посетители със стандартен билет.Meet & Greet билетите за лична среща с Enzo тръгват в продажба на 3-ти май и са на цена от 120 лева.Стандартните билети за двата дни на фестивала са на цена 25 лева и можете да ги намерите в OMV, The Mall, билетен център НДК и онлайн на Eventim.bg – Всеки билет, закупен на предварителна продажба, дава шанс на притежателя му да участва в томбола за големи награди, включително и чисто нов гейм лаптоп OMEN by HP.Деца до 7 години влизат безплатно.", "date": "2017.05.02", "title": " Звезда от \"Дневниците на вампира\" идва в София"}
{"url": "https://m.offnews.bg/news/Temida_18762/Proveriavat-nachalnik-v-kabineta-Gerdzhikov-za-nereglamentiran-dosta_654433.html", "text": "Специализираното звено за „Антикорупция“ проверява сигнал срещу началник на кабинета на министър в правителството на Огнян Герджиков за нерегламентиран достъп до информационната система на летище София. От прокуратурата съобщиха, че сигналът е даден на главния прокурор още през февруари. Според сигнала директорът на летището е издал заповед, според която на частно търговско дружество са били предоставени пълни администраторски права на цялата информационна система на летището. По същото време се е провеждала процедурата по предоставяне на летището на концесия. Според сигнала бивш собственик на това дружество е настоящ началник в кабинета на министър.  До момента проверката на прокуратурата е установила, че наистина има заповед от името на директора на летището, но тя не била подписана от него, а от друго длъжностно лице. Няма подписан договор между „Летище София“ ЕАД и частното търговско дружество. Предмет на проверка са са причините, поради които това търговско дружество е получило пълни администраторски права до информационните масиви на летището, както и какви са ползваните данни, уточняват от прокуратурата.Прокурори от антикорупционното звено извършват лична проверка по сигнала, а по част от поставените въпроси е възложено извършване на проверка и на ДАНС.В началото на май правителството на Огнян Герджиков прекрати процедурата за предоставяне на летището на концесия. Процедурата за концесия беше обявена от второто правителство на Бойко Борисов, а срокът ѝ беше удължаван 4 пъти. Условията към бъдещия концесионер бяха да плати 550 млн. лв. еднократна концесионна такса, да изплаща по 7% годишно от приходите на летището, да инвестира 306 млн. лв. за 35 години и да изгради нов Терминал 1. Служебното правителство, обаче, направи ревизия на условията на концесията и реши в крайна сметка да я отмени. Като причини бяха посочени \"обективни основания и обстоятелства\", които не са били предвидени при приемане на решението за откриване на процедурата. Според служебното правителство в същото време на концесия се отдава и летище \"Никола Тесла\" в Белград, към което интересът е доста по-голям. Един и същи кандидат не може да оперира две летища на по-малко от 450 км. разстояние, а в концесиите на двете летища има и еднакви кандидати. Освен това концесията на летище София е обявена при финансови резултати от 2014 г. За 2016 и 2017 г. резултати били доста по-добри.Самият транспортен министър Христо Алексиев обяви през март, че концесията не защитава държавния интерес и ще доведе до отлив на летищни оператори, изискванията за инвестиции в летището също били сериозно неглижирани.", "date": "2017.05.02", "title": " Проверяват началник в кабинета \"Герджиков\" за нерегламентиран достъп до системата на летище София"}
{"url": "https://m.offnews.bg/news/Sviat-_12/Shvejtcarskoto-razuznavane-ochakva-novi-atentati-ot-IDIL-v-Evropa_654453.html", "text": "Рискът от екстремистки атаки в Швейцария остава висок. В Европа се очакват още атентати на групировката \"Ислямска държава\" и нейни привърженици, заяви днес швейцарското разузнаване, предаде Ройтерс, цитирана от БТА.Констатациите са от годишния си доклад на Федералната разузнавателна служба за рисковете за Швейцария. \"Най-вероятната терористична заплаха в Европа, а оттук и за Швейцария, ще продължи да идва от тероризма с джихадистки подбуди\", се посочва в документа и се предупреждава, че трябва да се очакват нови атаки.Според разузнаването най-голяма опасност представляват лица или малки групи, вдъхновени от \"Ислямска държава\" да извършват атентати в Швейцария или да използват швейцарската територия като база за организиране на други атаки.То е идентифицирало над 500 потребители в интернет с швейцарски връзки, които са използвали социалните мрежи за разпространяване на джихадистката идеология.Двама мъже, взели заложници и убили свещеник в Северна Франция през юли миналата година, бяха пътували през летищата на Женева и Цюрих. Друг мъж, който уби 12 души, врязвайки се с камион в коледен базар в Берлин, също беше посещавал Швейцария и е възможно да се е сдобил с огнестрелно оръжие там. \"Не е ясно дали тези връзки с Швейцария са изиграли някаква роля в даденото нападение\", се подчертава обаче в доклада на разузнаването.Тъй като няма изгледи за край на борбата с \"Ислямска държава\", продължава да има голям риск агресивната битка за оцеляването на \"халифата\", водена с всички възможни средства, да се пренася все повече на територията на Европа, се казва в доклада.Посочва се, че най-вероятните потенциални извършители на нападения са радикализирани лица, връщащи се от зони на военни конфликти, макар че е намалял броят на хората, заминаващи от Швейцария да воюват в Сирия и Ирак.Според доклада основният риск е от атаки, извършвани с автомобили и ножове.Швейцарският министър на отбраната заяви, че въпросът не е дали ще има терористичен атентат в Швейцария, а кога.", "date": "2017.05.02", "title": " Швейцарското разузнаване очаква нови атентати от ИДИЛ в Европа"}
{"url": "https://m.offnews.bg/news/Obshtestvo_4/Razrushiha-sgrada-v-Ravda-na-uchenicheskite-lageri-MON-sezira-prokura_654451.html", "text": "Министерството на образованието сезира днес прокуратурата, след като през уикенда сграда на бившите пионерски лагери в Равда бе разрушена.В неделя (30 април) багер влязъл на територията на почивна база \"Равда - Стара Загора\", за която отдавна се водят дела по реституционни претенции, и съборил двуетажната сграда с площ 306 кв. метра. Става дума за бившия спален блок №4.На място е пристигнал Емануил Райчев от \"Ученически отдих и спорт\" - дружеството към МОН, което стопанисва бившите пионерски лагери - и извикал полиция.Пред органите на реда разрушаващите сградата легитимирали действията си със заповед на кмета на община Несебър от 27 април.От МОН твърдят, че тази заповед не им е била връчена предварително и е било предприето предварителното ù изпълнение, поради което на дружеството е била отнета възможността да обжалва.OFFNews потърси реакцията на несебърския кмет Николай Димитров, но секретарката му обясни, че е в среща и ни препрати към пиара на общината. На телефона на Мария Ганчева не отговаряше никой. Редакцията ни остава отворена да публикува позицията на общината.От няколко години ученическият лагер в с. Равда не се използва по предназначение заради съдебни дела във връзка с реституционни претенции за собствеността на земята. До момента съдът е отказвал реституция заради наличието на постройки и инфраструктура върху имота.Съборената сграда „Спален блок №4” е предмет на съдебни спорове по няколко дела, като по едно от тях на 25 април 2017 г. е назначена съдебно-техническа експертиза със задача на вещото лице – конструктор, да оцени и определи състоянието на сградата. Само пет дни по-късно обаче тя е разрушена изцяло. УОС ЕАД настоява пред прокуратурата да разследва обстоятелствата по разрушаването на спален блок №4 и при наличие на престъпление да потърси отговорност на виновните лица, както и да присъди обезщетение на дружеството.Държавното дружество ще заведе дела и срещу заповедта за разрушаване на сградата, срещу допуснатото предварително изпълнение на тази заповед, както и за възстановяване на предишното състояние на сградата. Отделно срещу общината ще бъде образувано дело за нанесени имуществени вреди на УОС ЕАД.", "date": "2017.05.02", "title": " Разрушиха сграда в Равда на ученическите лагери, МОН сезира прокуратурата"}
{"url": "https://m.offnews.bg/news/Sviat-_12/ES-Turtciia-se-otdalechava-ot-evropejsko-badeshte_654443.html", "text": "За всички е ясно, че поне засега Турция се отдалечава от Европейска перспектива, заяви еврокомисарят по разширяването на ЕС Йоханес Хан пред Ройтерс. След срещата на външните министри от ЕС в Малта в края на миналата седмица, където Великобритания и Франция настояха за ново споразумение с Анкара на базата на икономика и търговия. Хан коментира, че фокусът на отношенията между Турция и Европа трябва да бъде изместен. \"Трябва да видим какво може да бъде направено в бъдеще, да видим дали можем да рестартираме някакво сътрудничество\", заяви Хан.В скорошно интервю за Ройтерс турският президент Реджеп Таийп Ердоган заяви, че страната му няма да чака на \"вратата на Европа\" завинаги, обвинявайки западните страни в ислямофобия.  Президентът направи изявлението си след като Парламентарната асамблея на Съвета на Европа (ПАСЕ) наложи мониторинг на Турция заради приетите в референдум конституционни промени за преминаване към президентска република и последиците от неуспешния преврат от юли миналата година. Засега преговорите за присъединяване на южната ни съседка не са официално преустановени, но евродепутати поискаха през миналата седмица това да се случи, защото Турция не изпълнява критериите за кандидатура или членство. ", "date": "2017.05.02", "title": " ЕС: Турция се отдалечава от европейско бъдеще"}
{"url": "https://m.offnews.bg/news/Intcidenti_6/Naragaha-17-godishen-mladezh-v-Sofiia_654408.html", "text": "17-годишно момче е с прорезна рана след като е нападнато от двама непознати в столичния кв. „Младост“ 1, съобщиха от МВР, цитирани от \"Фокус\".Сигналът е подаден от самото момче около 21.30 часа снощи.Момчето е настанено в болница и е без опасност за живота.Изясняват се фактите и обстоятелствата около инцидента.", "date": "2017.05.02", "title": " Наръгаха 17-годишен младеж в София"}
{"url": "https://m.offnews.bg/news/Obshtestvo_4/30-gradusa-na-Zapad-po-moreto-15_654400.html", "text": "Времето днес ще е слънчево. В сутрешните часове на отделни места в Дунавската равнина ще се образува мъгла или ниска облачност, а след обяд над Западна България ще се развива купеста облачност.Максималните температури ще са между 23° и 28° до 30 градуса.  По Черноморието температурите ще са по-ниски - между 15 и 167 градуса. Ще духа слаб, в източните райони до умерен североизточен вятър.Прогнозата е на Националния институт по метеорология и хидрология (НИМХ) към Българска академия на науките (БАН).", "date": "2017.05.02", "title": " 30 градуса на Запад, по морето 15"}
{"url": "https://m.offnews.bg/news/Kultura_33/Otlagat-kontcerta-na-Lacuna-Coil-v-Sofiia-za-17-noemvri_654432.html", "text": "Lаcuna Coil обявиха преди дни, че поради логистични причини концертът им на 10 май в София се отлага. Новата дата за първото им хедлайнерско шоу у нас е 17 ноември, петък, от 19:00 часа в столичния клуб \"Mixtape 5\".Издадените билети ще важат за новата дата без презаверка, а тези, които нямат възможност да посетят концерта на 17 ноември, ще могат да получат обратно парите си до края на месец май от местата където са закупени.За повече информация: Билетите за новата дата са вече в продажба. Те могат да бъдат закупени онлайн  и в цялата страна.Някои от местата, от които могат да бъдат закупени, са бензиностанции OMV, Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.Предстои обявяването на поне още една група и допълнителна информация.Организаторите препоръчват навременното закупуване на билети и спазването на реда в клуба.", "date": "2017.05.02", "title": " Отлагат концерта на Lаcuna Coil в София за 17 ноември"}
{"url": "https://m.offnews.bg/news/Intcidenti_6/Mazh-skochi-ot-mosta-Chavdar-sled-padaneto-go-blasna-kamion_654465.html", "text": "Мъж е скочил от моста „Чавдар“ и е паднал на бул. „ Ген. Данаил Николаев“, където е ударен от камион. Това съобщиха от СДВР, цитирани от Фокус.Сигналът за инцидента е постъпил около 13.40 часа. Няма информация за състоянието на пострадалия. ", "date": "2017.05.02", "title": " Мъж скочи от моста \"Чавдар\", след падането го блъсна камион"}
{"url": "https://m.offnews.bg/news/OFFTOPIC_18750/Piarkite-na-Korneliia-Ninova-i-Liliana-Pavlova-se-sdarpaha-na-tema-cha_654462.html", "text": "Пиарките на Корнелия Нинова и на Лиляна Павлова - Бояна Бозаджиева и Таня Митова, влязоха в задочен спор на тема колко струват чантите, с които се разхожда бившият министър на регионалното развитие в правителствата \"Борисов-1\" и \"Борисов-2\".Повод стана пост на гласа на червената лидерка във фейсбук.А Митова, която отдавна ръководи връзките с обществеността на строителното министерство, не ѝ остана длъжна.", "date": "2017.05.02", "title": " Пиарките на Корнелия Нинова и Лиляна Павлова се сдърпаха на тема чанти"}
{"url": "https://m.offnews.bg/news/Sviat-_12/Erdogan-se-varna-v-upravliavashtata-partiia-na-pat-kam-oglaviavaneto-j_654466.html", "text": "Турският президент Реджеп Таийп Ердоган подаде документи за повторно присъединяване към основаната от него управляваща Партия на справедливостта и развитието (ПСР), съобщава \"Хюриет\". Така той ще се върне в редиците й за пръв път от три години след бе избран за държавен глава.  Това става възможно след референдума за конституционни промени от 16 април, отменящ ограничението президентът да е и партиен член. Еродоган бе председател на ПСР от основаването й през 2001 г. до август 2014 г., когато пое президентския пост. Неговото място бе заето от бившия премиер Мехмет Давутоглу, а след това и настоящия министър-председател Бинали Йълдъръм. На 21 май Йълдъръм официално ще отстъпи партийното лидерство на президента Ердоган.   ", "date": "2017.05.02", "title": " Ердоган се върна в управляващата партия на път към оглавяването й"}
{"url": "https://m.offnews.bg/news/Futbol_18793/Serenada-pred-hotela-na-Atletiko-video_654467.html", "text": "Привържениците на Атлетико Мадрид показаха любовта си към клуба по интересен начин. Феновете направиха серенада на любимите си играчи.Почитателите на тима от столицата на Испания се наредиха под прозорците на хотела им в Мадрид и вдъхнaха кураж за престоящия сблъсък срещу Реал Мадрид от полуфиналите на Шампионската лига.Освен че пееха, феновете бяха издигнали и транспарант, на който пише “Нищо друго, освен теб”. Някои от футболистите на Атлетико дори слязоха да благодарят на феновете за неистовата подкрепа.Атлетико гостува на “Сантяго Бернабеу” тази вечер от 21:45 часа, а залогът и за двата състава е огромен. Постигане на добър резултат ще бъде от решително значение за класирането за финала.От 2012 година насам Реал Мадрид и Атлетико са се изправяли четири пъти един срещу друг във фазата на елиминациите в даден турнир. Между двата отбора има пълно равенство – по два успеха.", "date": "2017.05.02", "title": " Серенада пред хотела на Атлетико (видео)"}
{"url": "https://m.offnews.bg/news/Sviat-_12/Cheshkiiat-premier-hvarli-ostavka_654469.html", "text": "Чешкият премиер Бохуслав Соботка подаде оставка днес, което доведе до падане на правителството, предадоха световните агенции, пише БТА.Причина за това стана неговият конфликт с министъра на финансите, влиятелния милиардер Андрей Бабиш, който е заподозрян в данъчни измами, отбелязва Франс прес.\"Ще връча скоро оставката си на президента Милош Земан. Неприемливо е Андрей Бабиш да остане на поста министър на финансите\", каза социалдемократът Соботка.Бабиш, председател на центристкото движение \"Действие на недоволните граждани 2011\" (АНО), отхвърли всички обвинения срещу него за неплащане на данъци и отказа да подаде оставка като финансов министър. Той до момента не е отговорил на призива на премиера да обясни финансови практики, до които е прибягвал.Твърди се, че Бабиш е използвал законови \"вратички\", за да емитира освободени от данъци облигации, посочва Ройтерс. Новината за оставката на чешкото правителство дойде около шест месеца преди предвидените редовни парламентарни избори в страната, отбелязва Асошиейтед прес.Центристкото движение на Бабиш е фаворит в проучванията на общественото мнение, което отваря пътя на втория най-богат човек в Чехия към премиерския пост. Социалдемократите на Соботка са далеч назад на второ място.", "date": "2017.05.02", "title": " Чешкият премиер хвърли оставка"}
{"url": "https://m.offnews.bg/news/OFFTOPIC_18750/Oliviia-12-godishnoto-momiche-koeto-raboti-v-pogrebalna-agentciia_654464.html", "text": "\"Казвам се Оливия и помагам в погребалната агенция на баба ми\", започва разказът на 12-годишното момиче от Великобритания за Би Би Си. \"Приятелите ми мислят, че е интересно, разпитват ме за телата и хората, които работят с мен\", продължава тя, \"но аз мисля, че е странно, защото не е обичайно занимание за един 12-годишен\".Малката Оливия започва да работи в погребалната агенция, когато е на 7-8 години. Първоначално помага при организацията на погребения за животни, но по-късно се включва и в работата за \"нормалните погребения\", както сама казва. \"Закачам паметните плочи на ковчезите, също така и дръжките отстрани\", споделя момичето, \"поръчвам цветя и украсявам катафалката\".Тя също така помага при организацията на предварително заплатени от клиента погребения: \"Каква подплата желаете на ковчега си\", пита тя. \"Нещо нормално, както на съпруга ми\", отговаря и възрастна жена, клиент на погребалната агенция на баба ѝ, \"Ти свърши чудесна работа по погребението на съпруга ми\".\"Радвам се, че помогнах и бях с него по време на финалното му пътешествие\", казва Оливия.Едва дете, Оливия помага и за погребението на собствения си дядо. \"Когато работих по погребението на дядо ми, се радвах, защото го правя за него, но в същото време ми беше тежко\", разказва тя. \"Когато съм на погребение, хората казват \"ти си смела\" или \"справи се добре\", продължава с разказа си. \"Помагам на приятелите си, когато загубят роднина или домашен любимец, уверявам се, че всичко е наред, че не страдат\", твърди момичето. \"Повечето мои връстници се плашат от смъртта, но аз мисля, че тя дава чувство за свобода и мир\", завършва Оливия.", "date": "2017.05.02", "title": " Oливия - 12-годишното момиче, което работи в погребална агенция"}
{"url": "https://m.offnews.bg/news/Futbol_18793/Majkala-Shte-biem-Levski-s-poveche-no-kato-slozhat-kozirka_654468.html", "text": "Бившият изпълнителен директор на ЦСКА Георги Илиев - Майкъла за пореден път доказа, че няма равен що се отнася до словесните нападки към Левски. \"Не бях на стадиона. Знаех резултата предварително и отскочих до Правец. Преди мача казах, че за Левски ще е голям успех, ако стигне до равенство или загуби с гол разлика. Какво мисли сега Николай Митов? От ЦСКА ли паднаха, или от Литекс? А може би от Етрополе?Това е основният проблем на Левски - не гледат себе си, играта си, а само обсъждат ЦСКА. Приказки в Левски от сутрин до вечер. Много ЦСКА или малко ЦСКА - би си ги доста, цели три гола.Митов избра лоша тактика и сбърка състава. В Левски са вечни надежди. На по 30 години станат, а още са надежди. Аристократи сме и се смилихме. А Левски ни се хвърля до 92-ата минута, защото играе срещу европейски отбор.Ние играем с отборче от \"Подуяне\", нищо повече. Отборче като Враца или Мездра, без да се обиждат. Възпитани сме от ЦСКА - не бием по-малките от нас с много. Когато станат по-сериозен отбор и сложат козирка - ще ги бием с повечко\", каза Майкъла пред \"Топспорт\".", "date": "2017.05.02", "title": " Майкъла: Ще бием Левски с повече, но като сложат козирка"}
{"url": "https://m.offnews.bg/news/Sport_18752/Koreia-se-gotvi-za-Zimnite-olimpijski-igri-No-ne-barkajte-Piongchang_654458.html", "text": "XXIII-те зимни олимпийски игри ще са в Пьонгчанг, Южна Корея. Организаторите са си поставили за цел това да са едни от най-впечатляващите олимпийски игри в историята на зимните спортове.Игрите ще се проведат между 9 и 25 февруари 2018 г., а съоръженията за тях са готови почти изцяло, инфраструктурата се подновява, строи се нова високоскоростна влакова отсечка, която ще свърже летището в Инчон с олимпийското градче.Тече трескава подготовка както в Пьонгчанг, така и в другите два града, които ще бъдат част от олимпийската зона - Гангньонг и Джонгсон. В тях ще се проведат и параолимпийските игри месец по-късно (9-18 март 2018 г.).Очакват се 2 900 атлети, които ще си разпределят повече от 100 медала, а общият капацитет на местата за посетители е 35 000, разпределени в шест нови зали и съоръжения. Вече се провеждат и редица тестови състезания в съоръженията.„Ще направим Корея лидер в зимните спортове и зимния туризъм в Азия” – заявяват смело от олимпийския комитет и въпреки че вече няколко пъти се налагаше да искат увеличаване на бюджета за подготовка, всички вярват, че целта оправдава средствата.Зимните олимпийски игри са особено важни за Южна Корея, тъй като провеждането им ще превърне страната в една от малкото, които са били домакини и на зимни, и на летни олимпийски игри.Въпреки усложнената обстановка на Корейския полуостров, Южна Корея се готви да превърне XXIII-те Зимни олимпийски игри в Пьонгчанг в грандиозно събитие. Организаторите са готови за всякакви непредвидени ситуации, тъй като олимпийската локация се намира доста близо до границата със Северна Корея.Границата между двете държави разделя и областта Гангуон на две, но областният управител Чой Мун-сун гледа с чувство за хумор на нещата:", "date": "2017.05.02", "title": " Корея се готви за Зимните олимпийски игри. Но не бъркайте Пьонгчанг с Пьонгянг (галерия)"}
{"url": "https://m.offnews.bg/news/Stil_18811/Met-Gala-Oskarite-na-Iztochniia-briag-galeriia_654459.html", "text": "Годишната гала вечеря в нюйорския музей \"Метрополитан\" неслучайно е наричана „Оскарите на Източното крайбрежие“. \"Мет Гала\", популярна още като „Партито на годината“, се провежда всяка година в първия понеделник от месец май. По стълбите на музея се изкачват не една и две звезди, облечени по изключително екстравагантен начин.Тази година изложбата в музея е \"Rei Kawakubo/Comme des Garçons: Art of the In-Between\", а домакините са главният редактор на американския \"Вог\" Анна Уинтур, Том Брейди, Жизел Бюндхен, Кейти Пери и Фаръл Уилямс. Балът се провежда в полза на Института за костюми към музея.", "date": "2017.05.02", "title": " Мет Гала - Оскарите на Източния бряг (галерия)"}
{"url": "https://m.offnews.bg/news/Kultura_33/Chetirimata-pianisti-s-kontcert-v-Sloveniia_654474.html", "text": "Броени дни преди дългоочаквания концерт в зала 1 на НДК джазът ще срещне класиката на четири рояла, но този път извън пределите на България. Четиримата пианисти – Иван Янъков, Георги Черкин, Аангел Заберски-син и Живка Петров ще зарадват словенската публика с голям концерт на 22 май. Словенската публика ще стане свидетел на уникални интерпретации и аранжименти на любими класически и джаз произведения, изпълнени от четирима от най-добрите български пианисти.Иван Янъков, който стои в основата на проекта „Четиримата пианисти“, споделя, че в различните държави публиката реагира по различен начин на класическите концерти. „Личи си публиката, идваща от култура с богати музикални традиции. Бил съм в най-големите зали по света – и като слушател в някои от тях, и като изпълнител. Невероятно е как “научената” публика реагира! Те като че ли знаят коя ще е следващата нота.“Водещото в проекта „Четиримата пианисти” е предизвикателството на музикалната импровизация. „Интересно е как „на място“ решаваме кое може да се смени, скъси, размени. Често нямаме точно написани ноти, т.е. “нота по нота” – нещо, на което повечето класически музиканти са свикнали в днешно време. Ние залагаме на моментното вдъхновение“, споделя Янъков.В София пианистите ще свирят на 31 май в зала 1 на НДК. Специалната изненада за зрителите ще бъде включването на филмова музика в драматургията на музикалното шоу. Най-големият от световните композитори – Джон Уилямс ще бъде представен с „Междузвездни войни“ в аранжимент на Георги Черкин, а песента „Замълчи, замълчи“ на Петър Ступел, към филма „Любимец 13“ ще бъде представена от Живко Петров.Както у нас, така и в Любляна, в концерта ще се включат още Димитър Семов – барабани и Борис Таслев – контрабас.Билети за концерта в НДК са на цени от 20, 30, 40, 50 лв. За деца под 12 г. билетът е 10 лв., а с 20% намаление ще се ползват ученици, студенти, пенсионери и хора с увреждания.", "date": "2017.05.02", "title": " Четиримата пианисти с концерт в Словения"}
{"url": "https://m.offnews.bg/news/Obshtestvo_4/Kmetat-na-Panagiurishte-otnovo-s-valnuvashta-rech-Patiat-ni-ne-zapoc_654445.html", "text": "Кметът на Панагюрище Никола Белишки вчера произнесе тържествено слово по повод 141 години от Априлското въстание. Това е третата негова реч, която развълнува българите, връща спомените и се възприема като символ на българщината. И днес, след като вчера той я произнесе на площада на Панагюрище, речта на Белишки вече обиколи цяла България. Неговите думи се обсъждат с възторг в интернет и будят чувство за Род и Родина.Първата прочувствена реч за Априлското въстание той произнесе на площада в малкото градче по повод 139 години от Априлското въстание. И до днес тази реч се помни и се сочи като пример за почит към историята. С трите си речи по повод годишнините от Априлското въстание Никола Белишки, който е кмет от ГЕРБ, си заслужи да го наричат \"най-българският кмет\" и \"кметът-родолюбец\". По думите на кмета робството няма друго име, а политиците нямат право да се месят в историята. След историческата реч на кмета на Панагюрище миналата година в интернет дори беше направена петиция \"Белишки - кандидат за президент на България\" - . ", "date": "2017.05.02", "title": " Кметът на Панагюрище отново с вълнуваща реч: \"Пътят ни не започва от Брюксел и Москва, а от Батак и Клисура\""}
{"url": "https://m.offnews.bg/news/Futbol_18793/Minuti-za-smiah-s-treniorski-iztcepki-video_654473.html", "text": "Често сме виждали треньорите на футболните отбори да изригват по един или друг повод. Много пъти публика и зрители са ставали свидетели на всевъзможни изцепки на наставниците.В популярния сайт за видеосподеляне Ютуб се появи култово видео, което ще ви залее със смях, благодарение на различните емоционални действия на наставниците.Подобни изблици от страна на мениджърите винаги предизвикват сериозен интерес и остават дълго време във футболния фолклор.В клипчето са събрани класически моменти, като обясненията на Луис Ван Гаал към четвъртия съдия, дразгите между Пеп Гуардиола и Жозе Моуриньо, новите цветущи прояви на Юрген Клоп по време на футболни мачове.Естествено, не са пропуснати и най-забавните моменти, в които главни герои са Сър Алекс Фъргюсън, Антонио Конте и други.", "date": "2017.05.02", "title": " Минути за смях с треньорски изцепки (видео)"}
{"url": "https://m.offnews.bg/news/Kultura_33/Predstaviat-Ako-niamah-loshi-sanishta-po-Shekspir-na-23-maj_654471.html", "text": "На 23 май от 19:30 ч. ще се състои предпремиерата на най-новото заглавие от програмата на театър \"Азарян\" – „Ако нямах лоши сънища“ на Лилия Абаджиева, един от най-задълбочените и интересни български театрални режисьори.Впечатляващият спектакъл анализира и се вглежда в Шекспировия художествен свят. Лилия Абаджиева, заедно с деветимата актьори и сценографа Васил Абаджиев, създава калейдоскоп от текстове на Уилям Шекспир, поставени в логиката на театралната лексика, която режисьорът развива през годините.Заглавието „Ако нямах лоши сънища“ е реплика на Хамлет и според авторката на спектакъла най-точно определя центъра и смисъла на това, което иска да разкаже днес.„Бих желала обект на нашето изследване да са проявленията на душата по Аристотел, респективно – проявленията на етическите добродетели в различни обстоятелства и изпитания, които предлагат „стрелите на свирепата съдба.”\"Ще опитаме да проследим как се получава това съчетание на състрадание и удивление, в което тогавашната критична мисъл (на Елизабетинската епоха) е виждала същината на трагичното, поправяйки доста сполучливо Аристотеловата формулировка: състрадание и страх\", каза режисьорът Абаджиева.Кое е това, което би могло да се отъждестви с катарзис или пречистване? Възможен отговор е: едновременното чувство на облекчение и прозрение, че страданията имат своето необходимо място в свят, в който властва не само сляпата каузалност или случайност, а едно морално начало (което в края на краищата се налага).Колкото по-голяма е прàвата между възторга ни от човека и съзнанието ни, че той ще загине, колкото повече се удивляваме на човешката му сила, на величието на онова начало, което го погубва, толкова по-силно преживяваме трагедията.“Лилия АбаджиеваУчастват: Александър Кадиев, Антъни Пенев, Асен Данков, Васил Витанов, Васил Ряхов, Георги Кацарски, Илиян Пенев, Моню Монев, Никола ДодовБилети: 15|12 лв.(На касите на Билетен център, НДК и в ticketportal.bg)", "date": "2017.05.02", "title": " Представят \"Ако нямах лоши сънища\" по Шекспир на 23 май"}
{"url": "https://m.offnews.bg/news/Politika_8/V-tcentralata-na-GERB-tekat-poslednite-pregovori-za-sastava-na-kabinet_654475.html", "text": "В централата на ГЕРБ в момента текат последните преговори за състава на кабинета.Лидерите на Обединените патриоти Валери Симеонов, Красимир Каракачанов и Волен Сидеров са на среща с председателя на ГЕРБ Бойко Борисов.Спорни имена няма, има въпрос на доизчистване на имена. За някои от позициите има колебание. Това каза по-рано днес пред агенция \"Фокус\" Красимир Каракачанов.Според мен нещата ще бъдат ясни, но право на министър-председателя е да ги обяви, когато намери за добре. Доколкото знам, той беше обявил, че ще го направи утре, коментира Каракачанов.", "date": "2017.05.02", "title": " В централата на ГЕРБ текат последните преговори за състава на кабинета"}
{"url": "https://m.offnews.bg/news/Futbol_18793/TcSKA-1948-se-zhalva-v-sada-ot-Sportno-ministerstvo_654476.html", "text": "ЦСКА 1948 даде на съд отказа на Спортно министерство да публикува договорите за стадион \"Българска армия\" и базата в Панчарево. Те бяха предоставени за ползване на ЦСКА-София миналото лято след рекордно в историята бързо заседание от няма и 30 минути.Служебният министър Дашева отказа веднъж достъп до информация. И нормално, привържениците на ЦСКА 1948, а и на другите клубове в България се съмняват, че има нещо скрито.Ето какво написаха от отбора на феновете, който стартира начисто от четвърта дивизия:", "date": "2017.05.02", "title": " ЦСКА 1948 се жалва в съда от Спортно министерство"}
{"url": "https://m.offnews.bg/news/Sviat-_12/Fijon-se-otteglia-vremenno-ot-politikata_654455.html", "text": "Кандидатът на \"Републиканците\" на президентските избори във Франция Франсоа Фийон обяви, че ще прекрати временно политическата си дейност.Кандидатът на десницата зае третото място на изборите с 20,01% и не успя да стигне до балотажа, на който един срещу друг ще се изправят центристът Еманюел Макрон и крайнодясната Марин льо Пен. Фийон обяви решението си в реч пред избиратели в Париж, предадоха ТАСС и БТА, позовавайки се на френската телевизия Бе Еф Ем.\"Възнамерявам сега да се отдръпна настрана и оттам да наблюдавам всичко случващо се\", каза Фийон. Той заяви също, че не възнамерява да участва в изборите за Национално събрание през юни.Говорейки за предстоящия на 7 май втори тур на президентските избори, Фийон призова подкрепилите го французи при гласуването \"да се ръководят от здравия разум\".\"Програмата на Националния фронт в икономическата сфера неизбежно ще разори Франция\", коментира той. Франсоа Фийон беше фаворит за президентския пост, но това се промени, след като се оказа в центъра на скандал за фиктивни назначения на съпругата му и децата им.В средата на март Фийон получи официално обвинение за фиктивните назначения.Според френски медии съпругата на Фийон Пенелопе в продължение на години е заемала поста парламентарен помощник на мъжа си, за което е получавала високо възнаграждение, но реално не е извършвала никаква работа. Като сенатор между 2005 и 2007 г. пък Фийон е наел за свои сътрудници и децата си, за което те са получили общо 84 000 евро.Фийон отрече обвиненията. ", "date": "2017.05.02", "title": " Фийон се оттегля временно от политиката"}
{"url": "https://m.offnews.bg/news/Sviat-_12/Na-sreshta-s-Merkel-Putin-uveri-che-ne-se-mesi-v-politikata-na-drugi_654472.html", "text": "Германският канцлер Ангела Меркел се срещна с руския президент Владимир Путин в Сочи.Двамата обсъдиха редица ключови международни проблеми, сред които борбата с тероризма, ситуацията в Близкия изток и работата по Минските договорености.Меркел нарече Русия \"важен партньор\" и допълни, че се надява санкциите срещу Русия да бъдат свалени, но това ще се случи едва след изпълнението на Минските договорености.Путин подчерта, че Германия остава един от водещите икономически партньори на Русия, „независимо от някои политически сложности и колебания на глобалната икономическа конюнктура“.Той подчерта, че през януари – февруари търговията между двете страни се е увеличила с 43%, Германия е най-големият купувач на руски природен газ, който задоволява около 35% от потребностите на страната.Една от основните теми за разговор между двамата е била ситуацията в Украйна.Двамата се обединиха около мнението, че за момента не трябва да се правят промени по Минския договор, тъй като е по-важно да започне спазването на настоящите договорености. Въпреки това и двамата изразиха мнение, че без Минските договорености положението би било много по-лошо в сравнение с настоящото.В отговор на въпрос Путин подчерта, че никой не е отделял Донбас от Украйна, но това се случва с помощта на уркаинските власти, които са прекратили финансовите отношения с областта, спрели са доставките на суровини за заводите и са спрели достъпа на електричество.Меркел се съгласи, че диалогът в Украйна трябва да продължи. Путин отговори и на въпрос за протестите в страната, като посочи, че силите на реда спазват закона и ще продължат да го спазват. Той допълни, че действията им са по-сдържани от тези на полицията в редица европейски държави, където се е стигнало до използването на сълзотворен газ. На въпрос за намесата на Русия на изборите в САЩ и за евентуална намеса на изборите в Германия Меркел отговори: \"Не съм от онези хора, които се страхуват. Разбира се, хибридното водене на войни играе определена роля във военната доктрина на Русия. Но и аз уверено изхождам от това, че ние в Германия ще проведем сами нашата предизборна кампания\".Руският президент увери, че страната му никога не се е месила във вътрешната политика на други държави, и призова другите да не се месят във вътрешните работи на Русия, като допълни, че в продължение на много години се правят опити за намеса отвън.Меркел призова Путин и да помогне за спазването на правата на хомосексуалните в Чечня след информацията за преследване на хората с нетрадиционна сексуална ориентация в републиката. ", "date": "2017.05.02", "title": " На среща с Меркел Путин увери, че не се меси в политиката на други държави"}
{"url": "https://m.offnews.bg/news/Futbol_18793/Real-Madrid-otupa-diushekchiite-Ronaldo-s-hettrik_654495.html", "text": "Действащият победител в Шампионската лига Реал Мадрид направи решителна крачка към финала в тазгодишното издание на турнира в Кардиф, след като разгроми с 3:0 съгражданите от Атлетико в първия полуфинал на \"Сантяго Бернабеу\".Атлетико игра много слабо и в нито един момент от мача не изглеждаше като равностоен съперник на Реал. Любопитното е, че това беше първа \"суха мрежа\" за \"кралете\" в тазгодишното издание на турнира.Над всички отново беше португалската мегазвезда на \"кралския клуб\" Кристиано Роналдо, който отбеляза и трите попадения и вече има 10 през сезона в Шампионската лига, а във втори пореден мач завършва с хеттрик, което се случва за първи път в историята на турнира.Домакините започнаха вихрено и откриха още в 10-ата минута, след като Роналдо с глава прати топката в мрежата зад Облак след центриране на Каземиро. В ситуацията възникна дискусия имало ли е засада, но в крайна сметка това едва ли щеше да даде отражение на крайния резултат, тъй като Реал продължи да надиграва съперника си.Пет минути по-късно Облак забави неизбежното, след като отрази опасни удари на Варан с глава и Иско извън наказателното поле. В следващите минути грешка в отбраната на Реал позволи на Атлетико да стигне до най-чистото си положение в мача, след като Кевин Гамейро беше изпуснат в наказателното поле, но Кейлор Навас стигна пръв до топката.През второто полувреме Атлетико опита да промени съдбата си, а на терена излезе любимеца на \"дюшекчиите\" Фернандо Торес.Вместо обрат, Атлетико получи втори гол във вратата си, като негов автор отново стана Кристиано Роналдо. Това е случи в 73-ата минута. Марсело напредна по крилото и подаде към Бензема, който успя да я насочи към Роналдо. Фелипе Луиш опита да пресече паса, но не успя, топката отскочи и от въздуха португалецът с мощен удар с десния крак опъна мрежата зад Облак.В 86-ата минута Роналдо оформи своя хеттрик и на практика предреши изхода от сблъсъка в полза на Реал преди реванша на 10 май на \"Висенте Калдерон\".", "date": "2017.05.02", "title": " Реал Мадрид отупа \"дюшекчиите\", Роналдо с хеттрик"}
{"url": "https://m.offnews.bg/news/Intcidenti_6/Bombata-v-Mladost-bila-napravena-da-garmi-bez-da-ubiva_654479.html", "text": "Самоделното устройство в ж.к. „Младост“ е сглобено, за да възпроизведе взрив, но не за да убива. Това коментира пред журналисти директорът на СДВР старши комисар Младен Маринов, цитиран от агенция „Фокус“.По думите му към момента може да се каже, че наистина е устройство, което е сглобено, за да възпроизведе взрив.Както OFFNews вече съобщи кашонът със самоделната бомба е открит до блок 70. Именно от това място започнаха протестите, заради които бившата районна кметица Цвета Авджиева бе принудена да подаде оставка. Според хора от \"Младост\" инцидентът е вид сплашаване, но въпреки това са притеснени от случилото се. Строежът продължава да тревожи съседите, тъй като произвежда много шум.В района продължават да се събират подписи за свикване на референдум срещу застрояването в квартала.", "date": "2017.05.02", "title": " Бомбата в \"Младост\" била направена да гърми, без да убива"}
{"url": "https://m.offnews.bg/news/Ikonomika_59/KZK-razreshi-sdelkata-za-Bulgartabak_654477.html", "text": "Комисията за защита на конкуренцията одобри сделката за \"Булгартабак холдинг\".Решението на състав с председател Юлия Ненкова е от 25 април и бе публикувано днес в . То може да се обжалва пред ВАС в 14-дневен срок от публикуването.\"Бритиш Американ Тобако\" (БАТ), Великобритания, купува марки цигари, търговски марки, договори и оборудване и придобива едноличен контрол върху \"Експрес Логистика и Дистрибуция\" ЕООД. Сега дружеството, с капитал 10 хил. лева, се притежава еднолично от \"Благоевград - БТ\" АД.„Експрес Логистика и Дистрибуция“ ЕООД дистрибутира на едро цигари, разпространява и вестници и други печатни изделия, захарни изделия, алкохол, козметика на територията на България.\"Бритиш Американ Табако Западна Европа Камършъл Трейдинг Лимитид\" (БАТ) принадлежи към групата на Бритиш Американ Табако плс.  Бритиш Американ Табако плс. е основано през 1902 г. и понастоящем е една от десетте водещи компании на Лондонската фондова борса с вторично предлагане на борсата в Йоханесбург.БАТ произвежда и продава фабрично произведени цигари на над 200 пазара по света, основните сред които са Dunhill, Kent, Lucky Strike, Pall Mall и Rothmans.", "date": "2017.05.02", "title": " КЗК разреши сделката за \"Булгартабак\""}
