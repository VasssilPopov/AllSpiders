{"url": "https://offnews.bg/kultura/graf-drakula-e-govoril-i-pisal-na-balgarski-obiavi-profesor-nikolaj-o-705891.html", "text": "Известният средновековен влашки владетел Влад Цепеш, известен като Граф Дракула, е говорил и писал на български език, обяви археологът професор Николай Овчаров, цитиран от БНТ. Той посочи като източник на твърдението си голямо количество грамоти на войводата, които са на български.\"Тези грамоти, така наречените влахо-български грамоти от XV-XVI век, ние можем да проследим цялото развитие на българския език през това време. Забележете, на български език, а не на църковно-славянски или други евфемизми. В тези грамоти, които са писали на език, на който те мислят, на който говорят тези воеводи, не само Влад Цепеш, нали, говорим за всички воеводи от това време, те са десетки, това е български език\", изтъква ученият.Той допълни, че всички български царе от XIII и XIV век задължително са носели първо име Йоан заради българския светец-покровител Йоан или Иван Рилски.\"Великите воеводи се именуват задължително и на Влахия, и на Молдова като първо име Йоан. Примерно да речем този прочут Дракула, така наречения всъщност неговото име е Йоан Влад или Йоан III\", обясни Овчаров.", "date": "2019.06.21", "title": "Граф Дракула е говорил и писал на български, обяви професор Николай Овчаров"}
{"url": "https://offnews.bg/politika/makedonskiat-prezident-gotce-delchev-se-e-obiaviaval-za-balgarin-no-705872.html", "text": "Неоспорима историческа истина е - Гоце Делчев се е обявявал за българин. Но не е ли историческа истина, и то 100-процентна, че Гоце Делчев се е борил за македонска държава - автономия, независима държава? А дори накрая е оставил завещание неговите кости да почиват в независима Македония.Това коментира македонският президент Стево Пендаровски в интервю за телевизионния канал Алсат - М.Не съществува нито един документ, който да свидетелства, че Гоце Делчев се е борил за Велика България или за Санстефанска България, нито негово изявление, нито дори негова позиция, преразказана от съвременниците му, че Гоце Делчев се е борил за присъединяването на тогавашната провинция в Османската империя Македония към България, каза  Пендаровски.Значи, ако ви интересува, както казват някои политици - , добре. Неоспорима историческа истина е, че той се е обявявал за българин в този исторически контекст, също както е безспорна историческа истина и факт, че се е борил за македонска държава. Ето ви формулировката, подпишете я и дайте да не създаваме проблем там, където не трябва да има. Ние не можем като държава да преглътнем тезата, че от 1944 г. нататък ние сме се събудили една сутрин и сме казали , защото това е политически подход, който няма да ни отведе никъде, заяви македонският президент.Твърдя, че това тепърва ще става политически проблем, ако подходът от българска страна продължава да бъде такъв, предупрежава Стево Пендаровски.", "date": "2019.06.21", "title": "Mакедонският президент: Гоце Делчев се е обявявал за българин, но се е борил за независима македонска държава (видео)"}
{"url": "https://offnews.bg/medii/6-dushi-shte-se-boriat-da-badat-direktor-na-bnt-a-5-na-bnr-reshi-sem-705875.html", "text": "Съветът за електронни медии (СЕМ) излезе с решение кои от хората, подали документи за постовете на директор на БНТ и БНР, ще бъдат допуснати до интервюта на живо, предаде БНР.За БНР това са: Светослав Костов, Митко Димитров, Валери Тодоров, Даниела Манолова и сегашният генерален директор на общественото радио Александър Велев. Анета Милкова не беше допусната, тъй като не изпълнява всички изисквания по трудов стаж.За БНТ: Сашо Йовков, Никола Тодоров, Явор Симов, Сашо Диков, Емил Кошлуков и Стоил Рошкев. Радослав Главчев няма да се яви на втория етап, защото концепцията му не съвпада с изискванията на медийния регулатор.Предстои кандидатите да представят своите концепции за развитието на медиите пред СЕМ. Изслушването за радиото ще е на 26 и 27 юни, а за обществената телевизия - 3 и 4 юли. Имената на новите директори ще бъдат съобщени един ден след края на изслушванията.", "date": "2019.06.21", "title": "6 души ще се борят да бъдат директор на БНТ, а 5 на БНР, реши СЕМ"}
{"url": "https://offnews.bg/kultura/donald-sadarland-i-sinat-mu-shte-ozvuchat-animatcionnata-versia-na-fi-705876.html", "text": "Анимационната версия на \"Физика на тъгата\" на английски език ще бъде озвучена от канадския актьор Доналд Съдърланд и сина му Росиф Съдърланд.Това съобщиха във Фейсбук аниматорът Теодор Ушев и писателят Георги Господинов, по чийто едноименен роман се създава анимацията.“Всичко е възможно, когато има добра воля и отдаденост! Гласовете на английската версия на \"Физика на тъгата\" бяха записани и завършени след серия от сесии в Ню Йорк и Монреал”, написа Ушев.Той допълни, че проектът е станал възможен благодарение на \"тези невероятни хора, актьори и вече съмишленици в Тъгата - Росиф Съдърланд и Доналд Съдърланд (в ролите на сина и бащата), които доказаха, че колкото по-голям артист си, толкова си по-човечен и скромен\".Актьорът Доналд Съдърланд участва във филми като “Игрите на глада”, „Време да убиваш“, „Изкуството на войната“ и други. Предишният общ проект на Ушев и Господинов - късометражният филм \"Сляпата Вайша\", получи номинация за \"Оскар\".", "date": "2019.06.21", "title": "Доналд Съдърланд и синът му ще озвучат анимационната версия на 'Физика на тъгата'"}
{"url": "https://offnews.bg/sviat/otstraniha-britanski-deputat-hvanal-za-vrata-protestirashta-video-705864.html", "text": "Британски депутат е временно отстранен, след като хванал за врата протестираща. Инцидентът е станал снощи по време на икономически форум в Лондон. По време на дебат за Брекзит в залата нахлули природозащитници. Депутатът от Консервативната партия Марк Фийлд станал, хванал една от протестиращите за гърлото и я притиснал в стената. Действията на депутата са записани на видео. Той коментира, че на събитието не е имало охрана и той се е притеснил, че протестиращата може да носи оръжие.Случилото се предизвика остра реакция, като опозиционни депутати поискаха оставката на Фийлд. От полицията съобщиха, че срещу Фийлд е започнало разследване.По-късно депутатът се е извинил на жената.", "date": "2019.06.21", "title": "Отстраниха британски депутат, хванал за врата протестираща (видео)"}
{"url": "https://offnews.bg/obshtestvo/arhitekti-ot-italia-frantcia-rusia-i-balgaria-shte-praviat-proekti-z-705873.html", "text": "Архитекти от Италия, Франция, Русия и България продължават във втората фаза на конкурса за нов облик на площад „Св. Неделя“, съобщи Столична община. Днес приключи работата на журито в първия етап от международния конкурс за идеен проект за обновяване на площад „Св. Неделя“ в историческия център на София. Определени са седемте участника, на които Столична община ще изпрати покани да разработят идейни проекти. В международното жури участваха арх. Борислав Игнатов и доц. Йорданка Кандулкова – представители на Камарата на българските архитекти, арх. Григор Дойчинов – представител на Съюза на архитектите в България, арх. Сергей Кузнецов – главен архитект на Москва, арх. Марлена Хапах - главен архитект на Варшава, арх. Йони Бабоци - директор на департамента по териториално планиране и градско развитие на Тирана, арх. Мартин Аарц от Ротердам, арх. Сотирис Цолус от Атина, работещ в Дубай, арх. Галина Тачиева, която работи в САЩ, представителите на Регионален исторически музей София – д-р Венета Ханджийска, инж. Борис Чилев и арх. Валентина Върбанова, арх. Ясен Кьосев от Университета по архитектура, строителство и геодезия и Мария Маханджиева – юрист от Направление „Архитектура и градоустройство“ на Столична община. Председател на журито беше г-жа Малина Едрева - председател на постоянната комисия по образование, наука, култура и културно многообразие към СОС.Столична община ще уведоми всички участници в конкурса за решението на журито и след изтичане на срока за обжалване ще покани избраните седем колектива да представят идейни проекти.Очаква се в края на ноември да бъде избран победителят, на който Столична община ще възложи изработването на проектите за обновяване на площада.", "date": "2019.06.21", "title": "Архитекти от Италия, Франция, Русия и България ще правят проекти за площад Св. Неделя"}
{"url": "https://offnews.bg/turizam/kashta-za-gosti-v-sv-vlas-raboti-nezakonno-ot-2015-g-705874.html", "text": "Къща за гости „Арт“ в Свети Влас няма никакво основание да предлага туристическа услуга. Тя действа изцяло в нарушение на българското законодателство, защото удостоверението й за категоризация е изтекло през 2015 година. Ще настояваме пред Комисията за защита на потребителите, в чиято компетентност е това, обектът да бъде запечатан веднага, заяви министърът на туризма Николина Ангелкова след проверка на къщата за гости.Инспекцията се извършва след подаден сигнал от родител, че 25 деца са били настанени при изключително лоши условия. Веднага след получаване на сигнала експерти на Министерството на туризма, Комисията за защита на потребителите, РЗИ и местната администрация направиха съвместна проверка на място. Специалистите са установили, че обектът е имал удостоверение за къща за гости, 2 звезди, издадено от кмета на община Несебър от 21.06.2007 година, което е изтекло през 2015 г. Оттогава досега тя функционира без документи и разрешения, каза министър Ангелкова. При проверката преди ден експертите са видели, че в хотела са настанени деца, за които собствениците обяснили, че са на познати, а не туристи.Стартираме процедура за издаване на акт за административно нарушение и глоба, която за юридическо лице е до 10 хил. лв. а за физическо лице – до 5 хил. лв., информира министър Ангелкова. Тя посочи още, че заради факта, че обектът е функционирал без разрешителни, е Вижда се, че хигиената е под всякакви критерии и норми, басейнът и водата са мръсни, каза министърът. Представители на РЗИ са съставили акт за нарушение заради липсата на здравословни и безопасни условия. Взети са проби и от водата в басейна, които ще бъдат изследвани, а резултатът от тях ще бъде ясен в следващите дни.Министър Ангелкова бе категорична, че в такива случаи ще се действа безкомпромисно. Тя благодари на родителя, подал сигнала, и апелира всички да информират институциите при подобни случаи.", "date": "2019.06.21", "title": "Къща за гости в Св. Влас работи незаконно от 2015 г."}
{"url": "https://offnews.bg/sviat/istanbul-kandidatat-na-opozitciata-pecheli-vota-s-5-prednina-705870.html", "text": "Два дни преди решаващия вот в Истанбул поредното проучване на нагласите на избирателите сочи значителна преднина на кандидата на опозиционната Републиканска народна партия пред този на управляващите, съобщава агенция IHA.Според анкетата, направена от агенция за икономически изследвания и анализи, Екрем Имамоглу печели кметския пост в Голямата Истанбулска община с 52, 11%, а Бинали Йълдъръм получава 46, 99%.Имамоглу спечели изборите от 31 март, но управляващата Партия на справедливостта и развитието не можа да се примири с това, че губи властта в мегаполиса, и оспори резултатите. Междувременно той встъпи в длъжност, но след 19 дни работа висшият изборен съвет му отне удостоверението, насрочи се нова дата за повторение на вота.Избирателната активност на 31 март в Истанбул достигна 83, 88%. Веднага след обявяването на 23 юни като ден за нови избори, туроператорите съобщаваха за стотици отменени резервации за почивки и обясниха това с високата мотивация на гражданите да гласуват.", "date": "2019.06.21", "title": "Истанбул: кандидатът на опозицията печели вота с 5% преднина"}
{"url": "https://offnews.bg/izvan-terena/tia-go-napravi-otnovo-705883.html", "text": "Парагвайската красавица Лариса Рикелме, която стана световна знаменитост по време на Мондиал 2010 в Южна Африка със страстната си подкрепа на любимия тим, отново е в центъра на вниманието.Пред девет години брюнетката нашумя с кадрите от фензоната, на които беше мушнала мобилния си телефон в деколтето.По повод провеждаваната в момента Копа Америка Рикелме засне специална фотосесия, която излезе преди мача с Аржентина (1:1).Трудът й не отиде напразно, тъй като \"гуараните\" едва не хвърлиха бомбата на турнира с успех над един от фаворитите, като само вратарят на Аржентина спаси Меси и компания от загуба, отразявайки дузпа.", "date": "2019.06.21", "title": "Тя го направи отново"}
{"url": "https://offnews.bg/112/dve-momicheta-se-udaviha-v-reka-varbitca-705881.html", "text": "Момиче на 15 и приятелката ѝ на 16 години са се удавили днес в река Върбица край Момчилград, предава \"Фокус\".Полицията е получила сигнал за инцидента в 15:20 днес.Децата са учили в Средното духовно училище в Момчилград. Смята се, че са отишли да се изкъпят в реката, но още не е ясно как се е стигнало до трагичния инцидент.", "date": "2019.06.21", "title": "Две момичета се удавиха в река Върбица"}
{"url": "https://offnews.bg/ikonomika/borisov-balgaria-e-angazhirana-za-vodeshta-rolia-za-otvoren-gazov-paz-705880.html", "text": "Председателят на Европейската комисия Жан-Клод Юнкер и министър-председателят на България Бойко Борисов приветстват важния етап, който бе достигнат за газовия хъб „Балкан”. Днес на второ четене в Комисията по енергетика на Народното събрание бяха приети изменения в Закона за енергетиката, които сега предвиждат програма за реализация на определени годишни количества газ на борсата от страна на обществения доставчик и крайните клиенти, водеща до безпрецедентно отваряне на българския газов пазар.Предложеният пакет от мерки ще доведе до така необходимата промяна в конюнктурата на пазара на природен газ в България. Резултатът ще бъдат значителни стъпки към формиране на ликвидна среда и либерализиран пазар на природен газ не само за България, но също така и за региона. Те са в унисон с усилията на Европейската комисия и на българското правителство за създаване на единен пазар на природен газ.Председателят на ЕК Юнкер заяви: „Искаме енергията да се насочи към България и към цяла Европа. Приветствам това положително развитие, което ще доведе до отваряне на газовия пазар с ползи за потребителите на газ в България и в Югоизточна Европа. Моята комисия остава ангажирана в подкрепата си към България в изпълнението на плановете й за регионален газов хъб - ние сме на едно мнение по този въпрос с българското правителство.“Министър-председателят Борисов заяви: „Горд съм да кажа, че чрез въвеждането на програма за предлагане на определени количества газ за свободна търговия и непрекъсната работа по проекта газов хъб „Балкан”, България демонстрира своята ангажираност да играе водеща роля за отворен газов пазар в Югоизточна Европа. Успешното сътрудничество с Европейската комисия и целенасочените усилия на българското правителство направиха възможно въвеждането на значителни промени в пазара на природен газ в България, което, несъмнено, ще доведе до съществени ползи за всички.”След като бъде потвърдена от окончателния Закон за енергетиката и със създаването на газовата борса, програмата за предлагане на определени количества газ за свободна търговия се очаква да има положителни ефекти в посока конкурентоспособност за целия газов пазар в региона. По-голямата конкуренция ще доведе до по-голям избор и по-ниски цени и ще увеличи сигурността на доставките за бита и за предприятията. Ето защо Европейската комисия подкрепи пазарните реформи и мерки за увеличаване на ликвидността, включително чрез газовия хъб „Балкан” в България.Газовата борса ще помогне България и регионът да се възползват в пълна степен от последните процеси в развитието на сектора във връзка с увеличаването на износа на втечнен природен газ. Това ще засили конкуренцията и ще даде повече възможности за развитието на икономиката в България и в региона.", "date": "2019.06.21", "title": "Борисов: България е ангажирана за водеща роля за отворен газов пазар"}
{"url": "https://offnews.bg/futbol/meksikanetc-pristigna-na-probi-vav-vratca-705885.html", "text": "Мексикански футболист може да заиграе в Първа лига наесен.28-годишният Сантяго Македо пристигна на проби в Ботев Враца на лагера в Разлог и ще се опита да впечатли треньора Сашо Ангелов в следващите няколко дни, за да му бъде предложен договор.Играчът има опит в Европа, като е бил част от холандските Рода и МВВ Маастрихт.В същото време Ботев (Враца) продължава да работи усилено по селекцията си за новата кампания.\"Селекцията при нас продължава. Ангел Лясков и Христо Златински вече са сигурни, водим разговори за Венцислав Керчев, който въпреки че е на подготовка с Лудогорец, може би ще се завърне на стадион \"Христо Ботев\", коментира изпълнителният директор Денислав Георгиев.\"Валери Божинов още е играч на Левски по документи, но води подготовка с нас.Ако не се случи някое чудо, той ще играе с екипа на Ботев\", каза още Георгиев.От Черна гора се очаква работната виза на Милан Вушурович, който игра през пролетта със зеления екип, след като дойде като свободен агент от Верея и остави добри впечатления.", "date": "2019.06.21", "title": "Мексиканец пристигна на проби във Враца"}
{"url": "https://offnews.bg/obshtestvo/meditcinski-sestri-blokiraha-izhoda-na-pazardzhik-v-posoka-peshtera-705882.html", "text": "Десетки медицински сестри блокираха един от най-натоварените булеварди в Пазарджик и изхода на града в посока Пещера. Медицинските сестри настояват за достойно заплащане и по-добри условия на труд. Към протеста се присъединиха и здравни работници от други градове - Видин, Стара Загора, Сливен, Панагюрище и София. \"Пари се наливат в здравеопазването, но те не се разпределят правилно\", заявиха протестиращи, цитирани от БНР.Полицията въведе обходни маршрути, но като цяло трафикът се оказа силно затруднен. ", "date": "2019.06.21", "title": "Медицински сестри блокираха изхода на Пазарджик в посока Пещера"}
{"url": "https://offnews.bg/112/momche-se-udavi-v-mikroiazovir-do-izostaveno-voenno-podelenie-705879.html", "text": "Момче на 18 години се е удавило в микроязовир до изоставено военно поделение близо до монтанското село Габровница, предаде бТВ.То е било там със свои приятели. Все още тялото му се издирва.На обекта има табели, които забраняват къпането там. Има и охрана.", "date": "2019.06.21", "title": "Момче се удави в микроязовир до изоставено военно поделение"}
{"url": "https://offnews.bg/obshtestvo/kongresat-na-zabolekarite-ili-kak-se-prokarvat-lobistki-pravila-705862.html", "text": "Ще бъдат ли подложени зъболекарите на строги ограничения какво могат и какво не могат да лекуват, ако нямат специалност? Ще бъдат ли проверявани и глобявани по неясни критерии и формулировки в правила за добра практика, които юристи определят като незаконосъобразни?Тези въпроси, предизвикали вълна от недоволство през последните дни, сблъскаха съсловието със съсловната му организация - Български зъболекарски съюз, на извънреден конгрес на БЗС днес.Притеснени и възмутени зъболекари започнаха да се събират пред парк-хотел \"Москва\" в София още към 8 ч. сутринта. Някои бяха от столичната колегия, други бяха пропътували цяла България, за да дойдат и изразят несъгласие и да предупредят какви ще са последствията от одобряването на правилата.Зъболекарите не са имали почти никакво време за обсъждане на проекта и отправяне на предложения по него - само няколко дни. Казват дори, че правилата са правени скришно, което буди допълнителни опасения в тях. Определят ги като изключително ограничаващи и несправедливи, особено на фона на годините следване и практика, хилядите левове, вложени в специализации и апаратура.Зъболекарите в България са около 9000. От тях със специалност са приблизително 2000. Невъзможно е 2000 души да са в състояние да обслужат 7-милионно население, камо ли в по-малките населени места, където такива специалисти няма - убедени са те и подозират лобистки интереси.Стоматолозите със специалност са малко не само защото част от тях не виждат смисъл от сегашните специализации в университетите ни, а предпочитат да се развиват в чужбина или в частни организации. На практика те нямат достъп. Отпусканите бройки за специализации годишно се броят на пръстите на едната ръка и обикновено се знае точно за кого е даденото място - коментират зъболекари. Отделен въпрос е, че една специализация, която продължава 3 или 4 години, струва между 20 и 30 хил. лева.\"Притеснявам се, че се опитват да ограничат възможността ни да изпълняваме манипулации, които до този момент сме изпълнявали без никакви притеснения. Всички сме инвестирали в своето обучение чрез частни курсове, частни следдипломни обучения, инвестирали сме в апаратура и в един момент се оказва, че не можем да използваме нито знанията, нито апаратурата си, за да помагаме на хората - казва д-р Мирена Дойчинова. - Най-важното, заради което съм тук: смятам, че пациентите ще останат необслужени и нелекувани, тъй като ще ограничат нашите възможности. Те ще трябва да пропътуват много километри и да се насочат към определена група от хора, които няма да имат потенциала да приемат всички пациенти в България.\"\"Правилата са анти съсловието, а се предлагат от съсловната организация - това е най-големият проблем - допълва тя. - Очакваме да ни защитават, а в момента ние се защитаваме от тях.\"Ако правилата се приемат в предложения вид, може да станем свидетели на умишлено написани погрешни диагнози в картоните, на укриване. Но никой не печели от това, всички губим - лекари и пациенти, коментират зъболекари. Забраната масово зъболекарите да лекуват редица заболявания и само шепа хора да имат право на това унищожава и конкуренцията.\"Най-хубавото нещо на нашата професия беше, че в последните 20 години привличаме пациентите си с качество и с конкуренция. В момента ни заравняват и започваме от по-лошо начало, отколкото е било през 1992 г., от когато у нас има частни практики\", коментира д-р Дойчинова.Мнозина стоматолози са готови при налагане на правила да напуснат България, за да работят другаде в Европа.КонгресътКонгресната зала в парк-хотел \"Москва\" се оказа тясна за делегатите и дошлите от цялата страна несъгласни с проекта зъболекари.В началото председателят на УС на БЗС д-р Николай Шарков поиска журналистите да напуснат, след което се опита да потуши напрежението сред колегите си, като увери, че \"никой от ръководството на БЗС няма никаква идея да ограничаваме правата\", че си дават сметка, че противното би било \"самоубийствено\" и би означавало, че в БЗС \"трябва да сме пълни идиоти, за да разрушим денталната грижа в България\".Делегатите в залата мълчаха, останалите зъболекари, в дъното на залата, изразяваха гласно неверието си.\"Стоим зад каузата за защита на българския зъболекар, включително в ЕС, защитаваме и пациента, така ли е?\", попита той колегите си и отново откъм редиците на гостите се чу уверено: \"Не\".Основен негов аргумент бе и крайният срок за приемането на правилата - 30 юни, след който щяло да има неприятни последствия.Опита се и да ги убеди, че е прав и като прочете писмо от здравния министър Кирил Ананиев, според когото правата на зъболекарите нямало да се ограничат с правилата. Д-р Шарков не обясни как с писмо се отменят правила, било то и с министерски подпис.В своя защита той прочете и писмо от националните консултанти, но от коментари по-късно се оказа, че е спестил важна част от него.Консултантите припомнят, че основно задължение на комисията по нормативни документи при БЗС е първо да изясни правния ефект със законодателя, което не е направено. На практика УС на БЗС е задал незаконосъобразно задание на националните консултанти - твърди д-р Бранимир Кирилов.НезаконниПравилата да не се гласуват, защото са незаконосъобразни, а обсъждането по тях да продължи и да включи \"Медицински одит\", дентални лекари, юристи, БЗС, националните консултанти - призоваха 33-ма зъболекари от Столичната колегия. \"Правилата са незаконосъобразни, срамни за съсловието. Прекратете този цирк, разпуснете конгреса!\", призова зъболекар на микрофона. В дискусията се включи и адв. Надежда Йорданова, която разясни защо предложените текстове на правила са в разрез не с един, а с два закона - за съсловните организации на лекарите и лекарите по дентална медицина и за лечебните заведения.Тя припомни, че съгласно ЗЛЗ се предвиждат санкции за нарушаване на правилата за добра дентална практика. Ето защо от всеобщ интерес е правилата, които ще бъдат приети, да бъдат ясни и категорични - подчерта тя.Репликите в залата станаха още по-остри, когато наближи моментът за гласуване на предложението от зъболекарите от столичната колегия за отпадане на текстовете. \"Ще поемете ли отговорност, ако стане по-лошо след 30 юни?\" - обърна се мъж с делегатска карта към гостите зъболекари. \"Ще поемете ли отговорност да гласувате едно нищо?\" - отвърна зъболекар от техните редици.\"Искате да ни кажете, че сте работили 6 месеца, не сте успели да напишете правилата както трябва и сега, за няколко дена, искате да накарате хората да гласуват незаконосъобразен документ, в който няма ясни критерии как комисиите, които ще дойдат да проверяват нас, ще удостоверят дали ние сме виновни, или сме прави в нашите практики и ще ни глобяват\" - попита ръководството на БЗС зъболекар от Хасково, но не получи отговор от трибуната.\"Подкрепям предложението на колегите от Столична колегия. Няма да се случи нищо страшно след 30 юни 2019 г. - уверен бе зъболекар от Добрич, взел думата след него. - А относно проекта - той е едно недоносено отроче, родило се преждевременно, в шестия месец, а даже и по-малко, което са включили на командно дишане и непрекъснат сърдечен масаж по протокола за пълна реанимация и интензивни грижи. Искате да предложите на конгреса да приеме един срамен за нашето съсловие проект за правила!\"Въпреки призивите на зъболекарите делегатите отхвърлиха предложението на колегите си от столичната колегия. 224 души гласуваха \"против\" него, \"за\" бяха деветима, въздържаха се 19.Не всички делегати бяха напълно наясно кога какво се гласува. \"Какво гласуваме?\" - питаше делегатка, седнала назад, сред гостите, докато в същото време държеше вдигната високо делегатската си карта - знак за гласуване.Конгресът продължава и утре. Какви ще бъдат решенията му, ще бъдат ли обжалвани правилата и ще има ли освен протестна петиция (такава вече се разпространява и е подкрепена от над 2000 души) - тепърва ще стане известно.", "date": "2019.06.21", "title": "Конгресът на зъболекарите, или как се прокарват лобистки правила"}
{"url": "https://offnews.bg/obshtestvo/borisov-iztrebitelite-shte-struvat-pone-2-miliarda-leva-no-ne-sme-pr-705890.html", "text": "Бойко Борисов заяви днес в Брюксел, цитиран от БНТ, че изтребителите F-16, които САЩ искат да ни продадат, ще струват минимум 2 милиарда лева, а максимум 2,2 милиарда лева.Засега обаче в държавния бюджет не са предвидени подобни разходи. Ще се наложи неговото актуализиране и .\"В момента Министерството на отбраната получи офертата от САЩ. Обсъждат я, водят финални преговори. И тъй като тези пари ги няма в бюджета, стигнем ли до подписване на договор ще влезем в парламента, ще актуализираме бюджета, съответно и ще се дадат тези пари от резерва, който имаме\", коментира той.\"Мога да ви уверя - екипите са си свършили работата. Друг е въпросът окончателно какво ще се излезе от всички тези разговори, защото те продължават. Буквално края на другата седмица отново идва делегация от САЩ, от техните военновъздушни сили, с която ще бъдат проведени окончателните разговори по този въпрос\", заяви и Красимир Каракачанов в парламента днес.България води преговори за закупуване на 8 нови изтребители F-16 блок 70, с пълно въоръжение и оборудване. Сделката предвижда обучение на пилотите и поддържащия персонал, както и бъдещите модернизации и доставка на нови оръжейни системи.", "date": "2019.06.21", "title": "Борисов: Изтребителите ще струват поне 2 милиарда лева, но не сме предвидили парите"}
{"url": "https://offnews.bg/temida/apelativniat-sad-prekrati-deloto-za-konfiskatcia-sreshtu-biserov-705871.html", "text": "Софийският апелативен съд прекрати делото за конфискация на имущество за близо 2 млн. лв. срещу Христо Бисеров и семейството му. САС прие, че гласуваните от парламента спешни законодателни промени, с които изрично се регламентира, че гражданската конфискация не е обвързана с наказателното дело, противоречат на правото на Европейския съюз (ЕС), съобщи .  Председателят на САС Даниела Дончева е председател на състава и докладчик по делото срещу Бисеров, съпругата му Мария и доведения му син Ивайло Главинков (останалите членове на състава са съдиите Красимир Маринов и Капка Павлова). В определението си тя пише, че промяната в Закона за противодействие на корупцията и отнемане на незаконно придобитото имущество (ЗПКОНПИ) (според която дори подсъдимият да е оправдан за престъпление или делото срещу него да е прекратено, това не е пречка за производството по конфискация) от 3 януари 2019 г. ясно и недвусмислено противоречи на Директива 2014/42/ЕС за обезпечаване и конфискация на средства и облаги от престъпна дейност в Европейския съюз.Затова съдът е решил да приложи директно директивата, която има преимущество пред националното право, а в нея се казва, че „конфискация означава окончателно отнемане на имущество, постановено от съд във връзка с престъпление“. В случая с Бисеров пък престъпление няма, тъй като той беше оправдан за данъчни и валутни престъпления, а обвиненията в пране на пари отпаднаха още преди края на делото.Според представените доказателства, Бисеров е платил за защита 9900 лева, съпругата му Мария – 25 000 лева, а Ивайло Главинков – 17 000 лева.Относно възраженията, че хонорарите са прекомерни, САС казва, че не може да ги намали, защото по наредба това е минималният размер на адвокатските възнаграждения при искове за близо 2 млн. лв.Определението на съда не е окончателно и може да бъде обжалвано пред ВКС. ", "date": "2019.06.21", "title": "Апелативният съд прекрати делото за конфискация срещу Бисеров"}
{"url": "https://offnews.bg/futbol/bardon-varna-spomena-za-slavnite-vremena-na-gerena-705886.html", "text": "Френският полузащитник на Левски от близкото минало Седрик Бардон се завърна на стадиона, където минаха най-прекрасните мигове от футболната му кариера.Любимецът на феновете е в София по бизнес и не пропусна да посети стадион „Виваком Арена Георги Аспарухов“.Бардон бе посрещнат от изпълнителният директор Павел Колев, който му подари фланелка с номер 27, с която радваше привържениците на Левски по време на славната европейска кампания преди повече от десетина година.Тогава \"сините\", водени от треньора Станимир Стоилов и шефа Наско Сираков, станаха първия български тим, достигнал до участие в Шампионската лига през 2006 година.Французинът вчера получи и грамотата си по случай 100-годишния юбилей на Левски.В същото време стана ясно, че новият полузащитник на Левски Франко Мазурек е получил почивка и не се включи в днешното сутрешно занимание на “сините” от лагера в Австрия. Причината е натрупана умора от пътуванията.", "date": "2019.06.21", "title": "Бардон върна спомена за славните времена на \"Герена\""}
{"url": "https://offnews.bg/dw/chovekat-kojto-razvali-praznika-na-erdogan-705884.html", "text": "Турският президент Реджеп Тайип Ердоган хвърли \"тежката артилерия\" в битката за кметския пост на Истанбул. Роденият в Източния Анадол Бинали Йълдъръм е смятан за силно религиозен и може да се похвали не само с успешна политическа кариера - той притежава корабна компания, която сега се управлява от неговите деца. Йълдъръм е ветеран в турската политика: редом с финансовия министър и зет на Ердоган - Берат Албайрак - той е може би най-важният съратник на турския президент.Приятелството между двамата датира от 1990-те години. Двамата се познават още от времето, когато Ердоган беше кмет на Истанбул. Йълдъръм, който е завършил корабно инженерство, ръководеше тогава фериботния транспорт на Истанбул. След като през 2002 година ПСР спечели парламентарните избори в Турция, а Ердоган малко по-късно стана и министър-председател на страната, той прие Йълдъръм в най-близкото си обкръжение.Дълги години Бинали Йълдъръм беше почти без прекъсване министър на транспорта, а през 2016 Ердоган го направи и министър-председател на Турция. Нищо друго не свидетелства по-силно за огромната лоялност на Йълдъръм към турския президент, отколкото референдумът за промяната на конституцията през 2017 година. Тогава Йълдъръм се включи много активно в кампанията за превръщането на Турция в президентска държава, макар това да означаваше същевременно и премахването на министър-председателския пост, който той заемаше.Ердоган изпрати „най-добрия си човек“На местните избори, проведени на 31 март, Ердоган искаше на всяка цена да задържи властта в Истанбул, защото знаеше колко важен е 15-милионният град на Босфора за собственото му политическо оцеляване. Затова той изпрати в битката за Истанбул \"най-добрия си човек\". Управляващата партия беше дотолкова сигурна в неговия успех, че започна да разпространява плакати, на които Йълдъръм вече благодареше на избирателите за изборната си победа, макар че преброяването на гласовете изобщо не беше приключило.Но очевидно радостта е била прибързана: един подценяван кандидат развали празника на Ердоган. Социалдемократът Екрем Имамоглу беше напълно непознат на турските избиратели – освен на тези в столицата Истанбул. Дори и най-смелите прогнози не предричаха шансове на 49-годишния кандидат на опозицията. Той обаче успя да изпревари с малко Йълдъръм и дори встъпи в кметската длъжност. След това обаче Ердоган внесе жалба в Избирателната комисия, която анулира изборния резултат, след което се наложи повторение на изборите.Имамоглу беше 5 години кмет на истанбулския район Бейликдюзю. Той има три деца, роден е в Трабзон, край бреговете на Черно море, където е израснал в семейство на предприемачи - фамилията му притежава средно голяма строителна фирма.Убеден кемалистИмамоглу е смятан за либерален и прогресивен политик. По време на предизборната си кампания той обичаше да повтаря, че е последовател на Кемал Ататюрк и смята за особено важни неговите идеи за демокрацията, секуларизма и равните шансове. Имамоглу направи истински фурор с това, че през краткото време, в което беше кмет на Истанбул, постави над бюрото си портрет на Ататюрк.Талантът на Имамоглу да демонстрира своята близост с народа безспорно му помогна за изборната победа в края на март. Докато повечето представители на социалдемократическата Републиканска народна партия (РНП) са възприемани като прекалено елитарни, Имамоглу говори на езика на народа. В Истанбул той често може да бъде видян да разговаря с минувачи по улиците и да проявява загриженост и интерес към неговите проблеми.Независимо от прогресивната му ориентация, Имамоглу е избираем и за повечето консервативно-религиозни турски граждани: в предизборната кампания през март, по време на Рамазана, той спазваше мюсюлманския ритуал и дори можеше да бъде видян да цитира Корана.Символ на помирението?За мнозина турци Имамоглу е личността, която може да допринесе за помирението в турското общество. По време на телевизионния си дуел с Йълдъръм, Имамоглу увери, че иска да прекрати поляризацията и да стимулира единството на турското общество. Това подейства като балсам на много негови сънародници.Независимо от изненадващото анулиране на изборната му победа, Екрем Имамоглу върви уверено към нов изборен успех: само дни преди повторното гласуване на 23 юни той водеше с 6% пред опонента си Йълдъръм. А ако наистина победи, не е изключено да се превърне в политик с общонационално значение. Много жители на Истанбул, например, го сравняват с президента Ердоган, който в началото на своята кариера също олицетворяваше промяната, а след като стана кмет на Истанбул покори и цялата република.", "date": "2019.06.21", "title": "Човекът, който развали празника на Ердоган"}
{"url": "https://offnews.bg/obshtestvo/5-uchebni-zavedenia-ot-stranata-biaha-otlicheni-s-priza-globalno-uchil-705888.html", "text": "Пет училища от четири града в България грабнаха отличието Глобално училище 2019 г. Наградените училища бяха обявени по време на официална церемония в рамките на VII Национална конференция за глобално образование \"На ПриЦел 4.7\", организирана от Българската платформа за международно развитие днес в София.Националната финансово-стопанска гимназия (НФСГ) - София, ОУ \"Стою Шишков\" - с. Търън, Област Смолян, ОУ \"Христо Никифоров\" - Ловеч, ЕГ \"Пейо Яворов\" - Силистра и 1СУ \"Пенчо П. Славейков\" - София са петте призьори, които грабнаха награда от 500 лева, за да осъществят идеята, с която са кандидатствали в конкурса \"Глобално училище\". Почетната десетка на финалистите бе допълнена от средното училище за европейски езици \"Константин-Кирил Филосов\" - Русе, НПТГ \"Шандор Петьофи\" - Разград, СУ \"Св. Св. Кирил и Методий\" - Карнобат, СУ \"Св. Св. Кирил и Методий\" - Козлодуй и СУПНЕ \"Фридрих Шилер\" - Русе.Тази година трима от финалистите се сдобиха и със специалните награди на Международната награда на херцога на Единбург - България. Безплатен лиценз за една година и обучение на 5 лидери в Наградата получи Националната финансово-стопанска гимназия - София, 75% намаление за лиценз и обучение на 5 Лидери на Наградата грабна 1 СУ \"Пенчо П. Славейков\" - София, а с 50 % намаление и обучение на 5 Лидери се сдоби СУ \"Св. Св. Кирил и Методий\" - Карнобат.По време на официалната церемония по откриването на VII Национална конференция за глобално образование \"На ПриЦел 4.7\" поздравителен адрес от заместник-министъра на образованието и науката Деница Сачева беше прочетен от експерта по гражданско образование Коста Костов. В приветствието към участниците в тазгодишното издание на конференцията образователният ни заместник-министър изтъква, че глобалното образование вече не е иновация, а е образованието на настоящето и на утрешния ден, тъй като глобалните процеси изискват своето адекватно осмисляне и решаване. Приветствие към участниците отправи и председателят на БПМР проф. Петранка Филева, която изтъкна, че много често си казваме „Светът е голям и спасение дебне отвсякъде\". \"Но къде ни дебне спасението? Не ни дебне при псевдоидеологии, дебне ни в училище\", добави тя. По време на откриването изпълнителният директор на БПМР Петър Бучков изрази мнението, че традиционното провеждане на този форум е изключително важно за организацията, тъй като дава възможност и пространство да се срещнат всички заинтересовани страни и да дискутират темите, които са фокус и на днешния ден.През остатъка от деня участниците имаха възможност да се запознаят с работата на експерти в сферата на глобалното образование и да се запознаят с добри практики на практици в областта. В дискусиите взеха участие Юлиана Методиева от Marginalia.bg, която представи как интердисплинарният метод провокира съвременните ученици, Таня Ангелова от \"Фондация за развитие на културния и бизнес потенциал на гражданското общество\", която говори за културно и взаимно обучение за образование за развитие, журналистът Жюстин Томс с темата „Ключови дигитални компетенции (умения) за ученици и учители за днешния и утрешен ден?\", Наталия Николова и Милена Ненкова от Фондация \"Същност\", които разказаха за \"ТийнЩайн или защо е важно да познаваме себе си, Алекса Тачев, който обясни защо \"Аз мога - тук и сега\" и Елена Златанова, която запозна аудиторията с \"Най-големият урок\" на УНИЦЕФ. Експертът по гражданско образование от министерството на образованието и науката Коста Костов представи пред учителите новите възможности и предизвикателства пред глобалното образование в училище. Д-р Екатерина Михайлова, главен експерт в Центъра за оценяване в предучилищното и училищното образование, допълни разбирането по темите, представяйки резултатите от международното изследване на гражданското образование ICCS 2016, проведено сред 94 000 ученици и 37 000 учители от 3800 училища в 28 държави. Според нея резултатите на българските ученици в изследваното поле се повишават плавно. Открива се зависимост между техния социално-икономически статус и резултатите. Може да се отбележи, че България заема и непрестижната втора позиция, сред включените в изследването държави, по отношение на разлика в представянето на учениците в зависимост от техния пол, като момичетата показват по-добър осреднен резултат от момчетата с цели 7%.Допълнителна енергия и добро настроение внесоха и учениците от \"Петъци за бъдеще\", които по примера на шведската тийнейджърка Грета Тунбер застават всеки петък пред институциите, за да покажат, че най-младите искат промяна в политиките по отношение на климатичните промени и опазването на околната среда днес, за да има бъдеще за тях утре. Техният апел да не им бъдат писани неизвинени отсъствия в дните, определени за протести и изразяване на активната им гражданска позиция не остави равнодушни преподавателите и предизвика добронамерени усмивки.", "date": "2019.06.21", "title": "5 учебни заведения от страната бяха отличени с приза Глобално училище 2019 г."}
{"url": "https://offnews.bg/futbol/treniorat-na-ruzhomberok-hvali-levski-705865.html", "text": "Новият треньор на Ружомберок Марек Сапара не спести добрите си думи по адрес на Левски. Специалистът, който доскоро водеше дублиращия тим на словаците говори пред  медиите за предстоящата среща.Двата тима са съперници в първия квалификационен кръг на Лига Европа. Първият мач ще бъде в Словакия на 11 юли, а реваншът седмица по-късно в София.\"Левски ни е напълно непознат като стил на игра, тепърва ще го анализираме. Но от обща култура съм наясно, че се изправяме срещу най-великия клуб на България.Те са голямо име. Знам само, че ще ни е много трудно. Жребият вече е хвърлен. Ще играем с Левски така, както с всеки друг, ще се хвърлим от първата минута.Имаме голямото предимство, че започваме сезона си срещу тях директно, а не с мач от първенството, така че трябва да използваме това. \"Първоначално трябваше да сме домакини на реванша, но УЕФА го промени. Лично за мен, това беше по-добрият вариант.Сега обаче ще отидем със същата настройка, просто трябва да ги изненадаме на техния терен, важното е да им вкараме в София. Искаме да ги отстраним\", каза Сапара.При евентуален успех, 26-кратните шампиони на България ще се изправят срещу победителя от срещата АЕК Ларнака - Петрокуб.", "date": "2019.06.21", "title": "Треньорът на Ружомберок хвали Левски"}
{"url": "https://offnews.bg/obshtestvo/40-000-detca-shte-poluchat-podkrepa-chrez-sotcialni-uslugi-705846.html", "text": "Създаването на новата Агенция за качеството на социалните услуги ще бъде подкрепено по операция „Гарантиране на качеството и ефективността на социалните услуги“ на Оперативна програма „Развитие на човешките ресурси“. На заседание на Комитета за наблюдение единодушно бе взето решение бюджетът на операцията да бъде 8 млн. лв., а продължителността й до 2023 г. Целта на процедурата е да се укрепи и подобри капацитетът на системата за социални услуги чрез подкрепа за създаване на Агенция за качеството на социалните услуги като изпълнителна агенция към министъра на труда и социалната политика.Операцията ще се изпълнява от Министерството на труда и социалната политика в партньорство с Агенцията за социално подпомагане и асоцииран партньор – Националното сдружение на общините в Република България. Очакванията са над 600 служители да придобият квалификация, а 500 доставчици да повишат качеството на предоставяните услуги. До 2023 г. ще бъдат реализирани дейности за пилотно въвеждане на ежегоден национален мониторинг на състоянието и ефективността на социалните услуги. Планирано е обучение на доставчици на социални услуги по отношение на стандартите за качество на социалните услуги.„Благодарение на европейските средства успяхме не само да затворим всички домове за деца в България, но и стартирахме голямата реформа в сферата на институционалната грижа за възрастни“, заяви заместник-министърът на труда и социалната политика и ръководител на Управляващия орган на ОПРЧР Зорница Русинова. Тя припомни, че за първи път в България със средства от ОПРЧР се създават интегрирани здравно-социални услуги, а иновативните модели в сферата са дали резултат в новия Закон за социалните услуги.40 000 деца ще получат подкрепа чрез социалните услугиКомитетът за наблюдение на ОПРЧР одобри промени в продължителността и бюджета на вече действащи процедури. Продължителността на операция „Услуги за ранно детско развитие“ е удължена до 2020 г., а бюджетът е увеличен до 52,3 млн. лв. По този начин се очаква 40 000 деца да получат подкрепа чрез социалните услуги. Допълнителните средства са изчислени като прогнозна стойност на необходимите средства до края на 2020 г. на база средно месечните разходи на всяка община за предоставяне на социалните услуги.Увеличен бюджет и нов прием наесен по „Родители в заетост“Поради големия интерес за участие в операция „Родители в заетост“, продължителността й се удължава до 2023 г., а бюджетът й се увеличава с 5 млн. лв. до 35 млн. лв. С увеличението на бюджета Агенцията по заетостта предвижда през есента на 2019 г. да обяви нов прием за набиране на заявления от страна на родители на малки деца. По този начин ще бъдат предоставени възможности на родители, които не са се възползвали досега, да продължат не само своето кариерно развитие, но и да осигурят сигурна и качествена грижа за децата си. Очакванията са общо в процедурата да се включат 4 200 безработни лица, а 3 740 родители да бъдат подкрепени да се върнат на работното си място. От стартирането на проекта през м. септември 2017 г. до момента са подадени общо 4 851 заявления от родители, а 4 882 безработни лица са заявили желание да бъдат включени в проекта като детегледачи.По време на заседанието на Комитета за наблюдение бяха представени данни за интегриране на принципа за равенство между половете в прилагането на ОПРЧР. До момента в рамките на програмата са подкрепени действия, насърчаващи съвместяването на професионалния с личния и семеен живот, насърчаване на гъвкави форми на заетост и гъвкаво работно време. Данните показват, че по признак пол 50,8% жени са се включили в операции по Приоритетна ос 1 „Подобряване достъпа до заетост и качеството на работните места“, 57,4% жени - по Приоритетна ос 2 „Намаляване на бедността и насърчаване на социалното включване“, 81,4% - по Приоритетна ос 3 „Модернизация на институциите на пазара на труда, социалното включване, здравеопазването, равните възможности и недискриминацията и условията на труд“, 65,3% - по Приоритетна ос 4 „Транснационално сътрудничество“.Повече средства за „Младежка заетост“, „Обучения и заетост“ и „Готови за работа“Поради засилен интерес операция „Младежка заетост“ е удължена до 2023 г., а бюджетът й се увеличава с 20 млн. лв. и така средствата стигат общо 102 млн. лв. Очакванията са през операцията да преминат най-малко 19 375 безработни лица до 29 г. До края на първото тримесечие на 2019 г. по проекта са сключени 11 851 договора с работодатели. В заетост са включени 18 694 безработни лица до 29 г., като до момента 9 823 от тях са наети на постоянни трудови договори. Само за първото тримесечие на 2019 г. от страна на работодателите са подадени 718 заявки за разкриване на 1 726 свободни работни места за младежи. Стойността на сключените договори с работодатели до момента възлиза на 76,5 млн. лв. След включването на младежите в операцията, приблизително 51% от тях остават на работа при същия работодател, а други 24% се преориентират и с вече натрупания опит, започват работа при друг работодател. 89% от младежите изразяват удовлетвореност от включването си в обучение на работното място или стажуване. Операцията е полезна и за работодателите, тъй като чрез нея успяват да увеличат производителността на труда, като разпределят по-добре дейностите и процесите, с цел разрастване на бизнеса.С 50 млн. лв. се увеличава общият бюджет по операция „Обучение и заетост“. Така общият бюджет става 201 млн. лв. Очакванията са в операцията 8 510 неактивни и безработни лица с трайни увреждания над 29 г. да започнат работа. До момента работодателите са подали 3 156 заявки за разкриване на 10 698 свободни работни места за хора с увреждания.Продължителността на операция „Готови за работа“ се удължава до 2023 г., а финансирането от Европейския социален фонд се увеличава с 5 млн. лв. Така общият бюджет по процедурата става 15 млн. лв. Дейностите по активиране на неактивни младежи до 29 г. ще се фокусират в по-малките населени места, където процентът им е сравнително висок, спрямо средното равнище в Европейския съюз. Очакванията са в операцията да се включат 17 500 неактивни участници от 15 до 29 г., които нито работят, нито учат. Около 5 250 неактивни участници ще получат квалификация или ще имат работа, вкл. като самостоятелно заети лица. До момента по процедурата са активирани общо 10 858 неактивни младежи на възраст от 15 до 29 г.Процедура „Работа“ се удължава с една година до 2020 г., като очакванията са в 7 850 безработни и неактивни лица да са придобили квалификация или да имат работа при приключване на проекта.“Скоро ще говорим за маргинализиране на цели групи на пазара на труда заради липсата на дигитални умения. Цифровите умения винаги са били част от политиките, които подкрепяме в МТСП чрез Европейския социален фонд. Затова ресурсът по Приоритетна ос 1 „Подобряване достъпа до заетост и качеството на работните места“ ще бъде насочван към подобряване уменията на работната сила, която има най-голяма нужда от подкрепа“, коментира зам.-министър Зорница Русинова.От Европейската комисия изразиха удовлетвореност от участието на хората с по-ниско образование и квалификация в операциите на ОПРЧР. „Трудности с реализацията на пазара на труда все още имат хората с ниско образование или недобре развилите професионални умения. Затова те трябва да са на преден план“, коментира Станислав Рангелов от Главна дирекция „Заетост, социални въпроси и приобщаване“ на Европейската комисия. Според него по-дългосрочните и интеграционни процеси за активиране на неактивни или незаинтересовани лица от включване на пазара на труда трябва да придобият по-явен характер. Рангелов припомни, че страната ни отбелязва напредък в коефициента на заетост, който е съизмерим с европейско ниво.", "date": "2019.06.21", "title": "40 000 деца ще получат подкрепа чрез социални услуги"}
{"url": "https://offnews.bg/futbol/pusnaha-biletite-za-superkupata-na-balgaria-705849.html", "text": "Билетите за срещата за Суперкупата на България по футбол са вече в продажба в системата на Eventim.bg, информираха от Професионалната футболна лига.Мачът ПФК Лудогорец 1945 /Разград/ - ПФК Локомотив 1926 /Пловдив/ ще се играе от 20:30 часа на 3 юли 2019 г. на Националния стадион \"Васил Левски\".Блокове 9, 10 и 11 на сектор \"А /вход 25 и 26/ са отредени за привържениците на шампионите от Разград.Блокове 8, 14 и 15 на сектор \"А\" /вход 1 и 2/, както и блокове 16 и 17 на сектор \"Б\" /вход 3 и 4/ са запазени за носителите на купата.Цените на билетите са:10 лв. - блок 10, 16 и 1720 лв. - блок 8, 9, 11, 14 и 1530 лв. - ложи 5, 6, 7 60 лв. - ВИП ложа 8Системата Eventim.bg вече извършва онлайн продажби на билети. Работят и всички каси на Eventim в страната и партньорските каси в бензиностанции OMV, Български пощи, Technopolis, книжарници Orange, билетния център на НДК.Призоваваме привържениците на ПФК Лудогорец, ПФК Локомотив /Пловдив/, както и всички желаещи да посетят мача в столицата, да се възползват от създадената организация за предварителна продажба на билети.", "date": "2019.06.21", "title": "Пуснаха билетите за Суперкупата на България"}
{"url": "https://offnews.bg/bojni/edi-harn-predvizhda-zavrashtane-na-dzhoshua-na-varha-705850.html", "text": "Промоутърът на Антъни Джошуа Еди Хърн смята, че британецът ще се съвземе след първата загуба в кариерата си и ще се върне на върха на професионалния бокс.Ей Джей претърпя сериозни критики от конкурентите си Дионтей Уайлдър и Тайсън Фюри за сензационното му поражение от Анди Руис младши. Джошуа загуби от мексиканската сензация с технически нокаут в седмия рунд.\"Всеки има право на мнение. Тайсън Фюри всеки ден променя мнението си. Той първо похвали Джошуа, след което започна да го критикува.Уайлдър казва онова, което се очаква да каже, но вижте, няма никакво значение. Трябва да се справите с неприятностите в живота. Всички те обичат, когато си на върха и те нападат, когато си долу.Такъв е животът. Онези, които подкрепят Ей Джей сега, са истински хора, истински фенове и той им е много благодарен за подкрепата. Те го мотивират да се върне и да успее.Хейтърите също го мотивират да успее, но мисля, че Антъни Джошуа е страхотен човек, отличен спортист, голям шампион, който ще се върне и отново ще властва в тежка категория\", каза Хърн.", "date": "2019.06.21", "title": "Еди Хърн предвижда завръщане на Джошуа на върха"}
{"url": "https://offnews.bg/futbol/as-na-barsa-se-oplaka-ot-iapontcite-705851.html", "text": "Нападателят на Уругвай Луис Суарес определи като несправедливо равенството 2:2 срещу Япония във втория мач на тима си на Копа Америка.Воденият от Оскар Табарес отбор не успя да постигне втора победа в група \"С\" на Копа Америка и не гарантира продължаването си напред.Още в 25-ата минута самураите поведоха в резултата с гол на Коджи Мийоши, но само седем минути след това Луис Суарес изравни от дузпа.В 59-ата минута отново Коджи Мийоши беше точен за японците. Радостта за азиатците отново беше само седем минути, защото Хосе Хименес се извиси над всички след корнер и заби топката във вратата на Кавашима.\"Като цяло, имахме добър мач. Направихме само две грешки и получихме два гола. На такива турнири трябва да бъдем внимателни.Разбрахме, че поражението на Япония срещу Чили с 0:4 не отразява силата на техния отбор. Те са бързи и технични.Японците ни оказаха натиск и ни попречиха да играем нашия футбол. Трябва да коригираме грешките и да подчертаем положителните моменти от играта ни. Създадохме по-добри шансове. Ето защо, равенство оставя горчив вкус\", коментира Суарес.В класирането в групата Уругвай е лидер с 4 точки, следван от Чили с 3 и Япония с 1 точка. На дъното е Еквадор, който утре излиза срещу Чили.", "date": "2019.06.21", "title": "Ас на Барса се оплака от японците"}
{"url": "https://offnews.bg/obshtestvo/mozhelo-znachi-kat-sofia-obsluzhva-klienti-za-minuti-705853.html", "text": "След като вицепремиерът Томислав Дончев прати тайни клиенти да инспектират работата на администрацията и след като в КАТ бяха констатирани най-сериозните проблеми, днес работата на службата е неузнаваемо подобрена, алармираха OFFNews шокирани клиенти.От традиционните опашки няма и следа, всичките гишета работят, а хората не могат да проумеят какво се е случило.Той препоръча и рецепта как доброто обслужване да се задържи по-дълго време:Репортер на OFFNews се увери на място, че чудото е възможно като стана свидетел как бракуване на автомобил отне не повече от 90 секунди, а служителите бяха мили и приветливи.До оня ден същата процедура, собственикът на старото возило, трябваше да си задели половин ден чакане. Шест часа висене на опашка в КАТ е най-фрапиращият случай за проблемите при обслужване в държавната администрация, на които се натъкнали изпратените на проверка в няколко структури тайни клиенти, разкри преди ден Здравко Сечков от изпълнителя на наблюдението с тайните клиенти „СМТ България“ ЕООД.", "date": "2019.06.21", "title": "Можело значи: КАТ-София обслужва клиенти за минути"}
{"url": "https://offnews.bg/leka-atletika/opitaha-da-podobriat-rekorda-na-stefka-kostadinova-705860.html", "text": "Руската състезателка по висок скок Мария Ласицкене направи опита да подобри световния рекорд на Стефка Костадинова на турнира в Острава (Чехия).26-годишната рускиня беше над всички в сектора, като спечели с 206 см от втори опит, записвайки най-добрия резултат за сезона в света.Ласицкене се опита да подобри световния рекорд, като поиска височина 210 см, но не успя да преодолее тази височина.Световният рекорд принадлежи на Стефка Костадинова (209 см), като този резултат бе поставен на 30 август 1987 г. на Световното първенство в Рим.Преди дни Ласицкене хвърли камък в блатото на руската атлетика, като призова цялото ръководство на федерацията и треньорите, уличени в използване на допинг методи, да бъдат изхвърлени завинаги от спорта.\"Нека всички, свързани с този нечуван позор за нашия спорт се махнат и дадат шанс на младото поколение атлети\", каза Ласицкене, която може свобоно да изразява мнението си, тъй като не е зависима финансово от Русия.Междувременно най-добрата българска спринтьорка Ивет Лалова-Колио записа втората си победа в третия си старт на 200 метра за сезона.Тя победи в турската Суперлига за своя клуб ЕНКА и финишира за 23.60 секунди. Онзи ден Ивет спечели и спринта на 100 метра с резултат 11.49 секунди.", "date": "2019.06.21", "title": "Опитаха да подобрят рекорда на Стефка Костадинова"}
{"url": "https://offnews.bg/izvan-terena/berbatov-hvarli-svetlina-varhu-badeshteto-si-705856.html", "text": "Бившият капитан на националния отбор Димитър Бербатов разкри какъв ще е новият му проект.Екснападателят на Манчестър Юнайтед разкри, че той ще бъде за всички негови фенове и е свързан с любимото за него рисуване. Бербатов често е показвал таланта си, публикувайки интересни рисунки.В момента футболистът е без отбор и поддържа форма самостоятелно и има достатъчно свободно време, за да се занимава с неща извън терена, като рисуването. Бербатов все още не е обявил официално край на кариерата си.\"Винаги съм имал страст към рисуването! Така че за следващия ми проект реших да направя нещо за вас! Какво е то... скоро ще разберете”, написа Бербатов в социалните мрежи.", "date": "2019.06.21", "title": "Бербатов хвърли светлина върху бъдещето си"}
{"url": "https://offnews.bg/politika/ninova-vsichki-mileeshti-za-pravova-darzhava-i-politika-za-choveka-705857.html", "text": "Българите бяха употребени в политическата игра на Бойко Борисов. Това заяви лидерът на БСП Корнелия Нинова, която прочете Декларация от името на ПГ на „БСП за България“ в пленарна зала. Какво се случи в последните седмици в българския политически живот- четири неща, които бихме събрали в една дума – подмяна, заяви Нинова.В текста на декларацията се казва: Уважаеми български граждани,Вие бяхте употребени в политическата игра на Бойко Борисов. Първата подмяна - вашето справедливо искане за намалява не на партийните субсидии беше употребено и подменено с опит да се узакони купуването на политици и цели партии от олигарси чрез частно финансиране на партиите. Не че и сега това не се случва, но сега това е престъпление и го има в Наказателния кодекс. Внесените предложения щяха да избелят това престъпление и да го направят законно. Това е поредният опит на управляващите да превърнат корупцията в законна.Втората подмяна – официалното управляващо мнозинство беше подменено от скритото – коалицията ГЕРБ и ОП не управлява страната. Управляват ДПС и ГЕРБ.Трета подмяна - истинските въпроси за вашия живот бяха подменени от процедури. Процедурата победи бедността и неравенствата. Предложенията на БСП за данъчни облекчения за млади работещи семейства, за преизчисляване на всички пенсии, намаляване на ДДС на храни и лекарства не бяха допуснати дори и за обсъждане с процедурни хватки. По-важно е защо не бяха. Защото не са важни за ГЕРБ. Бедността и неравенствата, демографската катастрофа не са проблем за тях.И докато ви хвърляха прах в очите, че ще намалят субсидията на 1 лв, намерение, което никога не са имали искрено, ЧЕЗ беше продадена на втората Гинка. От първи юли ще се увеличат цените на ток и вода. А при уж огромен излишък в бюджета, Министерството на финансите взема нов дълг от 400 млн. лв., които ще плащаме всички в следващите 20 години.Подменена беше за пореден път парламентарната република и правовата държава с еднолична авторитарна власт на един човек – Бойко Методиев Борисов. Ето как – без споразумение дори с коалиционните си партньори, с които управлява – Обединени патриоти, без обсъждане в парламентарната група на ГЕРБ, дойде в парламента и разпореди 1 лв. субсидия, гръмко и с фанфари, и днес го оттегли тихичко с оправдание – нямало доклад от комисията. По същия начин, от медии от Брюксел, разбрахме, че държавата ще вземе нов заем от 400 млн. лв., без обяснения за какво, за какъв срок, при какви условия, без обсъждане с обществото и Народното събрание, където му е мястото. Това е подмяната. Хубавото е, че ние - „БСП за България“, като най-голямата опозиция, вие – гражданските структури, омбудсманът на републиката, президентът, реагирахме на тази политика на подмяната. Докато има такъв отпор, има надежда, че ще спрем безконтролната власт, която си играе с живота на хората, единствено, за да оцелее самата власт. Нека всички милеещи за правова държава и справедливост, нормален живот и политика за човека- да се обединим, независимо от това какви постове заемаме в партиите или в държавата, независимо от това какви позиции имаме в обществото.Да се обединим и да продължим. Вярвам, че ще успеем.", "date": "2019.06.21", "title": "Нинова: Всички милеещи за правова държава и политика за човека - да се обединим"}
{"url": "https://offnews.bg/obshtestvo/vap-vazlozhi-proverka-na-basejnite-705866.html", "text": "ВАП възложи проверка за законност за безопасността на услугите и изпълнението на здравните изисквания на плувни басейни, плажове и т. н. С посочените действия са ангажирани председателят на Комисията за защита на потребителите и главният държавен здравен инспектор /респ. регионалните здравни инспекции/, предвид правомощията за извършване на контрол и налагане на санкции по Закона за защита на потребителите и Закона за здравето.По силата на цитираните закони производителите на стоки и лицата, предоставящи услуги, са длъжни да предлагат на потребителите само безопасни стоки и услуги, а посочените места са обекти с обществено предназначение, за които са установени ред здравни изисквания. Сред последните попадат, напр., и правилата, въведени с подзаконови нормативни актове като Наредба № 5 от 30.05.2008 г. за управление качеството на водите за къпане.Предмет на проверката е спазването на тези задължения от съответните лица. Срокът за извършване на възложените действия до 15.08.2019 г., когато на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, съставени актове за установяване на административни нарушения, издадени наказателни постановления, постановени административни актове.Целта на проверката е да се защити здравето на хората във времето, когато ползването на плувни басейни, плажове и т. н. се увеличава. ", "date": "2019.06.21", "title": "ВАП възложи проверка на басейните"}
{"url": "https://offnews.bg/politika/borisov-subsidia-ot-lev-za-glas-tova-sme-kazali-tova-shte-otstoiav-705852.html", "text": "Всички партии признават, че техният водещ кандидат не може да събере необходимата подкрепа, за да бъде гласуван в парламента. Цялата схема с водещите кандидати не можа да проработи. Шансовете на всички са еднакво малки към днешна дата.Това заяви министър-председателят Бойко Борисов в Брюксел, където участва в заседанието на Европейския съвет. Премиерът отбеляза, че държавните и правителствените ръководители предстои да се съберат отново в края на месеца. „На тото не трябва да играем, несериозно е\", каза още Борисов.Той беше категоричен, че партията, победила на европейските избори, трябва да излъчи председател на Европейската комисия.„Ревност в предложенията, кой колко пари да похарчи в държавата, за да станат безплатни колкото може повече неща - всички партии имат подобни предложения. По-малко са предложенията как да съберем повече приходи в държавата. А това правим ние, в правителството – как да привлечем повече инвеститори, как да се вдигне Брутният вътрешен продукт\", отбеляза министър-председателят Борисов, попитан от медиите за партийните субсидии.„Поискал съм статистика за целия преход и когато ви дам графиката, ще видите, кои години буквално са загубени за България по време на прехода и сега, в последните години как е\", добави Борисов.Той уточни, че ще се проведе коалиционен съвет, на който темата ще бъде обсъдена. „Ще отстоявам това, което сме казали – 1 лв. Ако партиите в Народното събрание вземат друго решение, това е демокрацията\", каза още премиерът.Министър-председателят Борисов отговори и на въпрос за преговорите със САЩ. „В момента военно министерство получи оферта от Съединените щати, обсъждат я, водят финални преговори, и тъй като тези пари ги няма в бюджета, стигнем ли до подписване на договор, ще влезем в парламента, ще актуализираме бюджета съответно, ще се дадат тези пари от резерва, който имаме\", изтъкна премиерът. ", "date": "2019.06.21", "title": "Борисов: Субсидия от лев за глас - това сме казали, това ще отстоявам"}
{"url": "https://offnews.bg/politika/1000-lv-sanktcia-za-agresivno-kuche-bez-namordnik-predlaga-gerb-705854.html", "text": "Десетократно увеличение на санкцията за агресивно куче без намордник от 100 на 1000 лв. Глоба от 300 лв. за куче без повод, което е над 5 кг. Увеличение на санкцията за разхождане на кучета в детски площадки или забранени от общините за това места на 500 лв.Тези промени в Закона за ветеринарномедицинската дейност предлагат депутати от ГЕРБ. Народният представител от управляващата партия Десислава Атанасова аргументира предложението със скорошните случаи на нападения на кучета върху хора, в резултат на един от които наскоро почина мъж край село Владо Тричков в Искърското дефиле. Според Атанасова това показва нуждата от обществен дебат в тази посока.По нейни думи агресивните кучета ще бъдат определяни според Закона за ветеринарномедицинската дейност, където от създаването му има разписана дефиниция. Планираните разпоредби все пак предлагат редица изключения.\"Няма да се налагат глоби за собственици, ако разхождат кучетата си в обособените за това места и алеи. Няма да се налагат глоби за собственици на кучета, ако те ги използват при лов или извън урбанизирани територии, ако кучетата охраняват стада или за киноложки изложби\", допълни Атанасова.Предложените текстове още предвиждат облекчаване разпоредбата за разхождане с повод за малките породи, тъй като според Атанасова те не са толкова опасни и няма риск да нанесат средна или тежка повреда, или смърт. Атанасова подчерта, че от партията се опитват да обслужат обществения интерес, без да ощетяват стопаните на животните.\"В момента законът в неговите разпоредби задължително е разпоредил всички породи кучета да са с повод. Ние облекчаваме разпоредбата по отношение на съвсем малките породи, но предлагаме по-категорични мерки за по-големите и по-обществено опасни породи\", коментира народният представител.Атанасова очаква да чуе мненията на експерти, неправителствени организации и граждани. По нейни думи от НПО сектора вече са ѝ отправени предложения във връзка със санкциите за общините, които не контролират собствениците на кучета, с чипирането на домашните любимци, с правилата и условията за приютите, със санкции за общините за неспазване на разпоредбите за ограничаването на популации, за незаконните развъдници.\"Много бих искала да кажа, че контролът по изпълнението на този закон от неговото приемане през 2005 г. до момента е на общините. Трябва, може би и общественото внимание да бъде насочено към това как се спазват разпоредбите на закона\", допълни тя.", "date": "2019.06.21", "title": "1000 лв. санкция за агресивно куче без намордник, предлага ГЕРБ"}
{"url": "https://offnews.bg/tenis/dori-rafael-nadal-si-izpuska-nervite-poniakoga-video-705859.html", "text": "Този иначе толкова хладнокръвен и велик тенисист Рафаел Надал, който се е посветил на суеверията на корта. Кой любител на този спорт не знае за двете шишета, които Матадора поставя пред себе си или за серията от докосвания и дърпания на шортите преди да бие сервис.Да, но дори с тази армия от навици, нервите на испанеца понякога не издържат. Разбираемо е, имайки предвид огромното внимание, насочено към него, големите очаквания и всички останали компоненти, които правят тениса толкова популярен.Много пъти сме ставали свидетели на моменти, в които Надал вдига победоносно ръце във въздуха, захапва поредната титла със зъби, но рядко хващаме моментите, в които той е далеч от радостта. В популярния сайт за видеосподеляне YouTube се появи култово видео, в което са събрани редица изблици на гняв от негова страна.Междувременно Матадора потвърди, че ще участва на турнира \"Aspall Tennis Classic\" в Хърлингам, който започва следващата седмица. Там Рафа ще изиграе два демонстративни мача в сряда и петък.\"Винаги съм щастлив, когато мога да играя в Хърлингам и съм близо до моите почитатели на Острова. Това е престижна надпревара в една от най добрите точки на Великобритания, което я прави перфектна загрявка за Уимбълдън\", споделя испанецът.", "date": "2019.06.21", "title": "Дори Рафаел Надал си изпуска нервите понякога (видео)"}
{"url": "https://offnews.bg/obshtestvo/angelkova-ot-plazh-kamchia-sever-prokuraturata-e-signalizirana-za-nar-705863.html", "text": "Констатирахме преминаване на автомобили, има разрушена цялост на дюната и прокуратурата е сигнализирана, заяви министърът на туризма Николина Ангелкова, която днес бе на проверка на морски плаж Камчия-север, част 1.Спешната инспекция на място е съвместна на експерти от Министерството на туризма и РИОСВ-Варна след получен сигнал до двете институции. Няма стопанин на тази част от ивицата, за да може веднага да се потърси отговорност съгласно договора. Министърът поясни, че се очаква прокуратурата да направи проверка, за да се установи кой е нарушителят.Информирана е и Агенцията по геодезия, картография и кадастър, за да се изясни дали тези дюни са нанесени в специализираната кадастрална карта съгласно изискванията. Там са описани дюните, които са защитени. Ако се установи нарушение, прокуратурата ще прецени дали е престъпление по Наказателния кодекс, където за такива нарушения има глоба до 10 000 лв. и затвор до 3 години. Санкцията ще бъде и по Закона за защитените територии, ако се установи, че дюната попада в тях, каза министърът.Инициирахме приетите промени в ЗУЧК именно за да бъдат конкретизирани административно-наказателните разпоредби както по отношение на опазване на дюните, така и по отношение на неохраняемите плажове. За да предотвратим и случаи като този, заяви министър Ангелкова. Тя добави, че екипите на Министерството на туризма проверяват и неохраняемите плажове, но първо са тези, които са отдадени на концесия и наем. Имаше необходимост от по-строги санкции за тези ивици - те са 20 хил. лв. при повторно нарушение.Строителството върху дюните е абсолютно забранено съгласно чл. 17 от действащия ЗУЧК. Това означава, че ако има такова, то е незаконно и незабавно трябва да бъде премахнато. Законодателството е изключително строго и забранява и сега строителството върху пясъка и плажната ивица, няма значение дали е дюна. Законът е приет през 2008 г. В момента се прави регистър какви разрешения са издавани от общините, стана ясно от думите на министър Ангелкова.Що се отнася до текстовете за къмпингуването в ЗУЧК, първоначално в рамките на представените предложения Министерството на туризма беше изразило отрицателно становище, тъй като смятаме, че всички предложения трябва да бъдат обсъдени максимално широко. Но в рамките на дискусията и след удължаването на срока обсъдихме това с народните представители и всички сме на мнение, че решенията трябва да се взимат в режим на диалог, балансирано, с участието на всички заинтересовани страни, за да се гарантира опазването на околната среда.Относно къмпингуването Министерството на туризма твърдо подкрепя този вид туризъм, той е част от цялостния продукт на дестинация България. Надявам се, че заедно ще намерим необходимия баланс, заяви министър Ангелкова. Тя информира, че за понеделник е насрочена среща на министрите, чиито ведомства трябва да изготвят специализираната наредба.Документът ще детайлизира правилата, по които да се осъществява къмпингуването, така че то да е максимално щадящо околната среда и да бъде възприето от всички с отношение по темата. Важно е това, което се приеме като правила, да бъде изпълнимо и полезно. Още в началото на следващата седмица ще може да съобщим какви са първоначалните разговори и дискусии, които сме стартирали. Веднага след това и в широк формат, с всички заинтересовани страни, ще започне обсъждането.До влизането в сила на наредбата се отлага действието на тези текстове на закона, акцентира в заключение министър Ангелкова. ", "date": "2019.06.21", "title": "Ангелкова от плаж Камчия-север: Прокуратурата е сигнализирана за нарушена цялост на дюна"}
{"url": "https://offnews.bg/politika/dps-prizova-borisov-da-reshi-koalitcionnite-si-problemi-705845.html", "text": "В писмо до премиера Борисов от ДПС призоваха да реши коалиционните си проблеми, за да не пречат те на развитието на българските деца, култура, наука и образование. Това съобщи зам.-председателят на ПГ на ДПС Йордан Цонев пред журналисти в Народното събрание.Вчера на заседание на Бюджетната комисия председателят Менда Стоянова отказа да се обсъждат предложения за изменения в Закона за държавния бюджет 2019, ако те не са свързани с текущия дебат за партийните субсидии. Така необсъдени останаха предложенията на ДПС за ремонт на детски градини и намаляване на ДДС. Според Цонев това не е редно, тъй като управляващите са припознали идеите, така че аргументът на Стоянова, че предложенията са \"извън полето на бюджетния закон\", е несъстоятелен.Писмото е подписано от народните представители Мустафа Карадайъ, Делян Пеевски, Йордан Цонев и Халил Летифов и е изпратено до министър-председателя с копие до финансовия министър Горанов. По думите му в писмото се изразяват аргументите на ДПС защо предложенията трябва да бъдат обсъдени.\"В писмото си казваме, че ние отказваме да повярваме, че внесен лично от министър-председателя Закон за бюджета, грижата за българските деца може да е извън обхвата му. Призоваваме да реши коалиционните си проблеми така, че да не бъдат в ущърб на българските деца, наука, култура и образование\", заяви Цонев.Той още коментира, че отлагането на въпроса за партийните субсидии днес най-вероятно е заради по-малкия коалиционен партньор Обединени патриоти, които са недоволни, защото от ГЕРБ не проведоха консултации с тях. Според Цонев обаче коалиционните проблеми не бива да се отразяват на децата. ", "date": "2019.06.21", "title": "ДПС призова Борисов да реши коалиционните си проблеми"}
{"url": "https://offnews.bg/futbol/tcska-gotvi-nov-transfer-na-amerikanskia-pazar-705858.html", "text": "ЦСКА е много близо до изходящ трансфер. \"Червените\" преговарят с отбор от САЩ за даване под наем на Едвин Джеси. Ако той впечатли там, правата му могат да бъдат откупени.При осъществяване на сделката, това ще е втори трансфер на ЦСКА в САЩ след продажбата на Антон Недялков в Далас. Защитникът обаче бързо се върна в България, за да заиграе изненадващо в Лудогорец.Ето какво пише в сайта на клуба:\"Армейци,за да се избегнат спекулации в медиите, искаме да Ви уведомим, че в момента клубът ни води заключителни преговори за трансфер на нашия футболист Едвин Джеси в силния шампионат на MLS.Той не отпътува за лагера на червените в Австрия, защото предстоят да се финализират конкретни детайли по контракта, след което официално ще обявим името на новия му отбор зад океана.Офанзивният халф ще играе там като преотстъпен до Нова година и при активиране на определени клаузи, правата му могат да бъдат откупени изцяло\".Междувременно спортният директор на ЦСКА Кристиано Джарета сподели какви са целите му с клуба. Той иска да върне старата слава на \"червените\", като разкри това в станалите си вече традиционни интервюта за изданието Tuttomercatoweb.\"ЦСКА е един положителен опит в моето развитие. За да си успешен спортен директор с добра визитка, трябва да имаш стаж и в чужбина. Още преди имаше моменти, в които се чувствах готов да изляза извън Италия. Сега съм тук и искам да изградя отбор, който да печели победи и купи\", заяви Джарета.", "date": "2019.06.21", "title": "ЦСКА готви нов трансфер на американския пазар"}
{"url": "https://offnews.bg/ikonomika/bezsmisleno-tvardoglavie-namaliavaneto-na-dds-stimulira-rastezha-705823.html", "text": "В България се проявява учудващо твърдоглавие да не се намали ДДС и да не се въвежда диференцирано ДДС за храни, лекарства, книги, учебници и др.А ЕК предложи нови правила, които дават повече гъвкавост на държавите членки да определят ставките на ДДС и създават по-благоприятна данъчна среда за растежа на малките и средните предприятия.С приемането на новите правила държавите от ЕС имат повече свобода при определянето на ставките на данъка.Благодарение на тези предложения страните от ЕС разполагат с по-голяма свобода да прилагат намалени ставки на ДДС към конкретни продукти или услуги.Освен стандартната ставка на ДДС, която е най-малко 15%, държавите членки могат вече да предвидят:- две отделни намалени ставки в размер между 5% и стандартната ставка, избрана от държавата членка;- едно освобождаване от ДДС (или т.нар. „нулева ставка“);- една намалена ставка в размер между 0% и намалените ставки.В България от години се отправят искания за намаляване на ДДС върху лекарствата, учебниците, книгите и храните от първа необходимост, но диференцирана ставка ползват само услугите в туристическия сектор.Освен облекчение за потребителите, намаляването на ДДС стимулира и ръста на икономиката.", "date": "2019.06.21", "title": "Безсмислено твърдоглавие: Намаляването на ДДС стимулира растежа"}
{"url": "https://offnews.bg/temida/lihvarite-ot-berkovitca-shte-te-pratia-na-magistralata-dokato-se-izd-705868.html", "text": "Специализираната прокуратура привлече към наказателна отговорност пет лица за участие в организирана престъпна група за лихварство и рекет чрез заплахи и насилие, жители на кв. „Раковица“ в Берковица.Те бяха задържани вчера при операция на ГДБОП и Специализираната прокуратура в Берковица и видинското село Арчар, със съдействието на служители на Дирекция „Жандармерия“. Петимата участници в групата са в роднинска връзка и носят една и съща фамилия. При извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 кг златни накити, тефтери със списъци и данни на длъжници, мастербокс с цигари без акцизен бандерол, луксозни автомобили, сред които Ауди Q7 и BMV 535. Събраните до момента доказателства сочат, че групата е действала от 2016 г. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви - обикновено 30процента месечно. В много случаи „заемодателите“ искали лихвите да се възстановяват с по 100 лв. седмично. При забава на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили. „Трябва да отидеш при тях и да подпишеш, че прехвърляш къщата си... ако не, няма да те оставят жив, ще изнасилят жена ти, детето ти, майка ти“, „Ще убия мъжа ти, а тебе ще те направя проститутка на магистралата, докато не издължиш парите...“, били част от заплахите към длъжници. Има данни, че участници в групата сапринуждавали задлъжнели към тях да извършват против волята им незаконни действия, докато намерят начин да се издължат. Петимата обвинени са с дълги криминални досиета. Проверява се произходът на средствата, с които са купени луксозните им автомобили и дали просторните им къщи са законно построени със законни средства.В хода на разследването са използвани СРС, разпитани са и множество свидетели, в т.ч. пред съдия.С постановления на прокурор от Специализираната прокуратура на петимата участници в групата е наложено задържане до 72 часа.Утре в Специализирания наказателен съд ще бъде внесено искане за определяне на мярка за неотклонение за всеки от тях.", "date": "2019.06.21", "title": "Лихварите от Берковица: Ще те пратя на магистралата, докато се издължиш"}
{"url": "https://offnews.bg/sviat/sasht-zabrani-amerikanski-poleti-v-nebeto-na-iran-705830.html", "text": "Вашингтон забрани днес на американските авиокомпании преминаването през контролираното от Техеран въздушно пространство над Персийския залив и Оманския залив, съобщи АФП, цитирана от БТА.Ограниченията се въвеждат заради \"засилване на военните действия и нарастващото политическо напрежение в региона, което представлява риск за операциите на американската гражданска авиация\", посочи Федералното управление за гражданска авиация на САЩ. Иран свали , нарушил въздушното му пространство, стана ясно вчера. ", "date": "2019.06.21", "title": "САЩ забрани американски полети в небето на Иран"}
{"url": "https://offnews.bg/medii/vtora-tcedka-sem-kazva-koj-prodalzhava-v-nadprevarata-za-shef-na-bnt-705827.html", "text": "Съветът за електронни медии ще обяви допуснатите до изслушване кандидати за генерални директори на Българското национално радио и на Българската национална телевизия. За генерален директор на БНР документи подадоха шестима кандидати, от тях отпадна Анета Милкова, заради липса на изисквания по закон трудов стаж. В надпреварата продължиха сегашният генерален директор на БНР Александър Велев, Светослав Костов, Митко Димитров, Валерий Тодоров и Даниела Манолова.От надпреварата за генерален директор на БНТ пък отпадна Къци Вапцаров. Продължават Сашо Йовков, Никола Тодоров, Явор Симов, Сашо Диков, Радослав Главчев, Стоил Рошкев и временно изпълняващият длъжността генерален директор на БНТ Емил Кошлуков. Изслушванията ще бъдат на 26-и и 27-и юни, изборът за шеф на БНР ще е на 28-и, а на шеф на БНТ на 5-и юли. ", "date": "2019.06.21", "title": "Втора цедка: СЕМ казва кой продължава в надпреварата за шеф на БНТ и БНР"}
{"url": "https://offnews.bg/izvan-terena/naj-atraktivnata-basketbolistka-se-snima-vav-vanata-705867.html", "text": "Сочената за най-сексапилната баскетболистка в света Валентина Виняли отново привлече вниманието на феновете с изява извън терена.Тя качи своя снимка в социалните мрежи, на която позира покрита само с пяна във ваната. Спортистката се изявява и като модел и често провокира феновете си с подобни фотоси.Снимката събра над 200 000 харесвания, но любителите на чистия спорт бяха подразнени.\"Кой се къпе гримиран\", попита последовател, а други коментираха, че на снимката Виняли не е и 5 процента от това, което е в действителност в живота, тъй като са я виждали как изглежда на баскетболното игрище.", "date": "2019.06.21", "title": "Най-атрактивната баскетболистка се снима във ваната"}
{"url": "https://offnews.bg/razsledvane/kak-edin-zavoj-za-4-5-mln-leva-unishtozhi-vtorata-po-golemina-rimska-705770.html", "text": "Епичният строеж на АМ „Струма“ продължава и изглежда, че , нито историята са способни да го спрат. Докато дебатите за минаването на магистралата през Кресненското дефиле още се точат, то археологията на близо 2000 години за няколко месеца изгуби неравната борба с един завой и едни 4,5 милиона лева.Става дума за римската вила, придобила известност като обекта Скаптопара (наследник на тракийско селище със същото име), която имаше лошия късмет да е била построена около III век сл. Хр. на същото място, където през 2017 г. трябва да мине Лот 3.1 на „Струма“.Откритието стопира строежните дейности и  започват спасителни разкопки. Те откриват, че селището, разположено източно от Благоевград и в непосредствена близост до с. Покровник, всъщност е втората по големина римска вила в страната след тази при Чаталка, Старозагорско. Обектът заема площ от 6000 кв. м и съдържа в себе си добре запазените останки на архитектурни детайли (мраморна украса), подово отопление (хипокауст), четири периода на обитаване, свидетелства за производствена дейност (20 пещи за строителна керамика), 40 помещения, запазена водопроводна система, огромно количество находки (включително и останки от тъкани), военна диплома и пр.Разкопките предизвикват голямо вълнение в Благоевградска област, където хората се надяват, че ще могат да ги превърнат в туристически обект, който да оживи икономически региона. Да се запазят останките, да бъдат покрити с навес и да се изложат част от множеството находки или техни реплики. Научната общност също остава благосклонна към Скаптопара (въпреки че се спори дали това наистина е тракийското селище, или е друга римска вила) и изглежда, че .А това въобще не е трудно, даже е и по-лесният вариант. По план, за да мине през Скаптопара, магистралата трябва да направи ненужен завой. А за да пощади разкопките, просто трябва да продължи в права линия, минавайки през голо поле с трева. На теория, това поле се води стадион, който е частна собственост. На практика, както е видно от снимката по-долу, там няма нищо.Решението за това дали обектът има значима историческа стойност и трябва да се запази се взема еднолично от Националния археологически институт с музей към БАН (НАИМ), и по-конкретно от неговия директор, който по това време е доц. Людмил Вагалински. Макар дълго време сред археологическата общност (и сред местните общинари и жители) да битува мнението, че обектът ще се запази – на 26.04.2018 г. НАИМ издава становище, с което на практика обявява по-голямата част от Скаптопара за безинтересна и нетрайна, давайки зелена светлина за разрушаването му ( по-долу).Нещо, което хвърля голяма част от археолозите в потрес, но не и багерите и бетоновозите, които започват да действат светкавично, като към момента половината обект е изринат и бетониран. Унищожен завинаги. За едни 4,5 милиона леваКрасимира Лука, представител на Българското археологическо сдружение, твърди, че причините за нелепото затриване на Скаптопара може да са две – или собственикът на т.нар. стадион е „натиснал“ магистралата да завие, за да пощади земята му, или става въпрос за усвояването на няколко милиона лева за разкопки, укрепване и строеж върху обекта. Според нея, се касае по-скоро до втория случай, тъй като НАИМ от години насам има монопол над спасителните проучвания и последващи инфраструктурни проекти, които се подписват еднолично от директорите на държавна агенция „Пътна инфраструктура“ АПИ и НАИМ.Казано на прост език, АПИ възлага обществената поръчка за разкопките, а според закона единственият възможен изпълнител, който ще вземе милионите, е НАИМ. НАИМ е и единствената институция, която де факто може да разреши строеж върху разкопките или тяхното запазване.Така само от юли 2016 до август 2018 години НАИМ е получил 17 обществени поръчки (възложени от АПИ) за близо 11 милиона лева. Той е бил и единственият кандидат, явил се на конкурса. А това е така, защото всички подобни разкопки се водят спасителни и отиват автоматично при НАИМ, пренебрегвайки местните музеи, университети и други организации. Две от тези поръчки касаят и разкопките при Скаптопара – една за 611 970 лв. (с номер на ОП 878 от 23.03.2017) и втора за 2 489 916 лв. (с номер на ОП 929 от 21.08.17 г.). За справка, държавният годишен бюджет, който се раздава за археологически разкопки в цялата страна, е около 2 милион лева.На теория, за археологическите обекти у нас отговарят едновременно няколко ведомствени комисии към МК, Националния институт за недвижимо културно наследство (НИНКН) и НАИМ при БАН. На практика обаче единствената реална власт и експертиза е на НАИМ:„Археологическите паметници се ръководят от МК, но то няма как да знае научната им оценка, как се провеждат разкопките и т.н. Те минават това нещо през Археологическия институт към БАН, който се ръководи методологически от МОН. Те използваха научната оценка на тези хора, които обаче са изпълнители по договор към АПИ за проект от 3,1 милиона лева. Научната им оценка естествено отговаря на желанието на инвеститора да разчисти терена. Едно хубаво и разкошно нещо беше наречено нищо, а МК си изми ръцете, като заяви, че не разбира нищо от археология. Конфликтът на интереси на НАИМ като едновременно контролиращ и изпълняващ орган е очевиден“, коментира Красимира Лука пред OFFNews.По предварителни договорки, върху 1/3 от обекта е трябвало да бъде строено, в момента обаче вече половината е унищожен, а консервационните дейности, които се извършват, са повече от скандални. На снимките може да бъде видяно как се строят чисто нови археологически разкопки на близо 2000 години от бетон – нещо, превърнало се в традиция в България.АПИ е възложил проект за 1,5 милиона лева (отгоре на 3-те милиона досега) за реставрация и консервация, но цялата процедура е обвита в мъгла. Неясно по какви принципи, за изготвяне и извършване на проекта е избрана фирмата „Вени дизайн“. Справка в Търговския регистър показва 3 фирми под това наименование: първата е ликвидирана през 2010 г. и е била собственост на Невена Гашарова; втората е отново собственост на Гашарова и е все още активна, но е преименувана на ; третата -  е собственост на Венета Петкова.Първата от двете активни фирма се занимава с „проектиране, надзор и управление на проекти, проектиране, дизайн и изпълнение на интериори, търговско представителство на български и чуждестранни физически и юридически лица в страната и чужбина, както и всички други стопански и търговски дейности, незабранени със закон“.Втората се занимава с „проектиране в строителството, дизайн, интериор, обзавеждане, консултантски услуги, строително-ремонтни услуги, строителство, търговия със строителни материали и мебели, инвеститорски контрол /след получаване на лиценз или разрешително/, търговско представителство, посредничество и агентство на местни и чуждестранни физически и юридически лица, сделки с интелектуална собственост, всякаква незабранена от закона дейност“. Капиталът и на двете е по 5000 лв., като по данни в „Дакси“ там работят 2 души (за „Вени студио архитекти“) и 5 души (за „Вени дизайн 97“). Нито една от тях не е изредила \"реставрация\" и \"консервация\" в списъка си с дейности. От техните интернет сайтове също е видно, че дейността им никога не е имала общо с археология, реставрация на разкопки и консервация на исторически обекти. OFFNews не успя да се свърже с компаниите на посочените от тях телефони.С една дума, фирмите нямат нито опита, нито капацитета да изпълнят качествено подобен мащабен и деликатен проект. А не е ясно и коя от тях го изпълнява, тъй като всякаква информация за тях се пази в тайна от АПИ – колко точно пари им се плащат, за какви дейности и т.н. Дори проектът, по който се работи на Скаптопара, е отказан да бъде предоставен на Българското археологическо сдружение под нелепия претекст, че касаел трето лице, а именно жената, която го е изготвила. В сайта на АПИ, където са изложени обществените поръчки, също няма официална информация кой и за колко пари работи по Скаптопара в момента.„Това е нечувано, подобен проект се изготвя от архитекти, консерватори, цял екип от хора. Освен това той е публичен проект и информацията за него трябва да е напълно достъпна, не да се пази в тайна. Изобщо не е ясно дали въпросната „Вени дизайн“ има реставратори, дали има дори лиценз за подобни дейности“, възмущава се археоложката Красимира Лука.Според нея, целият проблем е, че се разпределят средства между едни хора, а археологията става невинна жертва. След всевъзможните комисии, през които е преминал (в които участват едни и същи лица), и след вложени 4,5 милиона лева – той е почти напълно разрушен. Вече дори не може да се говори за развиване на мястото като туристически обект, за автентичност също.Доц. Людмил Вагалински коментира пред OFFNews, че по закон няма как НАИМ самостоятелно да реши дали един археологически обект да бъде запазен, или не:\"НАИМ не решава това, това се решава от комисия на МК. След което има и заседание на Съвета за недвижими кутурни ценности към министъра на културата. Имаше заседания, където се питат реставратори, архитекти, археолози. Така че НАИМ нито по закон, нито на практика може да реши какво да стане с един обект самостоятелно. А що се отнася до нападките, цялата критика на тези хора – не бих ги нарекъл колеги – е да променят сегашния законов режим, по който се движи българската археология по чисто користни подбуди. Не искам да влизам в подробности, за да не сляза до нивото им. НАИМ отдавна е желана от тях мишена, за да могат да променят закона във вид, който да е удобен на тях и на хората, които стоят зад тях. Тези хора, за които споменавате, направиха много бели, работиха без разрешение на времето, има множество оплаквания срещу тях от професори от различни страни – особено от Англия и от Щатите. Водени са разследвания срещу тях, тъй като бяха подвели много чужди студенти, на които бяха взели парите за училища, но не им бяха предоставили обещаното. Може само да отидете във Видин и да разпитате хотелиерите – кой археолог някога не им е плащал, когато е спал със своя екип там. Тогава ще разберете за какво става въпрос. Това е доста нечистоплътна история, а Скаптопара се използва просто като повод. Зад това обаче стоят съвсем други интереси, не става въпрос само за селището до Благоевград\", заяви той.Бившият директор на НАИМ определи разкопките като интересни, но отрече да коментира защо \"Струма\" е направила нелогичния завой и е минала през Скаптопара:\"Обектът е римска вила, интересен обект, бяха положени усилия, за да бъде проучен навреме – без да се спира работата по магистралата, в която са вложени много пари на всички нас. Не една или две междуведомствени комисии на МК решиха да бъдат преместени най-запазените сгради встрани, така че да бъдат експонирани, както се прави по цял свят. Но не мога да коментирам защо е направен този завой при магистралата, аз съм археолог, не съм проектант. Не мога да кажа защо магистралата е минала по този начин. Спряга се това в общественото мнение, но аз разбирам от археология, не от проектиране на магистрали.\"Промени в законаСкаптопара вече е безвъзвратно разрушен. Това, на което се надяват от Българското археологическо сдружение е, че може да бъде направен специален закон за археологията, за да се знае кой контролира обектите, дали е редно археологически разкопки да се дават на обществени поръчки, кой дава научната експертиза и т.н.Те са изложили позицията си пред Гражданския съвет към Висшия съдебен съвет на 14.06.2019 г., който е подкрепил исканията им и е взето решение за информиране на прокуратура относно разрушаването на Скаптопара. \"Гражданският съвет подкрепя необходимостта от промени в Закона за опазване на културното наследство и предоставя на комисията по култура и правна комисия на Народното събрание предложенията, направени от БАС с цел да бъдат разгледани и взети под внимание при обсъждане на закондателни изменения. Съветът ще подаде и сигнал до главния прокурор за проверка на фактите около изразходваните средства за \"спасителни\" археологически разкопки на обекта \"Скаптопара\" и неговото частично преместване с цел съхранение и социализация\", коментира председателят на Гражданския съвет към ВСС Мария Карагьозова.Краткият списък на необходимите промени, които не търпят отлагане, според археолозите, е следният:1. Отделен законодателен акт, регламентиращ научната експертиза в областта на археологическото наследство, включително повишаване на изискванията за извършване на теренни проучвания, премахване на дискриминационни текстове в ЗКН, свързани със системата за издаване на разрешителни (например чл. 150, ал. 1, т. 4) и професионална регистрация и осигуряване на реален, качествено измерим контрол чрез система от методически изисквания. 2. Премахване на текстове в Закона за културното наследство (ЗКН), които противоречат на Закона за противодействие на корупцията и за отнемане на незаконно придобитото имущество, включително участие на длъжностни лица във ведомствените комисии към МК (Съвет за теренни проучвания, Експертен съвет за опазване на недвижимите културни ценности), въвеждане на изискване за декларация за търговски, финансов или друг делови интерес в тези комисии, въвеждане на изискване за публичност и прозрачност на тяхната дейност, въвеждане на гражданска квота.3. Премахване на възможността за еднолично издаване на разрешителни за спасителни теренни проучвания от Директора на НАИМ при БАН.4. Прекратяване на практиката на обществени поръчки при археологическите проучвания чрез създаването на самостоятелни археологически отдели към големите държавни строителни компании с цел осъществяване на археологически проучвания при необходимост.Изглежда, че случаят със Скаптопара се развива на няколко нива, които не е задължително да са взаимосвързани, а и пораждат повече въпроси отколкото отговори. Първото е вътрешният конфликт в археологическите среди, които си разменят обвинения за това кой носи вина за злощастната съдба на Скаптопара и други подобни обекти, както и овладяването на НАИМ и промените в закона. Вторият касае АПИ и странните проектантски и строителни решения, които са взети противно на логиката: като това да бъде възложен деликатен консервационен проект на строителна фирма, която никога през практиката си - досега - не се е доближавала до археологически обекти; и необходимостта от направата на, на пръв поглед, ненужен завой, който да пощади поляна с трева за сметка на хилядолетна история.---------------", "date": "2019.06.21", "title": "Как един завой за 4,5 млн. лева унищожи втората по големина римска вила у нас"}
{"url": "https://offnews.bg/politika/simeonov-politikata-na-gerb-e-podmazvane-na-prostoliudieto-705831.html", "text": "ГЕРБ наруши коалиционното споразумение и приоритетите на управляващата коалиция. Нека ГЕРБ да реши кой иска да му бъде партньор в това управление. Ако иска ДПС, да заповяда. Това заяви лидерът на НФСБ Валери Симеонов по повод намаляването на партийната субсидия на 1 лев за глас, което ще бъде гласувано на второ четене в парламента днес, по БНТ. Това предложение не е обсъждане в коалиционен съвет, допълни Симеонов и поиска такъв да се свика в най-скоро време. \"Вчера се събрахме с ръководството на ВМРО и си дадохме трезва равносметка, че това решение не трябва да продължава своя път към пленарна зала и трябва да бъде най-малкото отложено, за да има консултация с всички политически сили\", обясни лидерът на НФСБ.  \"Премахване на субсидиите спрямо партии всъщност превръща системата точно в американски модел, който в България ще бъде афганистански, а не американски. Какво представлява американския модел? Финансиране, от което остават две партии\", каза още Симеонов. Той припомни, че през 2015 година \"Патриотичен фронт\" (тогавашната коалиция между ВМРО и НФСБ) е направила предложение за намаляване на субсидията на 6 лева. \"Безспорно е вярно, че тази субсидия е безкрайно раздута, тя трябва да бъде намалена. Но ликвидирането на субсиидите води всъщност до ликвидиране на възможността не само да съществуват малките партии като нашата, като тези на колегите, но и навлизането на нови политически партии., смята Симеонов.По думите му този начин на водене на политика е \"подмазване на простолюдието\" и е обиден за всички интелигентни хора в държавата. ", "date": "2019.06.21", "title": "Симеонов: Политиката на ГЕРБ е подмазване на простолюдието"}
{"url": "https://offnews.bg/obshtestvo/sedmoklasnitcite-na-izpit-po-chuzhd-ezik-vav-vratca-i-iambol-niama-zh-705834.html", "text": "Днес се провежда национално външно оценяване по чужд език за седмокласниците. Изпитът е по 6 езика – английски, немски, френски, италиански, испански и руски език. Изпитът, който е по желание, започна в 9 часа и продължава 60 минути. Той включва три компонента – слушане и отговор на въпроси към чутите текстове, граматика с въпроси с избираеми и кратки свободни отговори и писане на кратък текст по зададена тема. За всеки компонент учениците имат по 20 минути.Желание да се явят на този изпит са заявили 1823 ученици от цялата страна. Най-много желаещи има за изпита по английски - 1744 ученици, като в София те са 625, във Варна - 130, а по 121 желаещи за изпит по английски има в област Благоевград и София-област. Малко под сто са седмокласниците в Бургас, Велико Търново, Добрич, Разград и Шумен, които също искат да държат изпит по английски език.37 ученици от цялата страна са пожелали да се явят на изпит по немски език, а 29 - на изпит по руски език.Италиански и френски език са избрали по 6 ученика, а само един е пожелал да провери знанията си по испански език. В областите Кърджали, Сливен и Смолян има само по двама ученици, желаещи да държат изпит по английски език.В две области - Враца и Ямбол, седмокласниците не са пожелали да се явяват на изпит по чужд език, съобщи МОН. ", "date": "2019.06.21", "title": "Седмокласниците на изпит по чужд език, във Враца и Ямбол няма желаещи"}
{"url": "https://offnews.bg/politika/partijnata-subsidia-otcelia-ne-mozha-da-stane-lev-za-glas-obnovena-705832.html", "text": "Намаляването на партийната субсидия се отлага, няма доклад за второ четене на промените в Закона за държавния бюджет за 2019 г. Председателстващият заседанието на парламента предложи точката да отпадне от дневния ред, а 186 депутати го подкрепиха. Измененията в Закона за държавния бюджет за 2019 г. бяха разгледани от Бюджетна комисия вчераи трябваше да са първа точка в дневния ред на депутатите за днес. Отлагане са поискали и ВМРО и НФСБ, стана ясно от по-рано днес. В кулоарите на парламента той заяви, че е благодарен, че е бил чут за отлагане на въпроса. \"Разгънахме сериозно въпроса и се обърнахме към нашите коалиционни партньори с искане да бъде отложена точката. До момента прибързано се коментира. Прекалено под емоция се обсъжда този въпрос и той е много важен, защото може да доведе до ликвидиране на многопартийната демокрация в България\", допълни още Симеонов. Той очаква да има коалиционен съвет, след като премиерът Бойко Борисов се завърне от Брюксел.Народният представител от БСП и член на Бюджетна комисия проф. Румен Гечев определи днешния ден като \"фиаско за ГЕРБ\". Според него може би не става въпрос само за отлагане, а и за приключване на въпроса.\"Според мен нещата отиват към приключване, а не към отлагане. Отлагането най-вероятно ще бъде безкрайно и докато върви отлагането ще кацнат едни F-16, които ще бъдат произведени след 4-5 години и българският народ ще плати 2,2 млрд. лв. Цялата пушилка беше заради впрягането на българския народ да плати 2,2 млрд. за чертежи. Това беше целия цирк, ако не сте го разбрали - вече го знаете\", коментира той. ", "date": "2019.06.21", "title": "Партийната субсидия оцеля, не можа да стане лев за глас (обновена)"}
{"url": "https://offnews.bg/sviat/tramp-vdignal-samoletite-sreshtu-iran-posle-se-otkazal-ot-voennia-uda-705836.html", "text": "Американският президент Доналд Тръмп е одобрил военни удари срещу Иран в отговор на свалянето на дрон за наблюдение на стойност 130 милиона долара, но след това се е отказал от атаките, съобщи вестник Ню Йорк Таймс, като се позова на служители на администрацията, предаде БНР. Първоначално Тръмп е одобрил удари срещу цели като радари и ракетни батареи, които е трябвало да бъдат извършени малко преди зазоряване, за да се намали риска за иранските военни или цивилните граждани. Самолетите са били във въздуха, а корабите в позиция.Това щеше да е третото военно действие на Тръмп срещу цели в Близкия изток, казва още вестникът. Президентът вече е удрял цели в Сирия през 2017 и 2018 година.Все още обаче не е ясно дали атаките срещу Иран предстоят, тъй като не се знае дали отменянето на ударите е дошло заради промяна на намеренията на президента или заради загрижеността на администрацията по отношение логистика или стратегия.", "date": "2019.06.21", "title": "Тръмп вдигнал самолетите срещу Иран, после се отказал от военния удар"}
{"url": "https://offnews.bg/politika/elena-joncheva-i-petar-vitanov-veche-ne-sa-deputati-705833.html", "text": "Народните представители приеха оставките на депутатите от парламентарната група на \"БСП за България\" Елена Йончева и Петър Витанов.Двамата депозирали оставките си вчера. Основанието за това решение е, че на изборите за Европейски парламент бяха избрани за евродепутати от листата на БСП. В българския парламент не ще бъдат заменени със следващия в листата. ", "date": "2019.06.21", "title": "Елена Йончева и Петър Витанов вече не са депутати"}
{"url": "https://offnews.bg/temida/bivshiat-zam-kmet-evgeni-krusev-e-oblagodetelstval-dzhi-pi-grup-za-gr-705837.html", "text": "Специализираната прокуратура внесе в Специализирания наказателен съд обвинителен акт срещу бившия зам.- кмет по транспорт Евгени Крусев. Той е предаден на съд за това, че от 27 юни до 05 декември миналата година е нарушил служебните си задължения по Закона за обществените поръчки, както и задълженията, възложени му със Заповед на кмета на Столична община. Предприел e действия за съществено изменение на сключения договор с „Джи Пи Груп“ АД за обществена поръчка (обявена с Решение № СОА17-РД93-157 от 08 август 2017 г.) а именно: промяна в носещата конструкция на трамвайния релсов път с контактна и кабелна мрежа по улица „Алабин“ и улица „Граф Игнатиев“ (1 225,55 метра) с нов тип напречен профил, включващ околорелсова еластична виброизолационна система в съчетание с носеща конструкция от типа „плаваща плоча“. С това е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС.Така са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности.Завишените цени в полза на „Джи Пи Груп“ се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето. Дружеството „ПСТ градска среда зона 2“ ДЗЗД предложило цена от 5 072 233,22 лв. без ДДС, а „Трейс РВП“ ДЗЗД – 4 846 490,15 лв. без ДДС. Офертната цена на „Джи Пи Груп“ АД била по-висока с 517 661,69 лв. без ДДС спрямо тази на „ПСТ градска среда зона 2“ ДЗЗД и със 743 404,75 лв. с ДДС спрямо офертата на „Трейс РВП“ ДЗЗД. Наред с това, съгласно изменението на проекта, в кривата на ул. „Алабин“ и ул. „Граф Игнатиев“ били положени 144 м обикновени релси Ri60(60R1), а не предвидените в договора за обществена поръчка - тип „60R2 – 290GHT,съгласно БДС EN 14811“. Те били актувани, отчетени като изпълнени и платени на изпълнителя два пъти с два протокола – веднъж с цялото количество релси от 4960 метра, и веднъж с друг протокол.Така общината е била ощетена с още 21 707,14 лв с ДДС от невложени при строително-монтажните работи 144 м. обикновени релси. Според обвинението Евгени Крусев е съзнавал противоправността и наказуемостта на деянието си. Знаел е, че нарушава нормативните изисквания за изменение на обществени поръчки и възложените му с длъжностнахарактеристика и заповед задължения. Неправомерно е създал облагодетелстващи условия на конкретен правен субект при участието му в процедурата по избор на изпълнител, довели до отстраняване на участник, врезултат на предложен различен вид конструкция при изработване на виброизолационна система.Евгени Крусев е с мярка за нeотклонение „Подписка“ и наложена забрана да напуска страната. Предстои Специализиваният наказателен съд да насрочи дата за разпоредително заседание по делото. ", "date": "2019.06.21", "title": "Бившият зам.-кмет Евгени Крусев е облагодетелствал Джи Пи Груп за Графа, твърди спецпрокуратурата"}
{"url": "https://offnews.bg/zdrave/uhapvane-ot-nasekomi-kak-da-razpoznaem-iztochnika-parva-pomosht-705838.html", "text": "Топлото време активизира жилещите насекоми. Особено застрашени са децата, при които едно ухапване може да създаде сериозен здравословен проблем. Понякога е трудно да разберем кой е бил източникът. Все пак има симптоми, по които можем да го разпознаем. Има ли ефективни мерки за предпазване и какво да правим, когато се случи.КомариНай-често се срещат около водоеми със застояла вода. Активни са от март до септември, особено нощем и преди дъжд.Възможно е да не почувствате ухапване. На мястото се появява леко подуване, което предизвиква сърбеж, а зоната наоколо се зачервява.Комарът не е безобидно насекомо. Някои от видовете пренасят малария и вирусни инфекции. Алергията към комарите също е често срещана. А през последните три години са основни преносители и на западнонилска треска.Сърбежът ще намалее, ако намажете мястото с разтвор на хлебна сода (1 ч.л. сода в 1 ч.ч. вода).Обработвайте всички открити места по тялото с репелент. Купувайте препаратите от аптека. За децата се предлагат специални средства, затова не пропускайте да прочетете какви са възрастовите ограничения за ползване.Оса или пчелаАктивни са през лятото, в светлата част на денонощието, по поляни, градини, ливади. Привличат ги сладки храни, плодове, цветя, парфюми с цветен аромат, дрехи с неонови цветове.При ухапване усещате рязка болка и парене, в центъра на ухапването може да се види жилото на насекомото. Отровата, която отделя при ужилване, предизвиква подуване. Болното място се зачервява и става горещо. Особено опасна е алергичната реакция при ухапване в областта на главата, в отделни случаи може да бъде животозастрашаваща. Ако пострадалият е малко дете, незабавно потърсете лекарска помощ.Отстранете жилото с пинсета, промийте раната с етилов спирт и намажете мястото с йодна тинктура. Вземете антихистаминово средство, ако сте алергични, поставете лед в кърпа на ужиленото място. Болката може да намалее, ако притиснете към ужиленото тампон с прокаин (местен анестетик).Не оставяйте на открити места сладки храни, плодове, не ходете боси по тревни площи.КърлежУхапването не се усеща, защото кърлежът обезболява раната със слюнката си и се впива в кожата. Около ухапаното се появява зачервяване, но раната не сърби. Кърлежите пренасят смъртоносни болести – борелиоза (Лаймска болест), енцефалит и др.Най-добре е веднага да потърсите медицинска помощ. Специалистите ще извадят кърлежа и ще назначат по-нататъшно лечение. Ако все пак сте далеч от здравно заведение, опитайте внимателно да извадите кърлежа с пинсета, с въртеливи движения, за да не остане главичката му в кожата. Обработете раната с етилов спирт и потърсете лекарска помощ. Затворете в бурканче кърлежа и го отнесете за изследване. При опасност от заразяване с Лаймска болест обикновено се включва прием на антибиотици, назначени от лекар.Покрийте тялото – висока яка, дълги панталони и ръкави, шапка. Макар подобна идея да не е за предпочитане в горещите дни, ако дрехите са от лека, светла материя ще ви предпазят, а и кърлежите ще са по-лесно забележими. Съществуват репеленти, с които можете да се напръскате. След излет, особено в „диви“ зони, внимателно преглеждайте тялото си.Зли мухиСрещат се около бързотечни реки, където се развиват личинките им. Хапят в горещи дни. Ухапването често не се усеща, защото насекомото отделя слюнка, която обезболява мястото. Минути след ухапването се появяват парене, силен сърбеж и червен оток.Слюнката на тези мухи е отровна. Отокът спада след няколко дни, а нетърпимият сърбеж може да продължи до седмица. Обикновено децата разчесват ухапаното место до кръв и поява на ранички. При повече ухапвания е възможно повишаване на температурата и поява на признаци на обща интоксикация. Особено внимателни трябва да бъдат хората, които имат алергия към насекоми.Натрийте ухапаното място с амонячен спирт и поставете лед. Може да вземете и противоалергично средство.Използвайте репелент.МравкиАктивни са от пролетта до есента, най-често обитават горите и парковете.Мравките не хапят, а изстрелват струйка отровна мравчена киселина. Постадалият усеща остра болка, мястото се зачервява, може да се появи малък мехур като след изгаряне. Не е изключено да предизвикат дерматит или алергична реакция. Обикновено ухапването от мравки е безвредно, освен в случаите, когато става дума за множество ухапвания. Тогава е добре да потърсите лекарска помощ.Можете да неутрализирате действието на мравчената киселина със разтвор на сода бикарбонат или да натриете мястото със слюнка. Ако условията позволяват, можете да сложите върху ухапаното лед.Дръжте децата по-далеч от мравуняци. Репелентите не помагат срещу мравки.Общи показания за реакция при ужилване от насекомиПоставете лед върху поразеното място. Той действа като местна упойка и снема отока.Ако няма раничка, обработете мястото с йодна тинктура.Намажете засегнатото място с мехлем от невен. Той действа като антисептик и предотвратява възпалението.Ако сте алергични към ухапване от някакъв вид насекоми, вземете противоалергично средство.Добро средство при ухапвания от комари е маслото от чаено дърво. То има противовъзпалителни, антибактериални и противовирусни свойства, премахва отока и сърбежа.Кога е наложително да потърсите лекарска помощ:- при ухапване на малко дете от оса или пчела;- ако сте алергични;- ако ухапванията по тялото са повече от 10;- ако след ухапване се подуят лимфните ви възли;- ако сте ухапани от кърлеж;- ако след ухапването се почувствате зле, вдигнете температура, имате гадене или повръщате;- ако отокът на поразеното място не спада;- ако на мястото на ухапването се появи гной.", "date": "2019.06.21", "title": "Ухапване от насекоми - как да разпознаем източника, първа помощ"}
{"url": "https://offnews.bg/politika/danchev-namaliavaneto-na-subsidiite-e-s-tcel-bsp-da-ne-specheli-izbor-705829.html", "text": "ГЕРБ използва суматохата за субсидиите, за да вземат нов заем. Новият дълг от 300 млн лв., няколко месеца преди изборите, изглежда подозрително, както и обяснението, че това ще финансира закупуването на самолетите, а още не е ясна цената на тази покупка. Това заяви народният представител от ПГ на „БСП за България“ Димитър Данчев пред БСТВ, цитиран от партийния пресцентър. „Намаляването на субсидиите е с една цел - БСП да не спечелят изборите. Целта е да се унищожи БСП, но това също ще срине цялата политическа система. Действията на ГЕРБ и ДПС са опит да се спре всеки противопоставил се на статуквото.“, коментира още Данчев и допълни, че управляващите и ДПС са в коалиция.„За някои от партиите финансирането от сенчестия бизнес не е проблем. На тези, които искат да се финансират от законния бизнес, ще им бъде трудно. Кой утре ще реди листите - дали това ще са партийните централи или олигарсите, които ще ги финансират?“, попита народният представител. Той коментира и отказа на управляващите да обсъдят с БСП въпроса за финансирането на партиите от държавата. „ГЕРБ отказаха диалог с нас, но притичаха при ДПС, когато бяха повикани от тях и се съгласиха веднага на техните предложения. Преди няколко месеца управляващите предлагаха финансиране на вероизповеданията, за да се гарантира националната сигурност. Партиите не са ли част от националната сигурност“, заяви Димитър Данчев, като подчерта, че субсидиите са гаранция за политически плурализъм и демокрация в държавата. Той изрази притеснения, че политическите партии ще започнат да обслужват бизнеса.„ГЕРБ и ДПС правят директен опит за приватизация на политическия живот в страната. Ще направим необходимото, за да информираме европейските ни партньори, за да видят какво се случва с демокрацията и политическата система в България.“, завърши Данчев.", "date": "2019.06.21", "title": "Данчев: Намаляването на субсидиите е с цел БСП да не спечели изборите"}
{"url": "https://offnews.bg/futbol/fernando-tores-shte-okacha-butonkite-705841.html", "text": "Бившият нападател на испанския национален отбор и настоящ такъв на японския Саган Тосу - Фернандо Торес обяви, че прекратява кариерата си.35-годишният футболист ще даде специална пресконференция в неделя, когато ще обясни подробно мотивите си за това решение.\"Искам да съобщя нещо важно. След 18 наистина вълнуващи години, дойде времето да сложа край на своята футболна кариера.В неделя, на 23 юни, в 10:00 часа сутринта японско време, ще дам пресконференция и повече подробности. Ще се видим там\", публикува Торес в официалния си профил в социалните мрежи.Нападателят направи име в Атлетико Мадрид в началото на века, след което премина в Ливърпул и изигра силни 4 сезона, като вкара 81 гола в 142 мача.Последва не толкова успешен период в Челси, кратък престой в Милан под наем и завръщане в Атлетико преди да замине за Япония миналата година, но не му потръгна и в Саган Тосу.Той бе част от най-големите успехи в историята на испанския футбол, като спечели 2 европейски първенства и стана световен шампион. През 2008-а вкара гола, с който Ла Фурия надви Германия на финала на еврофиналите.", "date": "2019.06.21", "title": "Фернандо Торес ще окача бутонките"}
{"url": "https://offnews.bg/obshtestvo/fandakova-za-borisovata-planat-za-pup-da-se-preraboti-vkliuchete-i-t-705842.html", "text": "Кметът на София Йорданка Фандъкова иска проектът за Подробен устройствен план на Борисовата градина да бъде преработен и подложен на ново обществено обсъждане. Това става ясно от нейно становище, в което излага своите предложения за промени в проекта за парка. В становището на Фандъкова се казва: Парк „Княз Борисовата градина“ е знаково място за София, любимо на поколения софиянци. Изграждането на парка започва в годините след Освобождението, като за него са се грижили градинари, чийто имена и до днес остават в историята на градинското и парково изкуство, като Даниел Неф и Йосиф Фрай. 130 години след изработването на първия устройствен план на градината от Даниел Неф, започваме обсъждането на настоящия проект за Подробен устройствен план, чиято основна цел е да съхрани и опази историческия вид на Борисовата градина, която е сред най-големите богатства на София. През 2014 г. Столичният общински съвет реши изработването на проекта за Подробен устройствен план на Борисовата градина да се възложи след провеждане на публичен конкурс.За провеждането на конкурса бяха определени следните основни принципи: 1. Да не се допуска ново строителство на сгради в парка. 2. Намесата в резерватната част да е само за реставрационни или консервационни дейности; 3. С механизмите на плана да се прецизира така, че да бъде решен проблемът със съществуващите обекти - частна собственост в полза на общественото им ползване.Заданието на плана показва ясната политическа воля за запазване на парка и законовото спиране на всякакви инвестиционни намерения от страна на собственици на частни обекти, придобити в периода 1997 – 2005 г. Замените и продажбите на държавни и общински имоти на територията на парка във времето на прехода са тежко наследство, с което трябва да се справим по законов ред, така че да гарантираме целостта на парка и да го освободим от несвойствени дейности.През 2017 г. по моя заповед са проверени всички терени на територията на парка, които се стопанисват от дружеството „Софийски имоти“ и сключените договори за наем за прекратени. С доклад до Столичния общински съвет предлагам 4-те терена („Кръглото кафене – Кривите огледала“, „Велописта“, „Детски кът – Водното каналче“ и „Трите дансинга“) да бъдат върнати за управление на Столична община.Въз основана на анализ на собствеността се установяват неточности в кадастралните регистри, които са използвани от проектанта. Поради тази причина възлагам изготвяне на правен анализ на собствеността, който да изследва съществуващите актове за общинска и за държавна собственост и те да бъдат отразени коректно в подробния устройствен план. За имотите, които са маркирани като „неустановена собственост“ в проекта, Столична община разполага с актове за общинска собственост.Конкурсът за разработване на проекта за ПУП на Борисова градина беше спечелен от дружеството „Ковачев архитекти“, което предложи най-консервативният вариант за запазване на парка. Изработването на плана от арх. Ковачев и неговия екип започна през 2016 г. , а проектът е предаден за разглеждане и обсъждане през 2019 г.В настоящето становище изразявам своите предложения по представения за обществено обсъждане проект, които настоявам да бъдат включени в окончателния вариант на плана:Да не се възстановява сградата на Климатичното училище по архивни данни, каквото е предложението в проекта. Теренът да бъде запазен като част от зелената система на Борисовата градина.Конната база и базата на „Спортна София“ да се запазят на местата, на които са, като не съм съгласна с предложението да се местят на нови терени в парка. Конната база от години е място, на което децата на София се запознават с конния спорт, а много деца със специални потребности идват тук със своите родители.Да не се допуска никакво ново строителство на сгради за създаване на „Музей за зелена памет“ на мястото на автокъща „Капитолия“. За осигуряване на достъпа до парка, без да се допуска движение на автомобили в него, подкрепям предложението за изграждане на подземен паркинг под съществуващия в момента терен на автокъщата.Да се разгледа възможността за възстановяване на атракциона „Кривите огледала“ в съществуващата в момента малка сграда на терена на автокъща „Капитолия“.  от Борисовата градина. Да не се допуска застрояване в имота на съществуващия преди години ресторант „Тенекиите“. Да не се допуска създаването на нови паркови оси при Обелиска и от стадион „Юнак“ към Розариума.В специфичните правила и норми да се опишат ясно допустимите дейности за реконструкция и ремонт на съществуващите спортни съоръжения. Те трябва да бъдат запазени като обществена база за спорт, като не се допуска увеличаване на съществуващата застроена площ. Да се преосмисли подлезът при Строителния техникум и да се предложи вариант за широко и безопасно пешеходно преминаване на ниво терен между Борисовата градина и градската територия. Вкарването на пешеходното движение в подлез ще затрудни придвижването на пешеходците.Да се подобри структурата на веломрежата в парка на местата на връзка с околните територии. Политиката на Столична община да поощрява велосипедното движение изисква да се отдели особено внимание на възможността за безпрепятствен и удобен велосипеден достъп от съседните територии, като се гарантира безопасността на пешеходците.Не подкрепям предложението в проекта за изграждане на атракционна железница на част на участък от съществуващата жп линия.Да се прецени възможността за разширяване на обхвата на плана, като се присъедини и територията около река Аджибарица, граничеща с парка, която попада в плана на жилищния комплекс Дианабад.Считам за целесъобразно планът да се преработи съгласно приетите предложения, след което да се проведе процедура по ново обществено обсъждане. ", "date": "2019.06.21", "title": "Фандъкова за Борисовата: Планът за ПУП да се преработи, включете и територията до р. Аджибарица"}
{"url": "https://offnews.bg/ikonomika/teletol-api-iskreno-ni-iznenada-705844.html", "text": "Никой не ни е информирал, че Агенция Пътна Инфраструктура \"няма да позволи\" на нашето дружество Телетол да започне продажба на електронни винетки, като едностранно е прекратила сключения с нас на базата на \"неосъществена техническа съвместимост\". Научихме за това решение от медиите. Това се казва в позиция на фирмата, изпратена до медиите от управителя Мартин Димитров.Това решение, ако е вярно, искрено ни изненадва и днес нашият екип ще отправи официално запитване към АПИ за появилата се информация и дали тя е истинска или \"фалшива\" новина, заявяват от Телетол, в която съсобсвеник е бившата певица ЛиЛана.От компанията заявяват и че след като установят фактите и причините, компанията ще организира публична среща, на която да запознае обществеността с реалната ситуация и фактите около нея.Според компанията свободата на този \"нов\" пазар за доставчици ще реши проблемите на хиляди български граждани, които от старта на системата за електронни винетки и в условията на пазарен монопол на 1 доставчик, загубиха вяра и доверие в електронните системи.Вчера от АПИ обявиха следното:", "date": "2019.06.21", "title": "Телетол: АПИ искрено ни изненада"}
{"url": "https://offnews.bg/112/verizhna-katastrofa-s-zhertvi-i-raneni-na-trakia-dvizhenieto-kam-mo-705847.html", "text": "Верижна катастрофа блокира движението по магистрала „Тракия“ в посока Бургас, двама души са загинали, има пострадали, съобщи МВР. Магистралата се затваря от км.321, а трафикът към морето се пренасочва от Карнобат през Айтос. Сигнал за тежкия пътен инцидент в района на пътен възел „Българово\" е получен около 10.40 часа.По първоначални данни в района е възникнала верижната катастрофа между 4-5 коли. На място са пътни патрули и екипи на спешна помощ. Предстои оглед и изясняване на обстоятелствата довели до пътния инцидент. ", "date": "2019.06.21", "title": "Верижна катастрофа с жертви и ранени на \"Тракия\", движението към морето през Айтос"}
{"url": "https://offnews.bg/drugi/dzhudistat-ivajlo-ivanov-shte-nosi-znameto-pri-otkrivaneto-na-evropej-705848.html", "text": "Джудистът Ивайло Иванов ще е българският знаменосец по време на тържественото откриване на вторите Европейски игри в Минск.Церемонията е днес, петък, с начален час 20.00 на стадион „Динамо“ и в нея ще участват делегациите на 50-те участващи държави.Ивайло ще бъде наш представител в кат. 81 кг, той е бронзов медалист от европейското през 2016 г. и е сред надеждите ни за призово място в Минск.България участва с 85 състезатели в 15 спорта на Европейските игри в беларуската столица.Преди откриването започват квалификациите в няколко спорта, в които ще стартират боксьорите Тинко Банабаков, Радослав Панталеев и Петър Белбаров, както и състезателите на стралба с лък Иван Банчев и Добромира Данаилова.", "date": "2019.06.21", "title": "Джудистът Ивайло Иванов ще носи знамето при откриването на  Европейските игри"}
{"url": "https://offnews.bg/kultura/unikalniat-proekt-medeia-s-edinstveno-predstavlenie-na-antichnia-tea-705795.html", "text": "На 28 юни 2019 г., представлението „Медея“, ще бъде представено за първи и единствен път от 40 години на сцената на Античен театър в Пловдив.Уникалният проект, подготвян в продължение на 3 години, е актуален прочит на поставените в творбата на Еврипид общочовешки теми за правото на живот, за избора, предателството, за любовта и отмъщението. Проектът е и със силен социален фокус. Инициативата събира в съвместна работа утвърдени имена от областта на театъра, деца от различни етноси в Пловдив – от ромската, турската, еврейската, арменска и българска общност.Целта му е да покаже как един от най-мрачните и нелеки за осмисляне митове за Язон и Медея, могат да послужат за база на психодраматична игра, чиято цел е да демонстрира образователните и интеграционните възможности на съвременния театрален продукт, като включва деца от различни етнически общности в театралната игра, за да им помогне да придобият нравствен поглед за света, да развият нови качества умения.„Идеята беше да направим едно обучение за античната митология, но през мита за Медея. Социодраматична игра, в която те разработват стратегии за справяне в кризисна ситуация, каквато е ситуацията на конфликт в семейството. Децата направиха рисунки, които разказват за основния конфликт между майката и бащата, и които бяха изложени в Пловдив. Тази година дойде идеята да направим още по-голяма изложба, в която включихме техните реакции от обученията и коментарите им, които са част от фонограмата на изложбата „Терен Медея“, която най-неочаквано посети най-добрите музейни пространства в София – Софийска градска художествена галерия и Квадрат 500, и представи целия ни подход за работа с деца“, разказва  Снежина Петрова.Противно на очакванията, децата най-често рисуват сватба. Психодрамата събужда емоцията, а чрез нея малките могат интуитивно да разберат сериозните конфликти от света на възрастните и да ги преработят.\"Защо използваме точно Медея за такива благородни каузи? Нека да мислим за Медея, до момента, в който решава да отмъсти, да си я представим като майка и като всяка една от нас, когато не сме в критична ситуация. Този проект ни учи как светът може да се обърне и как от бял може да стане черен. Учи ни как да предотвратим кризата или как да оцелеем в нея. Медея е урок по оцеляване в криза. Затова започваме работа с най-малките, защото те ще бъдат нашите посланици в семействата\", убедена е Снежина Петрова\"Впечатлена съм от това с какъв позитивизъм протича целия процес, как всеки се включва на 100%. Представянето на целия проект в продължение на две години създаде естествен интерес и мисля, че хората, които ще дойдат на спектакъла, ще дойдат наистина подготвени за него\", допълва тя.Представлението наистина е грандиозно. Режисьор е Десислава Шпатова, а освен едни от най-талантливите актьори, в спектакъла участват: група „Вакали“, която много рядко българските зрители могат да видят, единственият изпълнител на баян в България Стоян Караиванов, Античен хор – студенти от НБУ и разбира се – децата. За тях преживяването е голямо. Това не е детски спектакъл, а включване на децата в съвременното изкуство, с усилията на целия екип.\"Проектът показа, че няма нищо страшно и невъзможно да се работи с тези деца, защото те са прекрасни. Моите деца също са включени в проекта и вълнението е огромно. Успяхме, благодарение на силната вяра в каузата, огромната подкрепа и отдадеността на 100%. Театърът е празник, но за този празник се готвиш дълго време.\" - категорична е Снежина Петрова.Фейсбук страница на събитието . Билети - на всички каси на EasyPay в страната и онлайн .", "date": "2019.06.21", "title": "Уникалният проект 'Медея' с единствено представление на Античния театър (видео)"}
{"url": "https://offnews.bg/sviat/pri-bezreditcite-v-tbilisi-postradaha-240-dushi-705869.html", "text": "По време на сблъсъците в грузинската столица са пострадали 240 души, сред тях 80 полицаи, съобщи ръководителят на центъра за неотложна помощ и координация в извънредните ситуации Автандил Талаквадзе, цитиран от Интерфакс.Според него 102 души са настанени в болници за лечение. Зам-министърът на здравеопазването Заза Бохуа посочи, че повечето от пострадалите са с травми на очите, натъртвания и навяхвания. Състоянието на един пациент е тежко, двама са оперирани.Безредиците в Тбилиси започнаха вечерта на 20 юни с участието на хиляди граждани, провокирани от това, руският депутат Сергей Гаврилов по време на заседанието на Междупарламентарната асамблея на православието е седял на мястото на председателя на грузинския парламент и е говорил на руски език. Протестиращите искат оставката на парламентарния шеф Иракли Кабахидзе, на вътрешния министър Георгий Гахария и на ръководителя на Съвета за национална сигурност Вахтанг Гомелаури.Преди това в грузинските медии се появи информация, че Гаврилов е участвал в бойните действия срещу Грузия на страната на Абхазия. Самият Гаврилов е отрекъл това и казал, че никога не е воювал в горещите точки, не е носил оръжие и не е посещавал Абхазия от момента на обявената й независимост.Протестиращите снощи са опитали да щурмуват сградата на парламента на площад „Руставели“, но спецчастите са ги разпръснали с акустични пушки, сълзотворен газ, водометни машини и гумени куршуми. Сред пострадалите има и журналисти, един телевизионен оператор е изгубил окото си.Руският зам.-министър на външните работи Григорий Карасин смята, че радикалната част от грузинската опозиция е използвала посещението на руската делегация на Междупарламентарната асамблея на православието, за да организира безредиците. „Това за пореден път показва емоционалния заряд на радикалната част от грузинските политици, които правят всичко, за да попречат за нормализирането на отношенията между Москва и Тбилиси“, казва Карасин, цитиран от ТАСС. Той подчертава, че руската страна ще продължи „методично и спокойно да работи за укрепването и активизирането на отношенията с Тбилиси“.Според Кремъл събитията в грузинската столица са русофобска провокация. „Не може да не сме крайно обезпокоени от факта, че е имало агресивни прояви спрямо граждани на Русия. Била е пряко заплашена личната им безопасност, а на фона на международния междупарламентарен форум това предизвиква осъждане“, коментира прессекретарят на руския президент Дмитрий Песков, предаде РИА Новости.Президентката на Грузия Саломе Зурабишвили е определила Русия като враг и е посочила, че онези, които провокират вътрешния конфликт, осъществяват руска политика. По-късно тя е прекъснала визитата си в Беларус и е отпътувала обратно, за да бъде „редом със своя народ“. Грузинската опозиция обяви, че в петък вечерта свиква „абсолютно мирен митинг“.", "date": "2019.06.21", "title": "При безредиците в Тбилиси пострадаха 240 души"}
{"url": "https://offnews.bg/turizam/betonomorie-pak-izliza-na-protest-i-iska-veto-na-prezidenta-705826.html", "text": "За днес е насрочен нов протест под надслов \"Бетономорие\". Любителите на природосъобразния туризъм, а не на панелните гета по Черноморието, които изгониха стотици хиляди българи да почиват на Халкидики, ще поискат от президента Румен Радев да наложи вето върху гласуваните текстове в Закона за Черноморското крайбрежие.Промените предвиждат палатки, кемпери и каравани да могат да бъдат разполагани само на изрично определените за целта места.Според протестиращите това е ограничение на свободното къмпингуване.", "date": "2019.06.21", "title": "Бетономорие пак излиза на протест и иска вето на президента"}
{"url": "https://offnews.bg/obshtestvo/na-tri-mesta-ostavat-bez-voda-v-sofia-705751.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Димитър Петков“ в „Зона Б-18“ налага спиране на водоподаването от 10:00 до 18:00 часа на ул. „Димитър Петков “ от ул. „Пиротска“ до бул. „Тодор Александров“. Изграждане на сградно водопроводно отклонение на ул. „Гургулят“ в Център налага спиране на водоподаването от 09:00 до 18:00 часа на ул. „Гургулят “ от ул. „Георги Сава Раковски“ до ул. „6-ти септември“. Прекъсване на сградно водопроводно отклонение на ул. „Търновска конституция“ в жк. „Надежда“ 2 налага спиране на водоподаването от 09:00 до 13:00 часа на ул. „Търновска конституция “ от ул. „Христо Силянов“ до ул. „Горни порой“, ул. „Горни порой“ от ул. „Търновска конституция“ до ул. „Йордан Хаджи Константинов – Джинот“. ", "date": "2019.06.21", "title": "На три места остават без вода в София"}
{"url": "https://offnews.bg/obshtestvo/vremeto-dnes-zhega-moreto-toplo-i-bez-valni-idealno-za-plazh-705824.html", "text": "Днес времето ще бъде предимно слънчево, а след обяд - горещо, показва прогнозата на НИМХ.В следобедните часове ще се развива купеста, над планинските и северните райони - и купесто-дъждовна облачност, и на места там ще превали и прегърми. Възможни са локални интензивни валежи и градушки. Вятърът ще е слаб, от север.Максималните температури ще са между 29 и 34 градуса.Над Черноморието ще е слънчево, след обяд - с временни увеличения на облачността. На отделни места по северното крайбрежие краткотрайно ще превали. Ще духа слаб северен вятър. Максимални температури: между 30 и 32 градуса. Температурата на морската вода е 24-27 градуса. Вълнението на морето ще е 1-2 бала.Над планините преди обяд ще е предимно слънчево. Около и след пладне ще се развива купеста и купесто-дъждовна облачност и до вечерта на много места ще превали и прегърми, като в отделни райони са възможни и мощни гръмотевични бури. Ще духа слаб север-северозападен вятър. Максимална температура на 1200 метра - около 23 градуса, на 2000 метра - около 15 градуса.През почивните дни ще бъде предимно слънчево, с максимални температури над 30 градуса, в отделни райони в Горнотракийската низина и източната част на Дунавската равнина - и над 35 градуса.", "date": "2019.06.21", "title": "Времето днес: Жега, морето топло и без вълни, идеално за плаж"}
{"url": "https://offnews.bg/obshtestvo/bager-e-unishtozhil-chast-ot-diunite-v-kamchia-705821.html", "text": "Багер е унищожил част от дюните в Камчия, съобщи екокоалицията \"За да остане природа в България\".\"И докато правителство и парламент се борят с къмпингарите, неизвестен булдозер се бори и заравнява дюните на Камчия!\", написаха от екокоалицията във Фейсбук и тагнаха премиера Бойко Борисов и министъра на околната среда и водите Нено Димов.Към публикацията има и снимки, показващи унищожените дюни. Министърът на туризма Николина Ангелкова разпореди проверка по случая. Екипи на ведомството на място ще проследят има ли и какви са нарушенията по крайбрежието, обявиха от министерството. Унищожаването на дюните се случва на фона на екопротести срещу презастрояването на Черноморието и против ограниченията за диво къмпингуване. ", "date": "2019.06.21", "title": "Багер е унищожил част от дюните в Камчия"}
{"url": "https://offnews.bg/sviat/hiliadi-gruzintci-opitaha-da-shturmuvat-parlamenta-v-tbilisi-zaradi-ru-705822.html", "text": "Хиляди грузинци се опитаха да щурмуват сградата на парламента в Тбилиси. Недоволството беше предизвикано от това, че руски депутат е говорил от креслото на председателя на парламента по време на международно събитие. Депутатът Сергей Гаврилов е предвождал руска парламентарна делегация в Междупарламентарна асамблея на Православието.В отговор опозицията организира протест. Демонстрантите обвиниха за случилото се властта и настояха за оставките на председателя на парламента Иракли Кобахидзе, министъра на вътрешните работи Георгий Гахария и директора на Службата за национална сигурност Вахтанг Гомелаури. Протестиращите опитаха да влязат в сградата, но бяха спрени от полицията.Стигна се до сблъсъци. Полицията използва сълзотворен газ и гумени куршуми, за да разпръсне протеста. Има пострадали от вдишване на газ, на място са десетки линейки. Вътрешният министър нарече случилото се щурм срещу държавни институции и призова всички да се подчиняват на закона.Според опозицията Русия е окупатор на грузинска територия и няма право да изпраща делегация и да ръководи заседанието.", "date": "2019.06.21", "title": "Хиляди грузинци опитаха да щурмуват парламента в Тбилиси заради руски депутат"}
{"url": "https://offnews.bg/tenis/grigor-tarsi-prosvetlenie-v-jogata-snimka-705843.html", "text": "След отпадането си от първия кръг на турнира от сериите АТР 500 в Куинс, най-добрият ни тенисист Григор Димитров се отдаде на йогата.Българинът отбеляза меджународния ден на духовната практика, който е днес, публикувайки снимка в официалния си профил в социалната мрежа Инстаграм с текст, който гласи: \"Йогата ми помага да обмислям нещата по-добре\".Учението е система от физически, умствени и духовни практики, чиято цел е да се трансформират тялото и ума. Йога е една от шестте индуистки философски школи, която приема медитацията за основно средство за постигане на освобождението.През 2014 година от Организацията на обединенените нации приемха декларация, която гласи, че на 21 юни ще бъде честван като Международен ден на Йога.Иначе Димитров разполага с предостатъчно време да се отаде на духовната практика, след като се очаква следващото участие на българина да е в Уимбълдън. Третият турнир за годината от Големия шлем в тениса, започва на първи юли.", "date": "2019.06.21", "title": "Григор търси просветление в йогата (снимка)"}
{"url": "https://offnews.bg/politika/gej-paradat-ni-e-struval-malko-nad-90-000-lv-705835.html", "text": "За осигуряване на обществен ред и безопасност на движението по време на провеждането на София прайд 2019 от държавния ресурс са изразходвани 91 455,10 лв. Това включва и възнаграждението за положен извънреден труд и осигуровки върху него за служителите.Това отчете вицепремиерът с ресор вътрешен ред и обществена сигурност Красимир Каракачанов на въпрос от депутата от \"Атака\" Десислав Чуколов по отношение разходваните обществени средства за провеждането на София прайд 2019. Припомняме, че миналата седмица лидерът на \"Атака\" Волен Сидеров поиска оставката на Каракачанов заради \"похарчените милиони за охрана на \"София прайд\".Гей парадът се проведе на 8 юни, заедно със съпътстващите го събития \"Да запазим децата от разврата\" и Национален поход на семействата.В него са участвали 3-4000 човека, като за осигуряване на обществен ред и сигурност на шествието са били ангажирани поетапно 756 полицейски служители.През 2015 г. те са били 848, през 2016 г. - 1215. Тази година полицаите, които са използвани за охрана на това мероприятие са по-малко, подчерта Каракачанов.През 2015 г. държавният разход за събитието е бил в размер на 94 590 лв., през 2016 г. - 149 982 лв.На Похода за семействата са взели участие 400 човека, като са били ангажирани 42 полицейски служители. На шествието \"Да запазим децата от разврата\" участниците са били 80-100 души, а ангажираните служители на реда - 199 души.\"Всеки гей парад в България струва средно 100 000 лв. и около 1000 жители на МВР, които да се грижат за охраната на този парад. Защо е нужно това? На кого е нужно? На американското посолство, на Сорос? Нека те да ги дават тези пари. Защо Община София позволява това да се случва?\", обърна се към външния министър Чуколов. Каракачанов подчерта, че той също е против посланията на събитието, но то е разрешено от Софийска община.\"Аз винаги съм се противопоставял против тази джендърска тенденция и подобни прояви. Самият аз като гражданин бях на шествието на традиционното българско семейство. От друга гледна точка обаче, има закони в държавата. Споменах ви Закона за митингите, шествията и публичните прояви, според който всяко едно подобно мероприятие се охранява от органите на реда. Аз съм съгласен с Вас, че за подобни мероприятия подобни пари изглеждат много, но в края на краищата такъв е законът. Служителите на МВР при издадено разрешение на столична община са длъжни да охраняват всяка една публична проява в различните ѝ форми\"", "date": "2019.06.21", "title": "Гей парадът ни е струвал малко над 90 000 лв."}
{"url": "https://offnews.bg/futbol/petar-hubchev-iska-oshte-trima-novi-futbolisti-v-levski-705840.html", "text": "Треньорът на Левски Петър Хубчев държи в състава да бъдат привлечени още трима нови футболисти, пише \"Тема спорт\".Специалистът иска 26-кратните шампиони да бъдат подсилени задължително с класен централен нападател, крило и ляв бек.За първата позиция той разполага единствено със Станислав Костов и с младока Илия Юруков. Костов е наказан за мачовете с Ружомберок от Лига Европа. Оставането на последния в тима обаче не е сигурно.Вариант за флангови играч в нападение е младежкият национал Здравко Димитров. Той е собственост на изпадналия от елита Септември, но за Левски не е проблем да си осигури услугите му.Хубчев иска да бъде взет и бек, който да бъде алтернатива на Иван Горанов. За дясната зона на отбраната треньорът разполага с капитана Живко Миланов и младока Ивайло Найденов.", "date": "2019.06.21", "title": "Петър Хубчев иска още трима нови футболисти в Левски"}
