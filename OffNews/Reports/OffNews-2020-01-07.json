{"url": "https://offnews.bg/zdrave/750-signala-za-lipsa-na-medikamenti-v-aptekite-sa-podadeni-prez-2019-g-718908.html", "text": "750 са сигналите, от миналата година досега, за недостиг на медикаменти в аптечната мрежа, съобщи пред \"Хоризонт\" Боряна Маринкова от интернет платформата за липсващи лекарства. В над 65 на сто от случаите за липса на лекарства причината е в нарушени доставки заради производствени проблеми, уточни тя.Маринкова, която е изпълнителен директор на Българската асоциация за развитие на паралелната търговия с лекарства, коментира и случай с пациент, който в продължение на три месеца не е успял да открие предписаното му лекарство за високо кръвно налягане.Преди месеци, Желязко Даскалов от село в Севлиевско, подал сигнал до платформата, откъдето успели да му осигурят друг изчезнал медикамент, който също се покрива от Здравната каса.Пациентът разказва, че от НЗОК са му обяснили, че в началото на декември 2019 г. лекарството му за кръвно ще бъде налично, но той не го открил. Месец по-късно му обещали същото, но отново не намерил лекарството в аптеките. \"Последно като говорих с тях, ми казаха, че най-рано през февруари ще го има по аптеките, но дали ще бъде така...\", казва мъжът и уточнява, че не са му посочили причина за липсата на лекарството в аптечната мрежа.От Българската асоциация за развитие на паралелната търговия с лекарства, които заедно с федерация \"Български пациентски форум\" поддържат платформата за търсене на липсващи лекарства са направили проверка, която установила, че фирмата доставчик е имала временни периоди на недостиг. В момента обаче въпросното лекарство би трябвало да го има на българския пазар:\"Проверката на асоциацията е установила, че от миналата година лекарството е във временни и малко по-трайни епизоди на недостиг, които са се дължали на производствен проблем, заради който е нарушена ритмичността на доставките\", обясни Маринкова.Медикаментът е генеричен и се покрива от Здравната каса. От платформата вече са насочили пациента как да получи медикамента.От Здравната каса твърдят, че не са получавали уведомление от фирмата, че доставките на лекарството спират и би трябвало то да е налично в аптечната мрежа.От асоциацията са внесли две предложения за промени в Закона за лекарствата, чрез които да има възможност за доставка на дерегистрирани лекарства у нас. Предстои законопроектът да се внесе за първо четене в парламентарната здравна комисия.", "date": "2020.01.07", "title": "750 сигнала за липса на медикаменти в аптеките са подадени през 2019 г."}
{"url": "https://offnews.bg/futbol/ludogoretc-predstavi-novia-trenior-v-tcarsko-selo-718914.html", "text": "При огромен интерес в конферентната зала на комплекс „Царско село“, Лудогорец представи новия си треньор – Павел Върба, както и неговият щаб – Зденек Бечка и Мартин Тихачек, информира официалният сайт на разградчани.На пресконференцията присъстваха още директорът \"Спортна администрация\" Георги Караманджуков, изпълнителният шеф Ангел Петричев и капитанът Светослав Дяков.„Поздравявам всички, изненадан съм колко много хора дойдоха днес. Признавам си, че наистина това е много голямо предизвикателство\", заяви Върба. \"Познавам отбора и затова съм тук. Надявам се да не разочаровам ръководителите. Знам, че целите на Лудогорец са най-високите и се надявам, че с колегите ми ще успеем да ги изпълним“, каза още чехът.„Това, което ме убеди да дойда са големите амбиции на Лудогорец. Играят редовно в Европа. Целите на тима наклониха везните да дойда. Също така гледах и последните шест мача на Лудогорец, видях силата, която притежава. Дайте ми време и сами ще видите какво ще се случи“, добави чехът. „Не идвам в отбор, който тепърва се изгражда. Видяхме каква висока класа има отбора, няма да го градя от самото начало. Това е плюс за мен, няма да правя много промени.Уважавам работата на треньорите преди мен. Не се притеснявам или страхувам напротив - радвам се да работя тук. Наистина искам да продължа работата, която е вършена тук, а тя е добра. Искам да продължа тази тенденция. Не виждам причина защо да няма доверие помежду ни. Всеки отбор търси играчи, за да увеличи конкуренцията в тима. Не бих ви казал имена към този момент“, каза още специалистът.На въпроса за предстоящите мачове с Интер чехът отговори така:„Всички очаквате тези мачове с Интер, вярвам, че имаме шансове. Едно към 99 не е добра ставка на шансовете за мача, но пробвайте да сложите 100 лева на този коефициент и може да ви излезе. Обичам отбори, където звездите работят за тима.Твърдя, че Лудогорец е такъв отбор. Най-голямата опасност идва от софийските грандове, те ще се опитат да спрат Лудогорец. По отношение на качеството на българското първенство – мислех, че нивото е по-ниско от чешкото, но в крайна сметка силите са изравнени. Единствената ми препоръка е, че някои стадиони може да бъдат подобрени“, допълни специалистът.„Говорим с ръководството на клуба – търсим един дефанзивен и един офанзивен играч. Имаме предвид и изтичащите договори на някои играчи. Вярвам, че по-лесно протичат нещата, ако се заемеш по-рано отколкото, когато те притиска времето и трябва да го направиш. Не виждам причина Кешеру да не остане ако играча и клуба се разберат“, смята той.Върба бе запитан кой тип играч би ли искал да има в Лудогорец – Меси и Роналдо. „Жалко е, че не можем да купим някой от тях. Бих ги искал и двамата. Играчът, който искаме трябва наистина да може да ни помогне, а не просто да привлечем някой човек“.", "date": "2020.01.07", "title": "Лудогорец представи новия треньор в \"Царско село\""}
{"url": "https://offnews.bg/sviat/iaponia-izdade-zapoved-za-arest-na-saprugata-na-izbiagalia-shef-na-nis-718870.html", "text": "Токийски прокурори издадоха заповед за арест на съпругата на избягалия от япония бивш шеф на автомобилния гигант \"Нисан\" Карлос Гон, предават Ройтерс и Би Би Си.Той беше под домашен арест в очакване на дело през април по криминално обвинение в корупция, когато изненадващо се появи на новогодишните тържества в родния си Ливан. Той отиде при съпругата си Карол в Бейрут. Оттогава Япония се опитва да осигури екстрадиция на Карлос Гон от Ливан, въпреки че двете страни нямат такова споразумение.Карол Гон е заподозряна в лъжесвидетелстване пред съда в Токио през април 2019 г., твърдят разследващите.Говорителка на семейството заяви, че заповедта за арест на г-жа Гон е \"патетична\" и анонсира пресконференция на семейството по този повод в сряда.\"Последния път, когато Карлос Гон обяви пресконференция, беше арестуван. Този път в деня, преди да обяви, че ще говори свободно за първи път, те издадоха заповед за арест на съпругата му\", казва говорителката пред Ройтерс.Гон управляваше автомобилния гигант в Япония до ноември 2018 г., преди да бъде обвинен във финансови престъпления, които отрича. Забранено му беше да вижда съпругата си. В последните дни от 2019 г. той пренебрегна това условие на домашния арест и с частен самолет отиде през Турция в Ливан, където го чакаше Карол. Гон твърди, че сам е организирал бягството си и тя не му е помагала.", "date": "2020.01.07", "title": "Япония издаде заповед за арест на съпругата на избягалия шеф на Nissan"}
{"url": "https://offnews.bg/nashite-avtori/niama-vinovni-za-vodomora-v-pernik-718917.html", "text": "Красимир Велчев, зам.-председател на ПГ на ГЕРБ, коментира по телевизора онзи ден водната криза в Перник и вота на недоверие, който левелерите готвели. Според този едър мислител историята с водата на Перник е част от сценарий срещу кабинета на ГЕРБ и Борисов. „В момента, когато се взеха мерки и отпуснаха средства, вика, тогава започнаха протести, водени от Корнелия Нинова.“ ГЕРБ били направили ремонт на язовирната стена за 32 млн. лв. след земетресението. Сега се ремонтирала пречиствателната станция и щяла да е готова до две седмици, а магистралният водопровод щял да бъде ремонтиран до два месеца и половина, а след това щели да почнат ремонти и на градската мрежа.Така е. План се направи, срокове се поставиха, пари се отделиха. Ама малко след после. Чак когато ножът опря до кокала.Велчев изпапагалства Борисов, че през последните 30 г. ГЕРБ е управлявала само 4 г. община Перник. Е, пет са без 1 месец. Но и четири да са, точно през тях е източена водата. Четири години, през които кмет на Перник беше Вяра Церовска от ГЕРБ, областен управител беше Ирена Соколова от ГЕРБ. Шеф на ВиК-Перник е Иван Витанов, кумец на Церовска. А министърът на МОСВ Нено Димов, странно защо, още е министър. МОСВ означава министерство на околната среда и ВОДИТЕ, ако някой е забравил. С подписа на Димов са източвани милиони кубически метра вода за индустриални нужди дори и в навечерието на кризата. През октомври 2019 г., когато в язовира е имало полезен обем от 6 млн. м3, Димов е разрешил да бъдат източени 2,32 млн. куб. м3. И защо още топли стола министърът на МРРБ Петя Аврамова? Дружество ВиК – Перник е с 51 % държавна собственост. Останалите 49% са собственост на общината. И уж ГЕРБ невинни, но Борисов взе скалпа на Соколова**. Мисля, че в този случай няма да е невъзпитано да ги попитам кой тогава им сра в гащите?Ама магистралният водопровод, вика Велчев, бил строен по Татово и течал като серкме. В земята потъвала над 85% от водата. Ами Церовска, вместо да се пъчи преди изборите, че е погасила 15 млн. от дълговете на Перник, да ги беше инвестирала във водопровода. И кьорава ли беше да види, че язовирът пресъхва, превръща се в гьол, в гьолче, което не се случва за ден-два, нито за месец. В края на 2018 г. яз. „Студена“ вече е бил наполовина празен. Никой ли не знаеше, че „Стомана“ печели милиони от водата на яз „Студена“? За водна криза в Перник се заговори едва след местните избори, когато се разбра, че без режим на водата няма да се мине. А защо проспаха толкова време? Причината всички да са глухи и кьорави е користното невежество, което управлява страната. Казано по народному, хем прости, хем крадливи.При това става дума не само за водата на Перник. „Фактите показват, пише „Банкер“, че днес на воден режим у нас са 315 000 души, а нарушено водоснабдяване има в 17 области. Освен в Перник, тежка е ситуацията в Тетевен. Проблеми има в Ловеч, Плевен (на тези две места режимът бе отменен преди дни), Омуртаг, Котел, Добрич, редица бургаски общини и др.“Преди Нова година кметът на Ботевград Иван Гавалюгов изрева, че в язовир „Бебреш“ имало вода за около 6 седмици. Причината е, че МВЕЦ „Бебреш“, собственост на бащата на „млечния брат“ на Борисов Валентин Златев, системно източва водата на язовира.Освен това ГЕРБ ръководи и създаденото през 2018 г. Държавно предприятие „Управление и стопанисване на язовири”. През лятото на 2019 г. МС отпусна 12 млн. лв. за стартиране дейността на дружеството и назначи за директор Цако Бънчев. Цако е два пъти „наш човек“. Човек на Златеви и член на ГЕРБ. Интересен факт е, че доскоро е бил директор на МВЕЦ „Бебреш“. После е „командирован“ за малко като началник отдел „Автотранспорт и механизация” във „ВиК София” ЕООД, управлявано от друг герой от Правец и от ГЕРБ – Никола Нитов. „ВиК София” ЕООД обслужва 6 552 км2 площ , в която се намират 270 населени места (17 градове и 253 села). Потенциална територия за разгръщане на Джи Пи Груп. „Да не се изненадате, написа Светла Василева, ако Джи Пи Груп от специалисти по строителство на магистрали станат специалисти в ремонт на язовири.Кметът на Ботевград Гавалюгов обясни, че ВЕЦ-ът на Златеви е така изграден, че „Напоителни системи“ не могат да контролират неговата работа: „Те не могат принудително да спират водата към ВЕЦ-а. Единствено ВЕЦ-ът може да си я спре, защото крановете се намират на негова територия, т.е., те сами се регулират и сами си отчитат водните количества и декларират пред „Напоителни системи“. Абсолютен абсурд!“ И освен това договорът на МВЕЦ „Бебреш“ бил с централата на „Напоителни системи“, а не с клона в Ботевград.И този абсурд продължава от 2014 г. досега. През 2016 г. Ботевград изтърпя една водна криза. И тогава съмненията бяха към веца на Златеви, даже общината направи комисия да разследва.В момента в яз. „Бебреш“ имало около 1.5 млн. кубика полезен обем. А само през тази година, според Гавалюгов, МВЕЦ „Бебреш“ бил източил незаконно 1.2 млн. кубика.След среща с кмета на Ботевград Борисов нареди проверка за работата на МВЕЦ „Бебреш“. И познайте какво доказа проверката! Проверката на “Напоителни системи” установи, че вецът на Златеви не е източвал язовира. От къде могат в „Напоителни системи“ да знаят кога се пуска и спира кранът на водата, след като нямат достъп до него? От честната дума на Златев. Но дали Златев лъже само на карти, както се оплака Борисов полани?Междувременно главният умник на републиката измисли друго обяснение за водата в Ботевград. Там разходът на вода през зимата бил по-голям, отколкото през лятото. “Защо църцорка водата? Знаете ли защо е така? Защото през зимата си пускат чешмите да не замръзват! И вместо три кубика – сто! И баба ми така правеше в Банкя навремето…”Да, де, ама навремето водата беше 15 ст. Дали днешните баби могат да си позволят да броят 100-150 лв. от мизерните си пенсии само за да не им замръзне дворната чешма? Тоя хептен ни взе за шарани.И нали като почне, та няма спиране, разду нашироко грижите на правителството за водата на населението: “В момента текат процедури по обновяване на ВиК мрежите на ОГРОМЕН брой български градове… Ще подменим 70-годишни етернитови тръби. Има осигурени 2,6 млрд. лева по европейски проекти и държавата ще помага там, където има нужда…”Ще, ще…Две пенсии написали писмо до Господ:– Дядо Боже, много сме бедни и нямаме пари за въглища. Молим те, прати ни 1000 лева!Пуснали писмото в пощата. Но пощаджиите не знаели адреса на Господ и занесли писмото в МС, щото, нали, Бойко е близък с Началника. Поради наплива от молители пиарите в МС решили да пратят на старците 500 лв. След една седмица се получава ново писмо:-Дядо Боже, благодарим ти за парите. Но, молим те, друг път не ги пращай през МС, щото крадат половината.Е, може чак половината да не е. Пък може да е и повече. Никой не знае колко от даденото е стигнало до Перник и колко до водата. Само Гешев би могъл да установи. Ако иска…Интересен парадокс се получава. Борисов управлява по принципа на Нерон, след мен и потоп, а след него върви водна криза… Толкова е некадърен, че и потоп не може да докара. А след управлението на триадата какъв потоп имаше. Помня, че през 2010 г., Бойко беше едва от няколко месеца на власт, из Добричко и по други места из родината ката ден се правеха молебени да спре дъждът, щото ще погуби житото.P.S. На 28 юли 2010, ООН излезе с резолюция, че всички хора на планетата имат право на достъп до чиста питейна вода. Но явно Перник не е от тая планета. Всъщност, писал съм, не знам дали помните, че думата „извънземен” била с пернишки произход. Те така викали на тия, дето напускали община Земен и се преселвали в Перник – извън Земен. В последствие това наименование се разшири и днес шопите викат извънземен на всеки, който кара Голф тройка по жълтите павета.………* Водомор – заемка от д-р Пламен Пасков.**Не е хубаво да оставим политическата кариера на госпожа Ирена Соколова без епитафия. Защото тя, освен депутат и областен управител, беше и още е председател на ГЕРБ „Жени“. През февруари лани госпожата стана за ибрет на турнир нa млaдитe физици, който се проведе в Перник. В приветствието си към участниците и гостите Соколова се опита да прeрaзкaжe пoпулярeн миcлoвeн eкcпeримeнт, но се получи чутoвнa глупocт, писа „Сега“.“Физикaтa e изключитeлнo интeрecнa нaукa и в рaмкитe нa тaзи ceдмицa и зa мeн бeшe интeрecнo дa чeтa мнoгo зa интeрecни прoцecи и явлeния. И aз рaзбрaх, чe cлънцeтo би мoглo дa cвeти и дa e тoплo, дoри aкo нe e изгрaдeнo oт въглeрoд, кaктo e в мoмeнтa, a aкo e, ocвeн ядрoтo, нaвcякъдe зaoбикoлeнo oт бaнaни. Тoгaвa нaлягaнeтo нa бaнaнитe върху ядрoтo, вcъщнocт, щe дaдe cилaтa нa тoплинaтa…”Грънци е научила! Щом не е научила, че три четвърти от масата на Слънцето е образувана от водород, а не въглерод.Sic transit gloria mundi…Госпожата е кадър на ЮЗУ „Неофит Рилски“ в Благоевград, по известен като Фолк Мутра Юнивърсити, „образовал“ Пеевски, министъра на вътрешните работи Младен Младенов, евродепутата от ГЕРБ Андрей Новаков, Тома Биков, Велислава Кръстева и още много герои на днешния ден.", "date": "2020.01.07", "title": "Няма виновни за водомора* в Перник"}
{"url": "https://offnews.bg/volejbol/volejbolistite-postignaha-vtora-pobeda-v-berlin-718916.html", "text": "Волейболните национали постигнаха втора победа на олимпийската квалификация в Берлин. Ден след победата над Франция с 3:2 гейма на старта, днес момчетата на селекционера Силвано Пранди сразиха Холандия с 3:0 (19, 16, 15), като не оставиха никакво съмнение в превъзходството си и стигнаха до крайния успех след 80 минути игра.Най-резултатен за България отново бе диагоналът Цветан Соколов с 13 точки, а по 10 добавиха посрещачите Тодор Скримов и Мартин Атанасов. За Нидерландия най-много точки реализира Нимир Абдел-Азиз – 15.След този успех България излезе начело в класирането на група В на квалификацията с 5 точки, пред Франция с 4 и Сърбия 3.Утре “лъвовете” ще изиграят последния си мач от груповата фаза срещу Сърбия от 15:30 часа българско време. Ако родните волейболисти вземат поне два гейма, те ще си осигурят класиране за полуфиналите на турнира.БЪЛГАРИЯ - НИДЕРЛАНДИЯ 3:0 (19, 16, 15)БЪЛГАРИЯ: Георги Сеганов, Цветан Соколов, Тодор Скримов, Мартин Атанасов, Теодор Тодоров, Виктор Йосифов - Теодор Салпаров-либероСтарши треньор: СИЛВАНО ПРАНДИНИДЕРЛАНДИЯ: Весел Камник, Нимир Абдел-Азиз, Тийс Тер Хорст, Йелте Маан, Михаел Паркинсон, Фабиан Плак - Юст Дронкерс-либероСтарши треньор: РОБЕРТО ПИАЦА.", "date": "2020.01.07", "title": "Волейболистите постигнаха втора победа в Берлин"}
{"url": "https://offnews.bg/zdrave/7-dvojki-shte-poluchat-po-5000-lv-za-invitro-718918.html", "text": "7 двойки ще получат по 5 000 лв. от кампанията „Посади надежда“, организирана от Министерството на земеделието, храните и горите и Фондация „Искам бебе“.6 910 живи елхички бяха продадени по време на благотворителната кампания. Пет лева от продажбата на всяко дръвче ще бъдат дарени за каузата. Общо събраните средства са в размер на близо 35 000 лв, с които ще бъдат подпомогнати 7 двойки, избрани на случаен принцип, чрез жребий.Министерството провежда благотворителната кампания за трети път. Тази година тя е в партньорство с Фондация „Искам бебе“ и има за цел да подпомогне двойки с репродуктивни проблеми. Съгласно условията на фондацията, могат да кандидатстват двойки, чиято инвитро процедура чрез донорска яйцеклетка не се покрива от държавния Център за асистирана репродукция.От 9-и до 20-и януари 2020 г., двойките ще могат да подават заявление за финансиране на имейл posadi@iskambebe.bg. В него ще трябва да посочат имената си, избраната клиника, както и кратка история на репродуктивния проблем.На 29 януари, в присъствието на медии, ще бъдат изтеглени двойките. Допълнителна информация за участие в кампанията може да намерите на сайта на \"Искам бебе\" - www.iskambebe.bg.", "date": "2020.01.07", "title": "7 двойки ще получат по 5000 лв. за инвитро"}
{"url": "https://offnews.bg/kultura/zhokera-s-11-nominatcii-za-nagradite-bafta-718923.html", "text": "Филмът \"Жокера\" спечели 11 номинации за наградите на британските кино и телевизионни постижения, включително за най-добър филм, съобщава БНТ.След него е гангстерският епос на Мартин Скорсезе „Ирландецът“ и „Имало едно време... в Холивуд“ на Куентин Тарантино, и двата с по 10 номинации.Историята на Сам Мендес „1917“ за двама британски войници, спечелила заветната награда „Златен глобус“ за най-добра драма, получи 9 номинации, включително в категорията за най-добър филм.Миналогодишната статуетка със златна маска беше грабната от черно-бялата продукция на Нетфликс \"Рома\", която спечели три „Оскара“, но се размина с наградата за най-добър филм.Тази година БАФТА включва сред номинираните си актьори всички фаворити за „Оскар“, като звездата от „Имало едно време“ Леонардо ди Каприо и Рене Зелуегър, която претворява американската певица и актриса Джуди Гарланд в романтичната драма „Джуди“.За водещи актьори са номинирани: Ди Каприо, Адам Драйвър, Тарън Еджертън, Финикс и Джонатан Прайс.Джеси Бъкли (\"Дива роза\"), Скарлет Йохансон (\"Брачна история\"), Сирша Ронан (\"Малки жени\"), Чарлийз Терон (\"Бомба със закъснител\") и Зелуегър са номинираните за водеща актриса.Най-добрите кандидати за режисьор на годината са Сам Мендес за „1917“, Скорсезе за „Ирландецът“, Тод Филипс за „Жокер“, Тарантино и южнокореецът Бонг Джуун-хоу за „Паразит“.Шестте номинирани за най-добър филм са \"1917\", \"Изкушение\", \"За Сама\", \"Рокетмен\", \"Съжалявам, че ви изпуснах\" и \"Двамата папи\".Наградите БАФТА ще бъдат раздадени на церемония в \"Роял Албърт хол\" в Лондон на 2 февруари. Водещ на шоуто ще бъде Греъм Нортън.", "date": "2020.01.07", "title": "'Жокера' с 11 номинации за наградите БАФТА"}
{"url": "https://offnews.bg/sviat/putin-na-iznenadvashta-vizita-v-siria-pri-asad-718919.html", "text": "Руският президент Владимир Путин пристигна днес на необявено предварително посещение в Сирия, където се срещна със своя сирийски колега Башар ал Асад, съобщи сайтът на Кремъл.От летището на Дамаск Путин отпътувал за командния пункт на руските въоръжени сили в Сирия, където се срещнал с Асад. Двамата са изслушали военни доклади за ситуацията в различни сирийски региони, съобщи говорителят на Кремъл Дмитрий Песков.След това са се състояли двустранни преговори между руска и сирийска делегация. Руският президент отбелязал огромния път, извървяван към възстановяването на сирийската държавност и териториалната цялост на страната.Това е второто посещение на Путин в Сирия, където руската армия е ключов съюзник на правителствените сили от 2015 г. При първата си визита, през декември 2017 г., той обяви, че руският военен контингент в Сирия е изпълнил своята мисия.АП отбелязва, че днешното посещение става на фона на засиленото напрежение между Иран, друг ключов съюзник на Асад, и Съединените щати след убийството на иранския генерал Касем Солеймани при американски въздушен удар в Ирак в петък.Асад е благодарил и изразил признателност към Русия и руските военни за помощта им, и “топло” поздравил Путин и руския народ за Коледа.", "date": "2020.01.07", "title": "Путин на изненадваща визита в Сирия при Асад"}
{"url": "https://offnews.bg/sviat/teroristichna-ataka-v-kenia-otne-zhivota-na-petima-dushi-sred-koito-i-718924.html", "text": "По време на атака на ислямистката групировка Аш Шабаб в Кения заблудени куршуми са отнели живота на петима души, сред които и дете, съобщават местните власти, цитирани от Асошиейтед прес.В изявление на кенийската полиция се казва, че цел на нападанието е била телекомуникационна мачта в източния департамент Гариса близо до границата със Сомалия, където е базирана групировката, свързана с Ал-Каида. Патрулиращи полицаи са убили двама от екстремистите. Според властите след нападението са били иззети материали за изготвяне на бомби.От декември Аш Шабаб е увеличила атаките си в Кения. В неделя тя нападна военна база, уби трима американски войници и унищожи пет американски самолета. Това е първото нападение на групировка срещу американски войски на територията на Кения. Африканското командване на въоръжените сили на САЩ (АФРИКОМ) заяви, че според тях атаката, извършена в момент на засилено напрежение в Близкия изток, не е свързана с Иран.САЩ съобщиха, че са изпратени допълнителни войски за охрана на авиобазата \"Манда бей\" в крайбрежния департамент Ламу. Аш Шабаб заплаши, че ще отмъсти за разполагането на кенийски войски през 2011 г. за борба с екстремистите в съседна Сомалия.Екстремистите често нападат полицаи и цивилни, включително автобуси и училища, основно в граничните райони.", "date": "2020.01.07", "title": "Терористична атака в Кения отне живота на петима души, сред които и дете"}
{"url": "https://offnews.bg/obshtestvo/zapochna-umartviavaneto-na-vsichki-24-500-praseta-v-nikola-kozlevo-718905.html", "text": "Започна умъртвяването на всички 24 500 прасета от индустриалната ферма край шуменското село Никола Козлево, където бе, предаде БНР. Предполага се, че вирусът може да е пренесен в предприятието от гризачи.Два контролно-пропускателни пункта са изградени на маршрута, по който ще бъдат транспортирани умъртвените животни от свинекомплекса в Никола Козлево, съобщи старши комисар Ялчън Расим, директор на Областната дирекция на МВР – Шумен. Единият пункт е на пътя в близост на площадката за загробване на прасетата до село Хърсово. Вторият е до свинекомбината „Тетрахиб“.Д-р Димитър Димитров от Агенцията по храните заяви, че ямите за загробване вече са готови и са направени според изискванията за дълбочина. Взети са всички мерки за безопасност, допълни д-р Димитров. Прасетата ще бъдат умъртвени по хуманен начин, категоричен е директорът на Областната дирекция по безопасност на храните д-р Катя Райкинска. Забранява се влизането и излизането на хора и моторни превозни средства, включително и селскостопанска техника, без разрешение на БАБХ в района на обекта по време на изпълнение на мерките“, посочва тя.Собствениците на индустриалния обект ще бъдат обезщетени. Според предварителни данни икономическите загуби за свинефермата ще са 10 милиона лева.Проф. Михни Люцканов, специалист по епидемиология и инфекциозни болести по животни в Тракийския университет в Стара Загора отбеляза, че не е изненадан от появата на новото огнище на Африканска чума по свинете, \"тъй като вирусът е достатъчно устойчив, за да съществува и в зимни условия\". Според проф. Люцканов теоретично е напълно възможно заразата да се пренесе от гризачи, но са нужни доказателства за това. Той смята, че най-рисков източник на заразата е нейният биологичен резервоар - дивата свиня и източнобалканската свиня.Проф. Люцканов завърши с това, че не вярва заболяването АЧС може да бъде преодоляно до година-две.", "date": "2020.01.07", "title": "Започна умъртвяването на всички 24 500 прасета в Никола Козлево"}
{"url": "https://offnews.bg/sviat/pedro-sanches-e-noviat-premier-na-ispania-sled-3-mesetca-pregovori-718925.html", "text": "Испанският парламент е одобрил кандидатурата на Педро Санчес за премиер, съобщиха световни медии, цитирани от БТА.Кандидатурата на Санчес получи 167 гласа \"за\" в 350-членния Конгрес на депутатите. 165 членове на долната камара на парламента гласуваха против, а 18 се въздържаха.При предишното гласуване в неделя Санчес не успя да си осигури абсолютното мнозинство от 176 гласа, за да бъде одобрен за премиер. Споразумението, което Санчес постигна миналата седмица с най-голямата каталунска сепаратистка партия - Републиканската левица на Каталуния за въздържане на нейните депутати при гласуването, допринесе за победата му. Успехът на Санчес стана възможен, след като той си осигури подкрепата на групи като Баската националистическа партия (PNV). Вотът се оказа валиден заради въздържането на 13-те депутати на каталунската сепаратистка левица и петимата депутати от „Билду“ (баски сепаратисти, наследници на политическата крило на ЕТА).През ноември 2019 г. социалистическа работническа партия на премиера Педро Санчес спечели четвъртия парламентарен вот в последните четири години в Испания. Съставянето на правителството отне три месеца. След преброяването на бюлетините Социалистическата партия на Санчес получи близо 28 на сто от гласовете.Педро Санчес беше определен за действащ премиер от краля през юни 2018 г., след като правителството на Мариано Рахой падна при вот на недоверие в парламента.", "date": "2020.01.07", "title": "Педро Санчес е новият премиер на Испания след 3 месеца преговори"}
{"url": "https://offnews.bg/obshtestvo/nad-100-dushi-shte-prebroiat-zimuvashtite-vodoliubivite-ptitci-v-balga-718915.html", "text": "От 9 до 12 януари Българското дружество за защита на птиците и Изпълнителната агенция по околна среда ще преброяват зимуващите водолюбиви птици у нас.Над 40 екипа, съставени от над 100 доброволци и членове на БДЗП и участващите партньори, ще посетят всички големи водоеми в страната.В България ще бъдат обхванати над 200 влажни зони, включващи Дунавското и Черноморското крайбрежие, и всички големи язовири и реки във вътрешността на страната, където зимуват водолюбивите птици.Участниците ще отчетат броя, вида и разпространението на птиците. Резултатите ще дадат отговор на въпроса повече или по-малко са птиците у нас през тази зима и какви са основните заплахи за тях.По време на преброяването специално внимание ще се обърне на зимуващите пойни и тундрови лебеди, тъй като през 2020 г. се провежда международното преброяване на двата вида.В същия период - от 9 до 12 януари, ще бъдат преброени птиците и в почти всички европейски страни и страните от Африка и Близкия Изток.„Целта на преброяването е да събере точна информация, която да послужи за оценка на промените в състоянието на популациите на наблюдаваните видове птици. Това е показател за промените в средата, която обитават птиците и хората”, коментира Свилен Чешмеджиев, координатор на преброяването от БДЗП.„Тези проучвания са особено важни и актуални в контекста на темата за климатичните промени, която е на дневен ред в момента навсякъде по света и която засяга всеки от нас”, допълни той.Още в началото на декември са наблюдавани първите струпвания на северни видове, които редовно зимуват в нашата страна, като например големите белочели и червеногушите гъски, тръноопашатите потапници, звънарките, гмуркачите, нирците и др.В последните дни на миналата година екип на БДЗП e наблюдавал рекордна численост на зимуващите големи белочели гъски в района на Свищовско-Беленската низина – близо 75 хиляди индивида.Друг екип на БДЗП е наблюдавал изключително рядката за страната обикновена дропла в района на езеро Дуранкулак. Тундрови лебеди и голямо струпване от над 600 тръноопашати потапници са установени в Бургаските езера по време на редовния мониторинг.България е предпочитано място за зимуване на редица водолюбиви птици. Сред тях са и видове, включени в Световния червен списък, като ушатия гмурец, червеногушата гъска, малката белочела гъска, тръноопашатата потапница, ледената, кадифената и кафявоглавата потапница и други.Преброяването на зимуващите водолюбиви птици се провежда в международен мащаб от 1967 г. и е едно от най-масовите събития в областта на природозащитата, включващо близо 15 000 експерти и доброволци. То дава оценка за състоянието на популациите на водолюбивите птици и за състоянието на местата, където те зимуват, много от които са част от екологичната мрежа Натура 2000. Преброяването се извършва в повече от 100 страни и включва около 25 000 влажни зони.", "date": "2020.01.07", "title": "Над 100 души ще преброят зимуващите водолюбивите птици в България"}
{"url": "https://offnews.bg/zdrave/farmatcevtichnite-kompanii-shte-vrashtat-pari-na-nzok-pri-lipsa-na-efe-718877.html", "text": "Медикаментите за скъпите лечебни терапии ще се заплащат от НЗОК, но ако не са имали ефект при болния, фармацевтичните компании ще връщат парите.Това предвиждат промените в Наредба 10, публикувани на сайта на здравното министерство за обществено обсъждане. Посочен е и редът, по който фирмите ще възстановяват на НЗОК заплатените средства, както и отстъпките при надвишаване на бюджета за лекарства.В момента НЗОК плаща медикаментите след отчитане на резултатите от терапиите, при които се проследява ефектът. С изискването, въведено преди година, се цели по-ефективно изразходване на публичните средства.Вариантът обаче предизвика недоволството на фармацевтичния бранш, тъй като докато не получат парите си от НЗОК, аптеките и лечебните заведения не могат да се издължат на търговците на едро. С промените се предвижда здравната каса да плаща своевременно новите скъпи лекарства, а при частична или пълна липса на резултат от терапията, средствата да й бъдат възстановявани.Отчет за проследяването на ефекта от терапиите трябва да бъде предоставян на всеки шест месеца от Националния съвет по цени и реимбурсиране на лекарствените продукти.От здравното министерство уточняват, че с предложения проект на наредбата се уточняват и правилата за сключване на договорите за задължителни отстъпки между фармацевтичните компании и НЗОК. Механизмът ще се прилага от 1 март в годината, за която се отнася, но ще влиза в сила от 1 януари.В проектодокумента се регламентира датата, от която НЗОК престава да заплаща лекарствените продукти, за които не са договорени задължителни отстъпки; правните последици при несключване на договори в установения срок; последиците при отпадане на условията, при които един продукт подлежи на задължителна отстъпка.Регламентира се срок за провеждане на задължително централизирано договаряне на отстъпка, когато в течение на годината за един лекарствен продукт възникнат условията за това, както и срокове за договаряне на задължителни отстъпки за лекарствените продукти с ново международно непатентно наименование, включени в Позитивния лекарствен списък преди, респективно след 30 септември на годината, поясняват от МЗ.Предвидено е механизмът, който гарантира предвидимост и устойчивост на бюджета на НЗОК, да се приема ежегодно с решение на Надзорния съвет. Според министерството така ще се постигне по-голяма гъвкавост и възможност да се преценят реалните бюджетни възможности на Касата за изплащане на лекарствени продукти за съответната година.Срокът за обществено обсъждане на проекта на наредбата е 14 дни.", "date": "2020.01.07", "title": "Фармацевтичните компании ще връщат пари на НЗОК при липса на ефект от лечението"}
{"url": "https://offnews.bg/offtopic/kak-da-razberem-na-kolko-godini-e-nasheto-kuche-718868.html", "text": "Домашният ви любимец очевидно остарява по-бързо от вас, но нови изследвания, цитирани от Би Би Си, ни дават много по-ясна представа за това на колко години наистина може да е той.Широко разпространено вярване е, че една кучешка година се равнява на седем човешки. Този коефициент на преобразуване идва от разделянето на средната продължителност на човешкия живот от около 77 години и тази на кучето - около 11 години. Нови изследвания обаче сочат, че нещата не са толкова прости и ако разгледаме някои основни етапи на развитието на кучето, ще разберем защо. Повече породи достигат полова зрялост на възраст между 6 и 12 месеца. 12-те месеца би трябвало да съответстват на традиционното обръщане, тоест на 7-годишната възраст на човек. Има данни и за кучета, които живеят повече от 20 години. Според правилото за преобразуване това би се равнявало на 140 години човешки живот. За да се усложнят още повече нещата, е всеизвестно, че продължителността на живота на кучетата зависи и от тяхната порода. По-малките кучета са склонни да живеят значително по-дълго, което предполага, че те остаряват по-бавно от по-големите кучета. Най-очевидният начин да разберем възрастта е да опишем просто продължителността на времето, изминала от раждането. Биологичната възраст например е по-субективно определение, което разчита на оценка на физиологичните показатели, за да се идентифицира развитието на индивида. Тези показатели включват мерки като „индекс на уязвимост“ - проучвания, които отчитат състоянието на болестта на човека, когнитивните увреждания и нивата на активност.Има и по-обективни биомаркери за стареене, като нива на генна експресия (гените произвеждат протеини с различна скорост в различните етапи на живота). Скоростта, с която се увеличава биологичната възраст, зависи от генетично наследени фактори, психично здраве и начин на живот. Например, ако сте прекарали много време в ядене на нездравословна храна и пушене на цигари, вместо да спортувате и да се храните здравословно, шансовете са биологичната Ви възраст да надхвърли хронологичната ви възраст. Или може да сте 60-годишен с тялото на 40-годишен, ако се грижите добре за себе си.Кучешки животЩо се отнася до сравняването на възрастта на животните за различните видове, биологичните определения за възрастта са далеч по-полезни от техните хронологични аналози. Хамстерът на шест седмици не ви дава добра представа за жизнения етап на това животно, дори ако знаете, че продължителността на живота му е само три години. Научаването, че хамстерът е достигнал възраст, в която може да се възпроизвежда, дава много по-добра картина на неговото ниво на зрялост.Авторите на ново изследване за стареенето предполагат, че разумен начин за измерване на биологичната възраст са „Епигенетични часовници“ - промени в ДНК, които се натрупват във времето при всички бозайници. По-специално „метилирането“ - добавянето на метилови групи (въглероден атом, свързан с три водородни атома) към ДНК - изглежда е добър показател за възрастта. Много изявени физиологични маркери, като развитието на зъбите, изглежда се срещат при едни и същи нива на метилиране при различни видове. Така че съпоставяйки нивата на метилиране при кучетата от порода Лабрадор Ретривър и хората, изследователите извличат формула за картографиране на възрастта на кучетата с неговия човешки еквивалент. Тази формула е: човешката възраст е равна на 16 по ln (кучешки хронологични години) + 31. Тук \"ln\" представлява математическа функция, известна като естествен логаритъм. Функцията на логаритъма е добре известна в нелинейните скали за енергия, отделена по време на земетресения (Рихтер) или за измерване на звук (децибели). Полезна е за измерване на количества, чиито размери варират. Възможно е дори логаритъмът да обясни защо възприемаме, че времето да се ускорява с напредване на възрастта.В графиката по-долу се вижда как действа естественият логаритъм за преобразуване на годините, през които едно куче е живяло (кучешка възраст), в еквивалентната човешка възраст в червената пунктирана крива. Кривата предполага, че в началото кучетата зреят изключително бързо, но след това стареенето им се забавя, което означава, че по-голямата част от живота им се преживява като форма на продължителна средна възраст. За справка, първата кучешка година е равна на 31 човешки години. След нея всеки път, когато хронологичната възраст на кучето се удвои, броят на еквивалентните човешки години се увеличава с 11. Така че осем календарни години представляват три „удвоения“ (от едно до две, две до четири и след това четири до осем), даващи кучешка възраст равна на 64 (това е 31 + 3x11).Това приближение е начертано като черната крива на фигурата за преобразуване по-долу. Зелената линия представлява дискредитираното правило за фактора на седемте години, което предполага нереалистични възрасти в по-високия край на възрастовия спектър на кучетата.Повечето любители на кучето вече би трябвало да предполагат, че възрастовата разлика между хората и техните домашни любимци е нелинейна, тоест техните кучета се развиват много по-бързо, отколкото предполага линейният коефициент, според който 1 кучешка година е равна на 7 човешки. По-сложното разясняване на правилата за \"фактора на седем\" предполага, че всяка от първите две години на кучето съответства на 12 човешки години, докато всички следващи години се броят за четири човешки еквивалента. Синята крива на горната графика, която представлява това правило, показва по-добро съгласуване с новия логаритмичен закон.На практика новите молекулярни познания за преобразуването на възрастта между хора в кучета предполагат, че кучетата преминават в средна възраст дори по-бързо, отколкото повечето собствениците им биха предполагали. Трябва да се има предвид, че когато \"Рекс\" не е склонен да гони топката, както преди, кучето всъщност постига по-добър резултат за възрастта, отколкото сте очаквали. ", "date": "2020.01.07", "title": "Как да разберем на колко години е нашето куче"}
{"url": "https://offnews.bg/sviat/sadiat-maloletni-balgari-za-iznasilvane-v-germania-718922.html", "text": "В Германия започва процесът срещу трима малолетни българи, изнасилили 18-годишно момиче миналото лято във Федералната република, предада бТВ.Съдът в Дуисбург ще се произнесе на 5 март. Случаят предизвика искания за промени в закона. Миналата година 5 българчета, две на 12 години и три 14 -годишни завличат 18-годишна жена в горичка край детска площадка в германския град Мюлхайм, където групово я изнасилват. Малко след деянието те са задържани, а срещу един от 14-годишните е издадена заповед за арест поради опасност от рецидив - момчето вече на няколко пъти има прояви на сексуално насилие. Останалите деца са спрени от училище заради сериозно притеснение от страна на родителите на техните съученици. Според агенция ДПА, момчетата са български граждани, говорещи турски.Двама от тях не могат да бъдат съдени, тъй като са само на 12 години. Момчето с предишни провинения остава в ареста. ", "date": "2020.01.07", "title": "Съдят малолетни българи за изнасилване в Германия"}
{"url": "https://offnews.bg/ikonomika/softuni-digital-2-0-podgotvia-badeshtite-eksperti-po-digitalen-marketi-718921.html", "text": "Дигиталният маркетинг е сред най-перспективните сфери в технологичния свят, в който живеем. Той не само представлява един от най-мощните инструменти, които бизнесът днес познава, но и позволява на младите амбициозни хора да се развиват в динамична, вълнуваща и бурно развиваща се среда, където могат да дават воля на своето въображение и често сами да менажират работните си процеси.SoftUni Digital 2.0 е тук, за да удовлетвори все по-силно нарастващата потребност на младите хора да развиват успешна кариера в перспективна индустрия, със засилено търсене на специалисти.Какво е SoftUni Digital 2.0?SoftUni Digital 2.0 представлява изцяло обновената всеобхватна програма по дигитален маркетинг на СофтУни, която помага на включилите да се сдобият с професия в 3 различни направления, в зависимост от техните желания – Social Media Marketing Expert, Performance Marketing Expert, и Search Engine Marketing Expert.Три стъпки до мечтаната кариера• Marketing BasicsНовата обучителна пътека е разделена на 3 основни нива, като първото такова е безплатният курс Marketing Basics, който цели да помогне на курсистите да се ориентират в избора си и да се докоснат на методите на обучение и преподаване на лекторите. Курсът завършва с тест, който представлява вход за следващото стъпало – Marketing Fundamentals.• Marketing FundamentalsТова е второто ниво от новата цялостна програма на SoftUni Digital, което включва курсове, обхващащи всички ключови направления на дигиталния маркетинг – Content, Email и Facebook Marketing, покрива инструментите на Google за онлайн маркетинг и завършва с курса E-Commerce.• Professional ProgramСлед като завършат основното ниво от програмата, курсистите могат да преценят дали желаят да продължат напред, като се специализират в едно от трите споменати професионални направления - Social Media Marketing Expert, Performance Marketing Expert и Search Engine Marketing Expert. При успешно завършване и събран необходим брой кредити, на студентите се издава диплома за придобита професия, разпознаваема и призната от всички компании в страната. Наред с това, при успешното преминаване на всеки отделен курс от програмата, завършилите получават и „Свидетелство за професионално обучение“, както и приложение, валидно на територията на целия Европейски съюз.Възможност за реална кариерна реализацияОбучението е разработено така, че курсистите да могат максимално най-ефективно и бързо да усвояват необходимите знания, а програмата е съобразена изцяло с реалните нужди на бизнеса. Тя е с цялостна практическа насоченост и е водена от някои от най-добрите експерти в сферата, които с желание предават всяка най-ценна частица от опита си. Това превръща всеки успешно специализирал се курсист във високо квалифициран и силно търсен на пазара кадър.Един от основните фокуси на програмата е именно подпомагането в достигането на мечтаната кариерна реализация за студентите. Кариерният център на СофтУни предлага пълно съдействие на успешно завършилите – от консултации и подхотовка за интервю, до помощ с необходимите документи и директни препоръки към работодатели. и започнете днес да полагате основите на своето успешно бъдеще!", "date": "2020.01.07", "title": "SoftUni Digital 2.0 подготвя бъдещите експерти по дигитален маркетинг"}
{"url": "https://offnews.bg/politika/sasht-i-balgaria-razrabotvat-obshta-patna-karta-za-otbrana-do-2030-g-718912.html", "text": "Посланикът и официални лица от Департамента по отбраната на САЩ работят по разработването на американско-българската Пътна карта 2020 - 2030 в сферата на отбраната заедно с министъра на отбраната.Това съобщиха от посолството на САЩ в София, след работен обяд с представители на американското и българско военно ръководство и посланик Херо Мустафа. На обяда е обсъдено да се даде ход на развитието на 10-годишен двустранен план за отбрана. На срещата са присъствали министъра на отбраната Красимир Каракачанов и Алтън Биланд, директор на Отдела за европейска политика, Централна и Южна Европа към кабинета на секретаря по отбраната на САЩ в Департамента по отбраната. Делегацията постигна съгласие по основните точки на българо-американската Пътна карта 2020-2030 г. и бърз график за нейното изпълнение, съобщават от посолството.“Пътната карта 2020-2030 г. ще даде насоки на българското и американското ръководство в техните съвместни усилия за по-нататъшно развитие на способностите на Българската армия чрез фокусиране на усилията за сътрудничество в областта на сигурността, особено в сферата на отбранителните институции, ситуационната картина на морското пространство, киберсигурността и модернизацията на въоръжените сили на Република България. Екипите по прилагане на стратегията изготвят за преглед проект на Пътната карта през април, а военното ръководство има за цел да подпише окончателна версия в София през септември”, съобщиха още от посолството.За сътрудничеството между България и САЩ в областта на отбраната, регионалната и глобалната сигурност се договориха президентът на САЩ Доналд Тръмп и премиерът Бойко Борисов при визитата му във Вашингтон в края на ноември.В съвместното изявление на двамата се казваше, че Съединените щати оценяват високо лидерството и ангажимента за споделяне на финансовата тежест на България, чиито разходи за отбрана надхвърлят два процента от БВП тази година. България също така планира в дългосрочен период да изпълни обещанието си за разходи за отбрана като член на НАТО до 2024 година. “Нашите въоръжени сили са обединени в защита на свободата и очакват да засилят своите отбранителни и възпиращи позиции по източния фланг на НАТО, включително и Черно море, което е от особена важност за евроатлантическата сигурност”, се казваше още в съвместното изявление.В първото публично изявление на посланик Херо Мустафа тя декларира, че САЩ ще продължат да подкрепят усилията на България за отбрана и за осигуряване на достъп до високоразвити американски технологии за отбрана.Смята се, че срещата на Тръмп и Борисов стана възможна следа като правителството реши да купи 8 нови многоцелеви изтребителя Ф-16 от САЩ за 1,25 млрд. долара. Шест от самолетите ще пристигнат в България през 2023 г., останалите два през 2024 г. В цената е включено и въоръжение, навигация, поддръжка и обучение на пилоти и инженерен състав.", "date": "2020.01.07", "title": "САЩ и България разработват обща пътна карта за отбрана до 2030 г."}
{"url": "https://offnews.bg/zvezdi/lejdi-gaga-stanah-zhertva-na-iznasilvane-kogato-biah-19-godishna-718896.html", "text": "Лейди Гага сподели в интервю пред Опра Уинфри, че е била жертва на сексуално насилие. Певицата беше първият гост на популярната водеща за 2020 г., предава БГНЕС.„Бях изнасилвана многократно. Заради това развих посттравматично стресово разстройство. За съжаление, тази болест не се лекува“, сподели певицата.Поп звездата се появи пред 15 000 зрители с розова коса, очила и черен костюм. С разкритията си изпълнителката шокира феновете. Тя призна, че е била изнасилена от мъж, когато била едва на 19 години. Тя познавала насилника от детството си и той бил много по-възрастен от нея.„Станах звезда много рано, гастролирах и се изявявах. И никога не съм имала представа какво е насилие. Но след това, което ми се случи, често изпитвах силна болка. Такава, каквато беше и по време на посегателството“, разказва певицата. И допълва, че страда от ужасно главоболие.Според Носителката на \"Оскар\" за най-добра песен във филма \"Роди се звезда\" психическото състояние на човек, подобно на физическото, е много важно и такива проблеми не трябва да бъдат игнорирани.С признанието си Лейди Гага дори разплака Опра Уинфри. На клипове, споделени в социалните мрежи, се вижда как водещата влиза в съблекалнята при своята гостенка с думите: „Ти беше невероятна. Никога не бих си помислила, че такова нещо е могло да ти се случи“.Лейди Гага говори и за връзката си с Брадли Купър по време на снимките на „Роди се звезда“, съобщава „Индипендънт“. „Свършихме отлична работа, щом успяхме да измамим всички. Създадохме илюзията за любов и хората ни повярваха“, подчерта певицата.", "date": "2020.01.07", "title": "Лейди Гага: Станах жертва на изнасилване, когато бях 19-годишна"}
{"url": "https://offnews.bg/sviat/silen-trus-v-puerto-riko-razrushi-izvestnata-zabelezhitelnost-punta-ve-718888.html", "text": "Популярната туристическа скална формация Пунта Вентана в Пуерто Рико се срути след силно земетресение от 5,7 по Рихтер вчера, съобщи Би Би Си. Скалната формация, приличаща на малък мост, е паднала в морето. Трусът нанесе щети на много къщи и прекъсна електрозахранването. Към момента няма сигнали за цунами, нито съобщения за жертви.Според местните Пунта Вентана е била една от най-големите забележителности. \"Пунта Вентана се разпадна. Икона ни ще остане в паметта на всички\", пише в публикация във Фейсбук Глидън Лопес, служител от пресцентър на съвета на Гуаянила.Специалисти смятат, че скалната формация е била отслабена от по-слаби трусове, които са допринесли за срутването ѝ. Пуерто Рико, територия на САЩ с около 3,2 милиона души, е разтърсен от серия земетресения от 28 декември. Земетресението в понеделник е най-силното досега, заявяват от Американския геологически институт. Карибският остров е уязвим на земетресения. Островът все още се възстановява от урагана Мария, който опустоши части от Карибите през септември 2017 г. Само в Пуерто Рико се смята, че ураганът е убил почти 3000 души и е причинил щети в размер на 100 милиарда долара.", "date": "2020.01.07", "title": "Силен трус в Пуерто Рико разруши известната забележителност Пунта Вентана"}
{"url": "https://offnews.bg/kultura/otmeniha-festivala-surva-zaradi-vodnata-kriza-v-pernik-718894.html", "text": "Традиционният фестивал \"Сурва\" няма да се състои. Заради кризата с водата и въведения режим кметът на Перник Станислав Владимиров отмени провеждането му тази година.\"В период на бедствено положение е изключително рисково за здравето на хората. Ето защо се наложи да вземем това тежко решение\", каза Владимиров пред Нова телевизия. Във вторник министърът на здравеопазването Кирил Ананиев и главният държавен здравен инспектор доц. Ангел Кунчев са посетили града и са разговаряли с Владимиров. Категоричното мнение на здравното ведомство е, че заради опасност от зарази е по-добре фестивалът да бъде отменен. От Районната здравна инспекция също са крайно против провеждането на „Сурва“ 2020.Фестивалът трябваше да се състои в периода от 24 - 26 януари. Групите от чужбина, които са заявили участие, са уведомени за отмяната му.Само в селата около Перник ще се проведе автентичният ритуал, който съпътства \"Сурва\".", "date": "2020.01.07", "title": "Отмениха фестивала 'Сурва' заради водната криза в Перник"}
{"url": "https://offnews.bg/sviat/fejsbuk-s-rekord-po-nabirane-na-sredstva-za-opustoshena-avstralia-718898.html", "text": "Рекордните 26 млн. долара бяха събрани от близо един милион дарители чрез социалната мрежа Фейсбук за пострадалите и щетите от .Това е най-голямата дарителска кампания в историята на Фейсбук, пише Ен Би Си.Парите са предназначени за Провинциалната пожарна служба на Нов Южен Уелс (NSW Rural Fire Service). Освен тези дарения хора от целия свят събраха над 3 млн. долара за службата WIRES, която се грижи за спасяването на диви животни.Кампанията започна актрисата Селесте Барбър, а за нея говориха редица холивудски звезди. Ръсел Кроу предпочете да гаси пламъците вместо да иде на наградите \"Златен глобус\". За бедствието говори и Дженифър Анистън. Ден по-рано се разбра, че австралийската певица Кайли Миноуг е дарила 500 хил. долара.", "date": "2020.01.07", "title": "Фейсбук с рекорд по набиране на средства за опустошена Австралия"}
{"url": "https://offnews.bg/medii/ne-finlandia-niama-da-vavezhda-4-dnevna-rabotna-sedmitca-koe-zabludi-718887.html", "text": "Новината, че новият финландски премиер Санна Марин предлага да се въведе 4-дневна работна седмица, се оказа фалшива, алармира .Вчера редица чуждестранни и български медии, сред които и OFFNews, съобщиха новината, подведени от факта, че чужди тя присъства и в издания като The Independent, The Guardian, The Daily Mail. Те пък цитират изказване на министър-председателката пред брюкселското издание New Europe.Оказва се, че да, Марин е споделяла подкрепата си за това хората да прекарват повече време със семействата си. Но не и след като става премиер. Намаляването на работната седмица не фигурира в правителствената програма на младото финландско правителство.Новината попада в медиите в този си вид не злоумишлено, а след поредица от недоразумения, обяснява днес финландската медия News Now Finland, цитирана от \"Свободна Европа\".Каква е предисторията?Идеята за намаляване на работната седмица е била обсъдена на форум на социалдемократите през август. Това обаче не я прави част от правителствената програма, пише \"News Now Finland\". Тогава самата Санна Марин публикува туит и изказва мнение, че е добре работещите да прекарват повече време с близките си и с любимите си занимания. По-късно това намерение не е включенио в програмата на партията.На 16 декември обаче, повече от четири месеца след партийния форум в Турку, австрийският информационен бюлетин \"Контраст\" възражда историята, като журналистката Патриша Хубер цитира туита на Марин. Историята е подета отново на 2 януари 2020 г., когато брюкселският вестник New Europe публикува  Публикацията оставя впечатлението, че намерението е обявено след като Марин стана премиер:Статията започва така:Именно това подвеждащо изречение цитират всички медии като доказателство за намеренията на Марин.Изданието News Now Finland предлага на официалните власти да поддържат екипи, които могат да идентифицират и реагират на фалшиви новини и дезинформация, преди те да бъдат подети от големите медии.", "date": "2020.01.07", "title": "Не, Финландия няма да въвежда 4-дневна работна седмица. Кое заблуди медиите?"}
{"url": "https://offnews.bg/ikonomika/balgarskoto-pravitelstvo-shte-poeme-nov-5-godishen-dalg-za-200-mln-le-718895.html", "text": "Българското правителство ще поеме нов 5-годишен дълг за 200 млн. лева през следващата седмица, съобщи БНБ.На 13 януари ще бъде проведен аукцион за емитирането на нови 5-годишни лихвоносни държавни облигации на стойност 200 млн. лева.Книжата са от отворен тип с фиксиран годишен лихвен процент от 0,01% и ще представляват 1827-дневна емисия с началото от 15 януари 2020 година, които са с падеж на 15 януари 2025 година условията са определени от Министерството на финансите.В бюджета за тази година е записано, че страната ни може да поеме 2 млрд. и 200 млн. лева нов дълг. Тази година е оставена възможност и за излизане на външните пазари.За поемането на първите 200 млн. от новия дълг обаче министерството на Владислав Горанов е избрало вътрешна емисия.Бюджетът е планиран с балансирано салдо, но за миналата година се очаква хазната да завърши на минус от повече от 1 млрд. и 100 млн. лева---------------------------------------------------", "date": "2020.01.07", "title": "Българското правителство ще поеме нов 5-годишен дълг за 200 млн. лева"}
{"url": "https://offnews.bg/koloezdene/v-ineos-viarvat-vav-frum-718901.html", "text": "Шефът на Инеос Дейв Брайлсфорд вярва, че Крис Фрум може да се завърне и да се бори за титлите в големите обиколки, независимо от информациите, че се възстановява по-бавно от очакваното и се нуждае от още операции.Брайлсфорд вярва, че завръщането на Фрум не трябва да бъде отписвано след тежкия инцидент в часовника на Критериум до Дофине през юни, който го остави с няколко счупени кости.В неделя Фрум написа в Туитър следното относно рехабилитационния си процес: „Надявам се, че ще се възстановя напълно, за последно бях на тренировъчен лагер в началото на декември. Възстановяването ми върви по план и се насочвам към следващия ми тренировъчен лагер в четвъртък“.„След инцидента, Крис работи невероятно усърдно. Той влага целия си куржа и решителност в тренировките, които го доведоха до седем титли от Тура, за да бъде готов за новия сезон\", каза пред Gazzetta dello Sport Брайлсфорд.Четирикратният шампион от Тур дьо Франс получи фрактури на прешлени, бедрата, лакътя, бедрената кост и гръдната кост, като след това се подложи на няколко операции.„Никой не трябва да подценява Фрум. Той и Инеос ще направят всичко възможно, за да са готови за старта на Тур дьо Франс в Ница на 27 юни, събота\", каза още шефът в Инеос.", "date": "2020.01.07", "title": "В Инеос вярват във Фрум"}
{"url": "https://offnews.bg/zdrave/spim-i-otslabvame-718863.html", "text": "Да отслабнем по време на сън е напълно възможно, твърдят специалисти, цитирани от \"Аргументи и факти\". Разбира се, не можем да очакваме видими резултати, но е безспорен факт, че тялото работи и по време на нощната почивка. Остава само да разберем колко калории изгаря.Нощното натоварванеНуждата от енергия за тялото е постоянна и по време на сън то също толкова активно изразходва калориите натрупани в организма.Изследвания показват, че най-големият разход на енергия по време сън, респективно и изгаряне на калории, се случва във фазите на бързия сън – когато очите активно се движат под клепачите. Точно в такъв промеждутък от време мозъкът функционира като във фаза на бодърстване и има нужда от глюкоза. В същото време се повишават сърцебиенето и кръвното налягане.Нощем тялото регенерира тъканите си, възстановява се работата на органите, нормализират се процесите. Тази дейност протича на клетъчно ниво и изисква енергия в достатъчно големи количества. Ако тренирате през деня, нощем организмът се занимава с възстановяване на мускулите и нормализиране на дейността им. Енергия изисква и преработването и усвояването на храната.Колко калории се изгарятЕдин от основните въпроси, свързани с нощното отслабване, е колко калории могат да бъдат изгорени. Количеството енергия, необходимо на тялото по време на нощния сън, зависи от комплекс фактори – продължителност на съня, фази на бърз и дълбок сън, скорост на метаболизма и др. Не по-малко важни са и дишането, кръвообращението, активността на вътрешните органи, които също влияят върху количеството използвана енергия със своята интензивност. При отчитане на потреблението на калории нощем трябва да се има предвид и теглото на човека - колкото по-високо е, толкова повече енергия за осигуряване на жизнената му дейност е необходима.Значение има и количеството сън. Установено е, че човек с тегло 58-60 кг изгаря за час сън около 38 калории. Можете да прецените колко калории сте изгорили, пресмятайки часовете сън.Допълнителни меркиСпециалистите подчертават, че не може да се разчита само на отслабването нощем. Напълно възможно е да се оптимизира нощният метаболизъм, ако се осигури по-голяма двигателна активност през деня. Заниманията със спорт, работата, която не изисква продължителен престой в една поза, и други фактори, които ни заставят да полагаме физическо усилие, помагат да се ускори процесът на изгаряне на калории нощем. Ако изключим от менюто си и продуктите, които забавят процеса на храносмилане (алкохол, мазна и пържена храна) можем още да подобрим резултата си.Качество на съняКачеството на съня е не по-малко важно от количеството. Нормата за тийнейджърите е не по-малко от 8 часа непрекъснат нощен сън, оптималното време е 9 часа. При възрастните са достатъчни и 7 часа. Ако сънят бъде прекъснат, организмът не успява да завърши фазите, които са му необходими за нормално функциониране, страдат възстановяването на мускулите, паметта, синтезът на хормони, които регулират физическото развитие и апетита.Важно е да се знае, че нощният сън има различни фази. Неговата „архитектура“ се движи по схема, която включва редуване на бърз и дълбок сън в цикъл, който се повтаря през 90 минути.През какви фази преминава сънят и как всяка от тях влияе на тялото? Първата фаза е периода между бодърстването и заспиването – т. нар. лек сън. Сърцето и дишането все още може да са неравни, температурата е на дневното ниво. Втората фаза е настъпването на съня. Дишането и сърцебиенето се изравняват, телесната температурата се понижава. Третият етап е най-дълбокият сън, когато пада кръвното налягане, дишането се забавя, мускулите се отпускат и започва активното възстановяване на тъканите, изработват се важни хормони. След това цикълът се повтаря.Хубавият качествен сън е много важен, защото той осигурява нормално функциониране на имунната система, регулира процесите в организма, помага да се координира чувството на глад и ситост. Ако се лишаваме от сън, възниква потребност от повече храна през деня, за да се възстановят запасите от енергия. Това провокира наддаване на тегло.Ако чувството на умора е постоянно, а гладът перманентен, си струва да се замислим за качеството на съня си. В противен случай не само няма да губим калории, докато спим, но и сериозно ще увредим здравето си.", "date": "2020.01.07", "title": "Спим и отслабваме"}
{"url": "https://offnews.bg/sviat/sasht-prizova-grazhdanite-si-da-se-paziat-ot-misterioznata-pnevmonia-v-718885.html", "text": "Американското посолство в Пекин призова гражданите си да избягват контакт с животни и болни хора заради , предаде Франс прес. За болестта беше съобщено миналата седмица. Случаите в града с население 11 млн. души вече са 59. Китайските здравни власти отхвърлиха възможността пневмонията да е причинена от вируса SARS (тежък остър респираторен синдром), който причини смъртта на стотици преди десетина години.\"Бъдете бдителни и вземайте обичайните предпазни мерки“, се посочва в предупреждението на американското посолство и се призовава да се потърси медицинска помощ при евентуално неразположение след пътуване до Ухан.При подобна епидемия от атипична пневмония през 2003 г. в цял свят починаха общо 774 души.", "date": "2020.01.07", "title": "САЩ призова гражданите си да се пазят от мистериозната пневмония в Китай"}
{"url": "https://offnews.bg/politika/krum-zarkov-votat-na-nedoverie-veche-dava-rezultati-naznacheni-sa-718911.html", "text": "Инициираният вот на недоверие от БСП вече дава резултати. Както е видно, назначени са проверки на ВиК дружества, на ВЕЦ-ове. МОСВ най-после пуснаха за обществено обсъждане промени в наредба, засягаща вноса, съхранението и отчетността на отпадъците. Това заяви зам.-председателят на ПГ на „БСП за България” Крум Зарков след заседание на ИБ на левицата. По думите му това, което не се е случвало досега след въпросите, задавани от левицата, е започнало да се прави след като БСП е обявила вота си на недоверие. „За съжаление – твърде късно. Цената на закъснението плащат чакащите на опашка пред водоноските”, констатира Зарков„С тревога констатирахме, че се правят всевъзможни опити дебатът по този жизненоважен въпрос да бъде опорочен – говори се за заговори, търсят се причини в кого ли не, в предишни правителства и кметове, ВиК дружества – само за да се прикрие очевидният факт, че перничани останаха без вода, че жителите на големите градове дишат замърсен въздух и че в България не е ясно кой и къде гори отпадъци, откъде ги взима”, каза още Зарков.По думите му всичко това се случва поради некомпетентност, безхаберие, а не е изключено да има и престъпни деяния. „С вотът на недоверие ще поставим въпросите там, където им е мястото – пред третото правителство на ГЕРБ. Това е логично продължение на активността на БСП”, категоричен бе народният представител. Той припомни, че само през този мандат депутатите от левицата са поставили темата „въздух и вода” повече от 60 пъти, но са срещали половинчати отговори и нежелание да се дискутира честно проблемът. „Когато кризата дойде и по празниците хората останаха на сухо, подходът на властта остана същият. Отказът или неспособността да се реши проблемът, категоричното нежелание на ресорния министър да признае допуснатите грешки при управлението на водния ресурс и по отношение на яз. „Студена”, както и отказът на министър-председателя да отчете очевидните пропуски в правителствената политика в този сектор, съвсем естествено водят до търсене на отговорност”, каза още Крум Зарков.„Политическа и експертна група от БСП работи върху мотивите за вота - другата седмица ще поканим всички партии, с изключение на тези, които формират управляващото мнозинство, за да им представим нашите мотиви, да потърсим тяхната експертиза и тяхната подкрепа”, заключи той.Явор Божанков: Благодарение на вота на недоверие, институциите се активираха за кризите, но след дъжд - качулка Мотивите за вота на недоверие са пред очите на всеки български гражданин - когато си пуснем чешмата и водата е негодна за пиене или вода изобщо няма. Нашият боклук го плащаме по три пъти и се чудим защо се изгаря. Мотивите са и във въздуха, който на места има цвят, мирис и вкус. С този вот, освен да посочим конкретните проблеми и да потърсим отговорност, си поставяме една голяма цел - хората в България да живеят в една по-чиста и по-здравословна околна среда\". Това каза Явор Божанков, народен представител от ПГ \"БСП за България\".Божанков се позова на статистика, според която България е на едно от първите места в Европа по рециклиране на отпадъци, но и също така масово се горят гуми, масла и кабели. Според него това доказва, че се рециклира само на хартия. \"При нас функционира една огромна мрежа от кухи фирми, които перат произход на отпадъци - това е благоприятна среда за криминалния внос на боклук от трети страни. Публично известно е, че отпадъци с един код тръгват от една държава и влизат в България с друг код. Опасни отпадъци се горят или се третират по незнаен начин. В тях се съдържа цялата Менделеева таблица\", категоричен е народният представител. Според него институциите реагират панически и неефективно, а властта отказва информация на журналисти. \"Благодарение на внесения вот на недоверие, институциите се активираха, но след дъжд - качулка\", отбеляза той.Атанас Костадинов: Имаме идеи и концепции за реформи във водния секторПоследните две години управление жънат това, което през последните десет беше посято в околната среда. След 2009 г. много агресивно и настойчиво бяха вменени две задачи на управлението на водите. Първата беше политичекска - в общините на БСП и ДПС да бъде прекратено финансирането за водни проекти. Втората е икономическа - развитието на общинската инфраструктура за води беше заменено от план за концесии, заеми от международни финансови институции, декапитализиране на дружествата и в крайна сметка - приватизация\". Това заяви Атанас Костадинов, народен представител от ПГ \"БСП за България\".Според Костадинов в последните 10 години България не управлява своите води в съответствие с рамковата директива на ЕС, а исканата от Европейската комисия реформа на водния сектор е била заменена с реформа във ВиК отрасъла. \"Дори действащи министри, зам.-министри и експерти не правят разлика между двете неща. Тази политическата рамка се изпълняваше с инструментите на некомпетентността и престъпното действие. Как ще ни убедите, че шефът на ВиК Перник е проспал дисбаланса в яз. \"Студена\", попита народният представител.Атанас Костадинов не се съгласи с тезата, че не трябва да се политизира проблемът с водата и боклука. Според него именно това е призванието на политиката - да се защити публичният интерес, където е нарушен.\"Имаме идеи и концепции за радикални реформи във водния сектор и във всеки един от секторите на околната среда\", каза още той. ", "date": "2020.01.07", "title": "Крум Зарков: Вотът на недоверие вече дава резултати – назначени са проверки"}
{"url": "https://offnews.bg/112/arestuvaha-bashta-na-2-godishno-dete-zasneto-da-pie-bira-718867.html", "text": "Задържан е бащата на 2-годишно дете, заснето с бутилка бира в ръка, съобщи МВР.Случаят е докладван в отдел „Закрила на детето“–Правец, след като клипът се появи в мрежата.Видеото показва малко момче, танцуващо под звуците на музика с бутилка бира в ръка. Възрастните край него му подвикват \"Наздраве!\"Полицията е установила, че клипът е заснет в правешкото село Джурово. Идентифицирани са детето и родителите. Бащата, на 24 години, е задържан за 24 часа. Не се съобщава колко годишна е майката.", "date": "2020.01.07", "title": "Арестуваха баща на 2-годишно дете, заснето да пие бира"}
{"url": "https://offnews.bg/tenis/stana-iasen-sastavat-ni-za-fed-kap-718869.html", "text": "Капитанът на България за \"Фед Къп\" Дора Рангелова определи състава ни за предстоящите мачове от група I на зона Европа/Африка.Надпреварата ще се проведе в Талин (Естония) от 5-ти до 8-ми февруари. За България ще играят Виктория Томова, Изабелла Шиникова, Гергана Топалова и Петя Аршинкова.Общо седем отбора ще участват в надпреварата в Естония. Освен България на турнира ще участват тимовете на Украйна, Италия, Хърватска, Австрия, Естония и Гърция.Отборите ще бъдат разпределени в две групи (една с три отбора и една с четири). Победителите от всяка група ще играят на финал за спечелване на промоция.", "date": "2020.01.07", "title": "Стана ясен съставът ни за \"Фед Къп\""}
{"url": "https://offnews.bg/zimni/maria-grozdeva-izprati-mladite-ni-olimpijtci-za-lozana-718871.html", "text": "Спортната икона и рекордьорка по спечелени олимпийски медали Мария Гроздева изпрати с „На добър път и успех!“ младите български олимпийци за третите зимни игри в Лозана.Първата група от 10 състезатели и техните треньори заминаха рано тази сутрин за Швейцария.„Желая ви да бъдете здрави, силни и уверени в своите възможности. Всички имате равен старт със своите съперници, бъдете спокойни, носете с гордост и чест българските екипи. Ние сме с вас, стискаме ви палци и вярваме, че ще дадете най-доброто от себе си. Насладете се на тези състезания, на младежката олимпиада в Лозана ще се срещнете с хиляди ваши връстници от цял свят и със сигурност това ще остави незабравими спомени у вас.Надяваме се да ви посрещнем така усмихната, както ви изпращаме днес,“ заяви Гроздева, която е член на Изпълкома на БОК и има във витрината си пет олимпийски медала, два от които златни. Това лято в Токио Мария ще стане първата в историята българка, която ще участва на седем олимпиади.По традиция Първа инвестиционна банка, един от най-големите спонсори на БОК, връчи на всеки един от заминаващите лъвче за късмет.Спортисти, треньори и официални лица получиха талисманчетата от Илона Станева, директор „Маркетинг и реклама“ в ПИБ, която пожела на младите български таланти успех и хубави дни по време на Игрите.Лъвчетата вече са с нова визия, по-големи, още по-хубави и мощни, за да дават сила и кураж на българите. Сред отпътувалите днес бяха състезатели и треньори по ски-алпийски дисциплини, биатлон и хокей на лед, както и официални лица.Други от нашите спортисти ще пристигнат директно в Лозана, трети ще заминат по-късно за столицата на световното олимпийско семейство, която за първи път ще приеме форум от подобен ранг. Преди да отпътуват днес, състезатели и треньори дълго се снимаха поотделно с Мария Гроздева, която разговаря и пожела успех на представителите на всеки един спорт.Младите ни олимпийци попиваха с огромен интерес думите на двукратната олимпийска шампионка и в края й благодариха за подкрепата и куража, които получиха. На третата младежка зимна олимпиада България ще бъде представена от 18 състезатели в осем спорта - пълният списък е публикуван в сайта на БОК.В Лилехамер преди 4 години бяхме с 12 участници в 6 спорта, а на дебютното издание в Инсбрук стартирахме с 11 представители. Игрите в Лозана се откриват този четвъртък, 9 януари и ще продължат до 22 януари 2020 г.", "date": "2020.01.07", "title": "Мария Гроздева изпрати младите ни олимпийци за Лозана"}
{"url": "https://offnews.bg/temida/geshev-razporedi-spetcnadzor-varhu-23-razsledvania-za-kashti-za-gosti-718873.html", "text": "Главният прокурор Иван Гешев разпореди на апелативните прокуратури в София, Пловдив, Варна, Бургас и Велико Търново да вземат на специален надзор 23 досъдебни производства за престъпления, засягащи финансовите интереси на Европейския съюз и други престъпления от общ характер при финансиране на т.нар. къщи за гости.Гешев е наредил по всяко досъдебно производство прокурор да определят наблюдаващ прокурор, който да оказва засилена методическа и организационна помощ по отношение на обвинители от първоинстанционните прокуратури, ръководещи разследванията.По разпореждане на главния прокурор от април 2019 г. започнаха проверки за общо 746 къщи за гости, финансирани със средства на Европейския съюз.Досега на територията на страната са образувани 23 досъдебни производства за представяне на неверни сведения, за да бъде получено финансиране от еврофондове. Такива производства са образувани от Софийска градска прокуратура -11 бр., от Окръжна прокуратура –Монтана – 3 бр., от Окръжна прокуратура – Хасково- 1 бр., от Окръжна прокуратура – Пазарджик – 1 бр., от Окръжна прокуратура – Пловдив – 1 бр., от Окръжна прокуратура Ямбол – 1 бр., от Окръжна прокуратура – Плевен – 1 бр., от Окръжна прокуратура – Велико Търново – 2 бр., от Окръжна прокуратура – Силистра – 1 бр., от Окръжна прокуратура – Варна – 1 бр.По всички останали случаи проверките продължават, осъществява се и служебен контрол върху постановените прокурорски актове до върховното ниво в Прокуратурата на Република България.Обвинител №1 ще продължи да следи произнасянията на прокуратурите в страната и ще указва вземане на специален надзор върху всяко новообразувано досъдебно производство за престъпленията, засягащи финансовите интереси на ЕС и други престъпления от общ характер при финансиране на къщи за гости.", "date": "2020.01.07", "title": "Гешев разпореди спецнадзор върху 23 разследвания за къщи за гости"}
{"url": "https://offnews.bg/112/arestuvaha-mazh-napadnal-s-nozh-politcai-v-sofia-718904.html", "text": "Полицията в София задържа мъж, който се барикадирал в дома си в столичния квартал \"Гео Милев\", и нападнал с нож служители на МВР, съобщи БНР.Задържаният е компютърен специалист.Колежка на компютърджията подала сигнал до полицията, след като мъжът отказал да я пусне да излезе от апартамента му.При обиска на жилището са намерени наркотици.По случая е образувано досъдебно производство.", "date": "2020.01.07", "title": "Арестуваха мъж, нападнал с нож полицаи в София"}
{"url": "https://offnews.bg/temida/balgarin-previshil-s-23-km-skorostta-v-germania-shte-plati-113-evro-718875.html", "text": "Българин, вдигнал 23 км отгоре на магистрала в Германия, ще плати 85 евро глоба и 28.50 евро за направените по административното производство разходи. Окръжният съд в Добрич призна финансовата санкция, наложена на 21-годишния мъж. Той шофирал кола с добричка регистрация на 11 ноември 2018 г. по федерална автомагистрала в посока град Кобленц със 153км/час. Максимално разрешени са били 130 км/час. Заради извършеното правонарушение германските власти са постановили българинът да плати общо 113.50 евро, решението за финансовата санкция е влязло в сила на 26 януари 2019 г. Съдебното производството в Окръжния съд бе образувано по постъпило Удостоверение за прилагането на принципа на взаимно признаване на финансовите санкции, наложени в държави - членки на Европейския съюз, издадено от федерална служба „Правосъдие” на Германия. Съдебният състав прецени, че не са налице основания за отказ от признаване и изпълнение на санкцията и мъжът следва да плати 221.98 лв., равностойни на 113.50 евро, съобщиха от съда в Добрич. Постановеният съдебен акт подлежи на обжалване пред Апелативен съд - Варна в 7-дневен срок.", "date": "2020.01.07", "title": "Българин, превишил с 23 км скоростта в Германия, ще плати 113 евро"}
{"url": "https://offnews.bg/sviat/ikea-shte-plati-46-mln-na-roditelite-na-dete-smazano-ot-skrin-718856.html", "text": "Шведският мебелен гигант ИКЕА се съгласи да заплати обезщетение в размер на $46 млн. на родителите на дете, което почина, след като скрин падна върху него, съобщи Би Би Си. Двугодишният Йозеф Дудек издъхна през месец май 2017 г., след като скрин от серията Malm падна в дома на семейството в Калифорния. Година по-рано скринове от същия модел (всеки от които тежи 32 кг.) убиха други три деца в САЩ - двегодишните Камдън Елис и Керън Коласна и 23-месечният Тед Макги. Според юристи това е най-тежкият случай на непреднамерено убийство на деца в историята на САЩ.\"Въпреки че нищо не може да промени трагичните събития, които ни доведоха тук, в името на семейството и всички замесенени, ние сме благодарни, че този съдебен процес постигна решение - заяви говорителка на ИКЕА. - Оставаме ангажирани да работим за справяне с този много важен въпрос за безопасността на дома.\"В изявление родителите на детето Джолийн и Крейг Дудек заявяват, че са \"опустошени\" от загубата на сина си.\"Никога не сме мислили, че двегодишно дете може да събори скрин с височина само 76 см и да се задуши - казаха те. - Едва по-късно научихме, че скринът е бил с нестабилен дизайн. Разказваме нашата история, защото не искаме това да се случи на друго семейство.\"Родителите призовават всеки, който все още има такава мебел от ИКЕА, да я върне.Семейството ще дари $1 млн. на групи, работещи за защита на децата от опасни продукти.През 2016 г. ИКЕА предупреждава потребителите в САЩ да използват стенни крепежи за скриновете от серията Malm, но едва след смъртта на третото дете това се взима под внимание. През декември същата година компанията се съгласи да плати 50 млн. долара на семействата на трите деца и сключи споразумение, с което се съгласи да продава в САЩ само мебели, които отговарят или надвишават националния стандарт за безопасност.Смъртните случаи подтикнаха Комисията за безопасност на потребителите в САЩ да започне образователна кампания за риска от падане от мебели.", "date": "2020.01.07", "title": "ИКЕА ще плати $46 млн. на родителите на дете, смазано от скрин"}
{"url": "https://offnews.bg/zdrave/4-vitamina-koito-sa-bezpolezni-kato-hranitelni-dobavki-718872.html", "text": "Безспорно витамините са нужни на организма, но действието на някои от тях се надценява, предупреждават специалистите. А ако се приемат под формата на хранителни добавки, в неконтролирани количества, могат да нанесат вреда. С кои витамини трябва да внимаваме, посочва изданието Focus, цитирано от Medik Forum.Витамин АДългосрочно изследване показва увеличаване на риска от рак на белия дроб при пушачите, които приемат витамин А или неговия предшественик бета каротин. Известно е също, че дори малко предозиране на мастноразтворимия витамин А ежедневно, може да увреди черния дроб и костите.Витамин СТой не може да ни защити от болести, дори от вирусни инфекции, казват учените. Изследвания нееднократно са опитвали да докажат положителното влияние върху имунната система през последните десетилетия без особен успех. Впоследствие било установено, че дневните дози витамин С могат да предизвикат образуване на камъни в бъбреците.Витамин ЕПредполагаемата му полза като защита срещу онкологични заболявания не може да бъде доказана. Изследване на 36 хиляди мъже обаче показва повишен риск от рак на простатата при тези, които са приемали капсули витамин Е. При високи дори може да последват нарушения в храносмилането и в съсирването на кръвта.Витамин В3Дълго време ниацинът (никотиновата киселина) имаше репутация на витамин, който защитава сърцето и мозъка.Проучване сред 25 хиляди пациенти със сърдечносъдови заболявания показва, че продължителното му използване не намалява количеството сърдечни пристъпи или инсулти. В сравнение с групата, която е вземала плацебо, хората, които са приемали В3, по-често страдат от проблеми с черния дроб и от вътрешни кръвоизливи, пише Focus.", "date": "2020.01.07", "title": "4 витамина, които са безполезни като хранителни добавки"}
{"url": "https://offnews.bg/sviat/pone-35-zhertvi-sa-stapkani-ot-talpata-na-pogrebenieto-na-kasem-siulej-718874.html", "text": "Поне 35 души са загинали, стъпкани при движението на многохилядната тълпа, която се събра да отдаде почит на убития ирански главнокомандващ Касем Сюлеймани.Според репортажи в ирански медии други поне 48 души са ранени при струпването на много хора в родния град на Сюлеймани - Керман, където той ще бъде погребан днес.Към момента не се съобщава какво е причинило инцидента.Убитият командир на елитните военни отряди \"Ал Кудс\" бе смятан за втората най-влиятелна фигура в страната след Върховния лидер - аятолах Хаменей.САЩ ликвидираха Сюлеймни във военна спецоперация в Багдад, обявявайки го за заплаха за американската сигурност и за човек, планиращ кървави атентати. Покушението предизвика опасения от конфликт между САЩ и Иран.", "date": "2020.01.07", "title": "Поне 35 жертви са стъпкани от тълпата на погребението на Касем Сюлеймани"}
{"url": "https://offnews.bg/tenis/grigor-zagubi-ot-gofen-i-uslozhni-situatciata-na-balgaria-v-atp-cup-718876.html", "text": "Най-добрият тенисист Григор Димитров загуби от Давид Гофен с 6:4, 2:6, 2:6 в турнира ATP Cup и усложни ситуацията за България в Група С.Сега единствено победа за \"лъвовете\" при двойките ще им подсигури първото място в групата и класиране за 1/4-финалите, където ще се изправят срещу домакините от Австралия.Григор спечели първия сет с познатия си опонент с 6:4. Откриващата част от двубоя премина през множество драматични обрати, като и двамата тенисисти допуснаха пробиви, но накрая звездата ни поведе в резултата.Във втория сет Григор се срина и допусна цели три пробива. От тях успя да върне само един, който беше крайно недостатъчен.Третата част отново започна лошо за Григор. Той допусна пробив в третия гейм за 1:2. Димитров изпусна две възможности за рибрейк при 2:3. Още в следващия гейм Гофен постигна нов пробив и поведе с 5:2. На собствено подаване Гофен затвори мача с гейм на нула.Нашите момчета имат две победи в първите си два сблъсъка от Група C с по 2:1 срещу Великобритания и Молдова, но само успех срещу белгийците би им гарантирал участие на 1/4-финалите в надпреварата.", "date": "2020.01.07", "title": "Григор загуби от Гофен и усложни ситуацията на България в ATP Cup"}
{"url": "https://offnews.bg/politika/barekov-sezira-prokuraturata-sreshtu-dzhambazki-samniava-se-che-krav-718881.html", "text": "Бившият евродепутат Николай Бареков подаде сигнал до главна прокуратура срещу Ангел Джамбазки, който бе през декември миналата година. В сигнала се посочват съмнения за наличие на злоупотреба с влияние и манипулиране на кръвна проба за наличие на алкохол с цел прикриване на престъпление, извършено от лицето, което към настоящия момент е член на Европейския парламент, съобщиха от пресцентъра на Презареди БГ.  Бареков смята, че има основателни съмнения и за това, че не са спазени изискванията на Наредба № 1 от 19 юли 2017 г. за реда за установяване употребата на алкохол. \"Според същата кръвната проба за наличие на алкохол в кръвта на евродепутата Ангел Джамбазки е следвало да бъде дадена в ЦСМП- Самоков в рамките на 45 минути след извършване на проверката, но според наши източници нито на 07.12.2019 г., нито на 08.12.2019 г. в регистрите на ЦСМП няма регистриран такъв случай\", се казва в сигнала като се подчертава, че съмнения за злоупотреба с влияние и опит за прикриване на случая създава и фактът, че и от РУП-Самоков мълчат по този случай. В документа се упоменава още, че според депутат от партия АТАКА Ангел Джамбазки в нарушение на наредбата е дал кръвна проба за наличие на алкохол в кръвта във Военно медицинска академия /ВМА/. Важно е тук да се отбележи, че публично известен факт е, че лечебното заведение е подчинено на Красимир Каракачанов, който освен съпартиец на лицето Ангел Джамбазки, е и вицепремиер и министър на отбраната, което създава основателно съмнения за явна злоупотреба с влияние и опит за прикриване на престъпления, извършено от представител на властта.Бареков настоява да бъде извършена проверка от главна прокуратура, която да де отговори на следните въпроси:", "date": "2020.01.07", "title": "Бареков сезира прокуратурата срещу Джамбазки, съмнява се, че кръвната му проба за алкохол е манипулирана"}
{"url": "https://offnews.bg/sviat/nad-60-000-dushi-izcheznali-za-13-g-narkovojna-v-meksiko-718864.html", "text": "Над 60 000 души са изчезнали в Мексико от началото на войната в страната срещу наркотиците през 2006 г., сочат данни на местните власти, цитирани от Би Би Си.Броят е далеч по-голям от предишните оценки за предходни години. Освен това в страната са убити над 31 хил. души само за изминалата година. Наркокартелите и престъпните групировки са основните извършители, но силите за сигурност също са обвинявани за смъртни случаи и изчезвания.Броят на изчезналите е по-голям, отколкото при десетилетна гражданска война. Около 40 000 души са изчезнали в 36-годишната гражданска война на Гватемала, която приключи през 1996 г. Около 30 000 са изчезнали в Аржентина по време на военното управление между 1976 и 1983 година.Изчезналите са общо 61 637 души. Около 53% от тях са на възраст между 15 и 35 години, а 74% са мъже. Смята се, че всичко започва през 2006 г., когато тогавашният министър Фелипе Калдерон предприема военна репресия срещу търговията с наркотици.Миналата година изчезнаха над 5000 души, заяви Карла Куинтана, ръководител на Мексиканската комисия за национално търсене. \"Зад тези данни се крият истории и голяма болка в семействата\", добави Куинтана, чиято организация координира усилията за намиране на изчезналите. Заместник-министърът на правата на човека в Мексико Алехандро Енцинас Родригес заяви, че 1124 тела са ексхумирани от 873 тайни погребения, откакто президентът Андрес Мануел Лопес Обрадор пое властта през декември 2018 г. Лидерът на левицата обеща \"постигане на мир и прекратяване на войната\" в страната, когато процентът на убийствата беше още по-висок заради враждата с наркокартелите. Президентът обеща да създаде нова национална гвардия за справяне с насилието.", "date": "2020.01.07", "title": "Над 60 000 души 'изчезнали' за 13 г. нарковойна в Мексико"}
{"url": "https://offnews.bg/futbol/fenove-na-barselona-se-zamesiha-v-natcistki-skandal-718880.html", "text": "Ръководството на Барселона започна разследване на инцидент с фенове от ултрас групировката Boixos Nois.Те посетили мач на дубъла срещу \"Б\" отбора на Еспаньол, който се изигра миналата събота. По време на двубоя на стадион \"Йохан Кройф\" те скандирали обиди по адрес на покойния футболист на Еспаньол Даниел Харке, който си отиде от този свят през 2009 година едва на 26-годишна възраст. Според публикациите в медиите причината е инфаркт на миокарда, който той получава, докато разговаря с приятелката си по телефона.\"Ако Харке вкара, то това ще е гол фантом\", крещяли ултрасите. Те отправяли и нацистки поздрави.В крайна сметка полицията се намесва и ги извежда от стадиона. Напълно вероятно е хулиганите да имат вече забрана за посещение на мачовете на основния състав на Барселона, което обяснява присъствието им на двубой на дубъла, където контролът е по-занижен.", "date": "2020.01.07", "title": "Фенове на Барселона се замесиха в нацистки скандал"}
{"url": "https://offnews.bg/obshtestvo/tragva-tretata-linia-s-elektrobusi-v-sofia-shte-vozi-ot-slatina-do-si-718890.html", "text": "Автобусна линия №123 се удължава от кв. „Слатина“ до Симеоновския лифт, по нея ще се движат 3 нови електробуса от 17 януари. Това е третата електрическа линия, която пускаме, а през февруари тръгват още 2, заяви столичният кмет Йорданка Фандъкова на автогара \"Гео Милев\". Там е монтирана зарядната станция за електробусите. Целта ни е да създадем 10 електро линии и до края на 2021 г. 20% от автобусите в София да са електрически, подчерта кметът. Електробусите са най-чистият градски транспорт с нулеви емисии и са с най-ниски експлоатационни разходи, въпреки първоначално по-голямата инвестиция, обясни тя. По данни на „Столичен автотранспорт“, който вече от година оперира първите две електролинии, сравнението е следното – за дизелов автобус 100 л/100 км, за газов – 60 л/100 км, за електрически – 16 л/100 км. Затова не съм съгласна с твърденията, че електробусите нямат място в София. Да, първоначалните разходи са по-големи, но експлоатационните са в пъти по-ниски. Това е посоката, в която вървят европейските столици, каза още Фандъкова.Новият зам.-кмет по транспорта Кристиян Кръстев, който също присъства на откриването на линията, има две основни задачи - оптимизиране и синхронизиране на разписанията на градския транспорт и пускане на довеждащия транспорт.", "date": "2020.01.07", "title": "Тръгва третата линия с електробуси в София, ще вози от Слатина до Симеоновския лифт (снимки)"}
{"url": "https://offnews.bg/futbol/kristiano-ronaldo-zapisa-novo-istorichesko-postizhenie-718884.html", "text": "Мегазвездата на Ювентус и световния футбол Кристиано Роналдо заби хеттрик срещу Каляри във вчерашния двубой с Каляри, спечелен с 4:0, и записа поредно историческо постижение.Хеттрикът беше първи за португалеца в Серия А, като с него петкратният носител на \"Златната топка\" стана едва вторият играч, записвал хеттрик във Висшата лига на Англия, Ла Лига в Испания и Серия А на Италия.Единственият футболист с подобно постижение до момента бе Алексис Санчес. Чилиецът, който в момента е под наем в Интер от тима на Манчестър Юнайтед, но все още лекува контузия, има по три гола в един мач с екипите на Удинезе, Барселона и Арсенал.Роналдо вече има по един хеттрик в Англия и Италия и цели 34 такива в Испания. Португалецът обаче все още е на второ място в класирането при реализаторите в италианския шампионат през този сезон. Той има 14 гола, с колкото е и Ромелу Лукаку.Лидер е звездата на Лацио Чиро Имобиле, който има 19 попадения до момента и заедно със звездата на Байерн Мюнхен Роберт Левандовски води във временното класиране за \"Златната обувка\".", "date": "2020.01.07", "title": "Кристиано Роналдо записа ново историческо постижение"}
{"url": "https://offnews.bg/sviat/tojota-zapochva-stroezha-na-grada-na-badeshteto-v-podnozhieto-na-fudzh-718883.html", "text": "Гигантът Тойота обяви планове си да построи прототип на \"града на бъдещето\" в подножието на японската планина Фуджи, предаде ДПА, цитирана от БНР. В него ще живеят постоянни жители и изследователи, но още не се знае цената на проекта.Градът, разположен на площ от 71 хектара, ще се захранва с енергия от водородни клетки и ще действа като лаборатория за автономни автомобили, \"умни домове\", изкуствен интелект и други технологии.Селището на бъдещето ще бъде издигнато на терена на затворен завод и ще се казва \"Изтъканият град\", което ще е намек за началото на Тойота като текстилна компания.Технологията на истинския град на бъдещето ще е такава, че да се понижат парниковите емисии от колите и сградите, да се намалят задръстванията, а интернет технологиите да се прилагат във всекидневието.Компанията очаква първоначално в града да живеят 2000 души, а строежът е предвиден да започне догодина.Главният изпълнителен директор Акио Тойода нарече проекта „моето лично поле на мечтите“.Проектирането на града е дадено на датския архитект Бярке Ингелс, чиято компания е зад офис сградите на Гугъл (Google) в Силициевата долина и Лондон и небостъргача Световен търговски център 2 в Ню Йорк.Концернът отбеляза, че е отворен за партньорство с други компании, които искат да използват проекта като изпитателна площадка за технологии.Тойота представи плана на Изложението за потребителска електроника (CES) в Лас Вегас, което днес отваря врати за широката публика.", "date": "2020.01.07", "title": "Тойота започва строежа на Града на бъдещето в подножието на Фуджи"}
{"url": "https://offnews.bg/medii/vasil-varbanov-zapochva-novo-muzikalno-predavane-po-bnt-718882.html", "text": "Журналистът и водещ Васил Върбанов започва ново предаване по БНТ1, съобщиха от телевизията.То ще се казва „Моят плейлист” и започва днес, 7-ми януари, в 22:00 и ще се излъчва всяка седмица по същото време.В предаването популярни личности ще представят своите 10 най-любими песни. Водещият Васил Върбанов ще добавя любопитни факти и истории зад парчетата, които зрителят ще вижда на екрана.Днес първият гост в студиото на „Моят плейлист” ще бъде легендарният рок китарист Иван Лечев.Името на водещия Васил Върбанов е свързано преди всичко с радиото. Вече 27 години той е част от радио „Тангра“, където  е и програмен директор. Имал е и свои авторски предавания и в българските секции на RFI и в BBC, но през годините често работи и в телевизията - най-често го прави с БНТ.Още в средата на 90-те озвучава с гласа си зад кадър големи международни концерти по телевизията, както и няколко адаптирани международни класации, след което работи и в предаванията „Кречетало“ и „Денис и приятели“. Върбанов е и гост коментатор в двата единствени за последните 30 години РЪГБИ мача, излъчени пряко по БНТ. След това е член на журито в „Голямото РОК междучасие“. През 2019 г. той е поканен да представя своята месечна музикална рубрика „Рокендрол“ в „Култура.БГ“, а сега започва и новото му предаване „Моят плейлист“.", "date": "2020.01.07", "title": "Васил Върбанов започва ново музикално предаване по БНТ"}
{"url": "https://offnews.bg/obshtestvo/stoian-bratoev-metro-3-tragva-prez-april-simens-otnovo-sa-tuk-718886.html", "text": "Столицата започва новото десетилетие с 12 км ново метро, няма забавяне в строителните работи по изграждане на третия лъч на метрото,  съобщи директорът на „Метрополитен“ проф. Стоян Братоев по БНР. Системите на „Сименс“ за управление са шест, с три подсистеми – за управление, автоматика и безопасност. „Трябва съвместно да работят влаковете със системите. От вчера „Сименс“ са отново на обекта, продължават тестовете, тъй като по празниците имаше спиране на работата от тяхна страна“, допълни шефът на \"Метрополитен\". Изпитанията приключват през април, уточни той. По думите му три са възловите станции, където се пресичат линиите на метрото. „В момента работим в две от тях. Едната станция – НДК II, на бул. „Витоша“ и „Патриарх Евтимий“, е почти завършена. Там остава само връзката – със старата НДК, по нея се работи в момента. Другата връзка е на Орлов мост- с метростанцията на „Климент Охридски“, също вече е завършена.“, отчете Братоев. „Всички перони на третата линия са отделени от влаковете с прозрачни отваряеми врати, високи 1.60 м. По този начин пътниците нямат достъп до релсите, което е една от мерките за повишаване на безопасността. Решихме цялата трета линия така да бъде оборудвана, разказа шефът на \"Метрополитен\". Приключили са изпитанията на подвижните врати на пет от първите осем станции. „Другата особеност на линия 3 е автоматиката за управление. Машинистът има по-ограничени функции с оглед да се избегне субективният фактор, но в екстремна ситуация той може ръчно да поеме управлението, обясни още инж. Братоев. В началото в пиковите часове влаковете по третия диаметър ще се движат в интервал от 5 минути. При по-интензивно натоварване може да се намали на 4 мин. Автоматиката изисква минимално разстояние във времето от минута и половина, поясни Стоян Братоев. 4 минути е разчетният интервал за час пик и при пускането на втория участък - до Овча купел.", "date": "2020.01.07", "title": "Стоян Братоев: Метро 3 тръгва през април, Сименс отново са тук"}
{"url": "https://offnews.bg/politika/niama-hora-v-armiata-shte-mozhe-da-se-postapva-do-40-g-a-ne-do-28-g-718907.html", "text": "Министерството на отбраната предлага максималната възраст за постъпване в армията да се увеличи в проект за промени в Закона за отбраната, обявен за обществено обсъждане.В момента максималната възраст за постъпване на военнослужещи е 28 години, а планът на ведомството е тя да се увеличи до 40 години.Причината е липсата на кадри в армията. Мотивите за промяната са, че в определени военни формирования войнишкият, както и офицерският състав, са на критичния минимум поради постоянно намаляващия човешки ресурс в резултат на демографската криза. Министърът на отбраната Красимир Каракачанов обича за говори за връщане на казарма и за въвеждане на доброволна казарма, но Предприетите от 2015 г. мерки пък са били с ограничени положителни въздействия. Миналогодишната кампания за набиране на хора показала, че дори имало желаещи над 28 години да постъпят в армията. Миналата година за първи път в армията постъпиха повече хора, отколкото напуснаха. Въпреки това има недостиг на около 5000 души.Пенсионерите ще могат да работят още 3 г.В проекта за промени се предлага още пенсионирани военни да могат да работят на своята длъжност още 3 години. Предлага се това да се прилага, ако за длъжността няма хора, а позициите са особено важни за изпълнение на задачите на въоръжените сили. Така щели да бъдат спестени и средства за изплащане на пенсиите.В момента за пенсия в армията се изискват поне 18 години действителен стаж като военен и навършени 53 г и половина към 2020 г, като годините за пенсия се увеличават до 55 г. с два месеца годишно. Военни от летателния или водолазния състав и парашутисти имат право на военна пенсия при навършване на 43 г.Мандатност за офицеритеМинистерството предлага и мандатност за престояване на длъжност за висшите офицери, за да не бъдат компрометирани и способностите на системата за командване и управление. Освен това се предлага военните с ранг над „полковник“ (капитан I ранг), които са на длъжност повече от 4 години и откажат да бъдат преназначени на друга предложена им длъжност в същото или по-високо длъжностно ниво, да продължават да заемат длъжността си за срок от 1 година.“Промените трябва да бъдат одобрени от МС и парламента, а срокът за общественото обсъждане на предложенията е две седмици.", "date": "2020.01.07", "title": "Няма хора. В армията ще може да се постъпва до 40 г., а не до 28 г."}
{"url": "https://offnews.bg/zdrave/natcionalnata-kardiologichna-bolnitca-nabira-sredstva-za-aparatura-718903.html", "text": "Отделението по образна диагностика в Националната кардиологична болница (НКБ) се нуждае от свръхмодерен компютър за сканиране на образи при спешни сърдечно-съдови състояния на деца и възрастни. За помощ от болницата се обръщат към кампанията \"Избери, за да помогнеш\", съобщи БНР.Новата апаратура ще бъде от полза не само за сърдечно-съдови заболявания, но и при заболявания на белия дроб, на съдовете, при аневризми. Това е така наречената работна станция за постпроцесинг на сканираните образи.Апаратурата, с която разполага лечебното заведение в момента, не дава възможност за бърза обработка на сканираните изображения, както изискват спешните състояния. Специалистите, които работят в отделението, се надяват да получат нова станция или поне нов софтуерен продукт чрез кампанията, каза д-р Биляна Богданова, лекар по образна диагностика в НКБ.Какво представлява въпросната работна станция?\"Представлява един компютър, голям монитор, който съдържа софтуерни продукти, които към момента са доста неактуализирани, и нашата идея е да имаме по-съвременни продукти, с които да правим повече неща, т. е. да предоставяме триизмерни образи на сърцето и съдовете, след което това служи за създаване на 3D модели, които детските хирурзи изработват с цел да бъдат по-добре ориентирани при извършването на високоспециализирани операции, особено при децата с вродени сърдечни малформации\", коментира д-р Биляна Богданова.Апаратурата ще позволи образът да се обработва по-бързо.По думите на д-р Богданова, ако сега обработката се извършва в рамките на един час, това може да бъде възможно за 15-20 минути.\"В повечето болници апаратурата е на доста по-високо ниво. Пациентите, попадайки там, получават и доста по-адекватна намеса. Нашата идея е да бъдем конкурентоспособни, на нивото, изисквано по европейски стандарт\", подчерта лекарката.", "date": "2020.01.07", "title": "Националната кардиологична болница набира средства за апаратура"}
{"url": "https://offnews.bg/ikonomika/%ce%a0poizvodctvoto-na-avtomobili-v-gepmania-padna-do-naj-niskoto-si-nivo-718866.html", "text": "Πpoизвoдcтвoтo нa автомобили в Гepмaния нaмaля дo нaй-ниcĸoтo си нивo oт пoчти чeтвъpт вeĸ, пoĸaзвaт дaнни нa мecтнaтa opгaнизaция VDА, цитиpaни oт Вlооmbеrg.Πpeз чeтвъpтoтo тpимeceчиe нa 2019 г. производителите ĸaтo Vоlkѕwаgеn АG, ВМW АG и Dаіmlеr АG ca произвели 4,66 млн. автомобила в гepмaнcĸитe заводи. Toвa e най-ниcĸoтo ниво oт 1996 г. нacaм.Cпopeд VDА, cпaдът oт 9% ce дължи нa нaмaлявaщo тъpceнe oт чyждecтpaннитe пaзapи.Имиджът нa Гepмaния ĸaтo cвeтoвнa пpoизвoдcтвeнa мoщ e пocтpoeн имeннo блaгoдapeниe нa aвтoмoбилнaтa индycтpия.Πpитecнeниятa oт зaмъpcявaнeтo на въздуха от колите, които се увеличиха пoĸpaй скандала с дизeлoвитe aвтoмoбили нa Vоlkѕwаgеn пpeз 2015 г., тъpгoвcĸитe ĸoнфлиĸти и зaбaвянeтo нa иĸoнoмиĸитe пo cвeтa влияят въpxy тъpceнeтo и пpoизвoдcтвoтo на автомобили.Dаіmlеr, Vоlkѕwаgеn и производителят нa чacти Соntіnеntаl АG cъoбщиxa, чe щe нaмaлят бpoя нa cлyжитeлитe cи в oпит дa cъĸpaтят paзxoдитe. B cъщoтo вpeмe, индycтpиятa e пpинyдeнa дa xapчи милиapди, зa дa разработи пo-чиcти пpeвoзни cpeдcтвa и дa ce cпpaви c пoявaтa нa ycлyги зa cпoдeлeнo пътуване ĸaтo Ubеr Тесhnоlоgіеѕ Іnс., чиято пaзapнa oцeнĸa е paвнa на тази на производителя на Меrсеdеѕ-Веnz.B caмaтa Гepмaния тъpceнeтo ocтaвa cилнo и пpeз минaлaтa гoдинa ce yвeличaвa c 5% дo 3,6 млн. автомобила, oтнoвo пo дaнни нa VDА, което е нaй-виcoĸoтo нивo oт 2009 г. насам. Cтpaнaтa цимeнтиpa и лидepcтвoтo cи пpeд Hopвeгия ĸaтo нaй-гoлям eвpoпeйcĸи пaзap зa eлeĸтpoмoбили. Според властите, пpeз 2019 г. в Гepмaния ca peгиcтpиpaни 63 281 автомобили нa бaтepии.Подобни тенденции на спад има и извън Германия. B пoнeдeлниĸ Fоrd Моtоr Со. oтчeтe 1,3% cпaд в пpoдaжбитe нa aвтoмoбили пpeз чeтвъpтoтo тpимeceчиe нa 2019 г. Малко преди това General Motors oтчете 6,3% cпaд в пpoдaжбитe.", "date": "2020.01.07", "title": "Πpoизвoдcтвoтo на автомобили в Гepмaния пaднa дo най-ниското си ниво от почти четвърт век"}
{"url": "https://offnews.bg/ikonomika/kasovite-belezhki-pri-pazaruvane-onlajn-veche-mogat-da-ne-sa-ot-fiskal-718910.html", "text": "Касовите бележки при пазаруване онлайн вече могат да не са от фискално устройство, напомнят от НАП.Това с възможно заради последните промени в Наредба №Н-18/2006 г., която предвижда алтернативна възможност за регистриране и отчитане на онлайн продажбите, извършвани от електронните магазини. Лицата, приемащи неприсъствени плащания с дебитни или кредитни карти, вместо да издават фискален бон или системен бон, ще имат възможност да регистрират и отчитат продажбите чрез издаване на документ за продажбата, който не е издаден от фискално устройство или интегрирана система за управление на търговската дейност. За физическите търговски обекти, които приемат присъствени плащания с дебитни и кредитни карти, изискването за издаване на касова бележка на хартиен носител се запазва. За да се възползват от новия ред за отчитане и регистриране на продажбите, електронните търговци следва да приемат неприсъствени плащания с кредитна и дебитна карта и да не приемат други плащания, за които се изисква издаване на фискален/системен бон. По отношение на използвания софтуер за управление на продажбите, не се допуска чрез него да се управляват други продажби, извън посочените. Софтуерът трябва да отговаря на предвидените с наредбата изисквания, а когато представлява модул от софтуер, не се допуска да бъдат дублирани функционалностите му от другите модули. Софтуерът, трябва да генерира уникален номер на всяка направена поръчка за закупуване на стока или услуга.Търговците, избрали този алтернативен ред, са задължени за извършената продажба да изпращат по имейл на клиента документ, съдържащ реквизити на касовата бележка, както и QR код, номер на виртуалния ПОС, уникален номер на клиентската поръчка и др. Електронните търговци са задължени да подават към НАП стандартизиран одиторски файл за всички извършени чрез електронния магазин продажби. Информацията следва да се подава до 15-о число на месеца, следващ месеца, за който се отнася.Търговците, избрали да регистрират и отчитат продажбите си по предложения алтернативен ред, е необходимо при вписване на електронния магазин да подават и допълнителна информация в НАП. Те следва да опишат методите на плащане, които предлагат, доставчиците на платежни услуги, предоставили виртуалния ПОС терминал, номера на терминала и сметките, по които получават плащания.На 31 януари 2020 г. изтича крайният срок за търговците, които използват софтуер за управление на продажбите в търговските обекти (СУПТО), за да приведат дейността си в съответствие с Наредба Н-18, припомнят още от НАП.Повече информация за измененията на Наредба № Н-18 може да се получи от сайта на НАП  и на телефона на Информационния център - 0700 18 700.", "date": "2020.01.07", "title": "Касовите бележки при пазаруване онлайн вече могат да не са от фискално устройство"}
{"url": "https://offnews.bg/politika/ninova-vseki-den-v-bobov-dol-se-goriat-desetki-kamioni-s-bokluk-718926.html", "text": "„Бях извикана в Бобов дол по покана на жителите на общината. Те многократно, с месеци наред алармират институции, агенции, но никой не им обръща внимание. Там всеки ден се карат десетки камиони с боклук от третият свят, които се горят с въглища. Остатъкът се зарива в открития рудник в Бобов дол. Учители ми сигнализираха, че там има бум на хепатит А при деца, както и случаи на туберкулоза. Някой изкарва много пари, за да трови българския народ”. Това каза лидерът на БСП Корнелия Нинова пред bTV.„Защо никой не отиде в Бобов дол и да каже на хората, че не страдат от изхвърлянето на боклуците, че си въобразяват и че това е сценарий? Да отидат да кажат на хората в Перник, Шумен и другите градове, където няма вода, че те нямат проблем, че има вода, и че просто им внушават. Да не го обясняват по студията. Да се изправят пред хората. Защото ние сме били там. Знаем техните тревоги и представляваме техните искания”, каза още Корнелия Нинова.През Септември от ТЕЦ Бобов дол заявие, че  съвместно с въглища, като съотношението е 99.95 % въглища и 0.05% отпадъци.Лидерът на БСП заяви, че ГЕРБ са им дали още един аргумент за вот на недоверие освен за кризата с водата в Перник - вносът на боклуци, преработката и изгарянето им и замърсяването на въздуха вследствие на това.“Освен че са некомпетентни и проявиха безхаберие за кризата с водата и боклука, умишлено прикриват информация, опасна за здравето на българския народ”, каза Нинова. “Ивелина Василева каза, че не е внасян болничен отпадък в България. Разполагам с писмен отговор от Владислав Горанов, който гласи, че общото количество, внесени от трети страни болнични отпадъци, през периода 2014- 2019г. е 2.9 тона. Г-жа Василева е била министър по това време. И днес излиза и лъже българския народ или прикрива тези факти”, заяви още Нинова.Така лидерът на БСП отговори задочно на сегашния депутат от ГЕРБ Евелина Василева, която на пресконференция по-рано заяви, че твърденията на БСП, че в България са внасяни отпадъци за изгаряне от трети страни, са неверни. „Категорично от трети страни не е внасян RDF (Refuse Derived Fuel - гориво, произведено от различни видове отпадъци бел. ред) за изгаряне. Категорично не внасяме болничен отпадък нито от трети страни, нито от други страни от ЕС“, заяви Василева. Според нея действията на правителството за решаване на водната криза в Перник са били светкавични и че БСП няма основания за вот на недоверие.Нинова припомни преди 1 месец управляващите отчетоха, че 400 язовира са в аварийно състояние и че над 113 язовира са с неустановен собственик. 1”0 години управляваш държавата и не можеш да разбереш кой е собственикът на тези язовири. Отпуснаха 500 милиона извън бюджета за ремонт на язовири и 400 са в критично състояние. А с парите какво стана?” попита Нинова. Тя подчерта, че цената на водата се е увеличила 3 пъти за 10 години .”Защо само близо 1% от водопреносната мрежа е ремонтирана. Защо изтича 80% от водата на България? Къде отидоха тези пари?”, попита лидерът на социалистите", "date": "2020.01.07", "title": "Нинова: Всеки ден в Бобов дол се горят десетки камиони с боклук"}
{"url": "https://offnews.bg/sviat/fenat-na-botev-e-zaginal-v-solun-zaradi-pregazvane-ot-kola-a-ne-zar-718927.html", "text": "Докладът на съдебния лекар потвърди, че смъртта на 28-годишен българин в Солун в неделя вечер след сблъсъци между фенове на футболни клубове е настъпила, след като той е бил прегазен от автомобил и не е причинена от група местни футболни фенове, които според съобщенията са го преследвали, пише електронното издание на гръцкия вестник Kathimerini.Инцидентът стана след сблъсъци между враждуващи фенове на клубовете „Арис“, побратим на „Ботев“, и местния ПАОК. Фенове на ПАОК нападнали група привърженици на „Ботев“, които са били в Гърция да подкрепят „Арис“. Тогава 28-годишният Тоско Бозаджийски опитва да избяга, но е блъснат от преминаваща кола. Други двама българи са ранени и настанени в солунска болница. 26-годишна жена, за която се смята, че е управлявала автомобила, който го е ударил, когато е изтичал на пътя, е обвиненa в бягство от мястото на произшествието и е освободенa в очакване на съдебния процес.В неделя, докато българите седели в кафене в центъра на Солун, били нападнати от група от около 20 души. Те са дошли с мотоциклети, с каски, с качулки, били са маскирани, тоест едно добре организирано нападение, коментира пред БНТ българският консул в Солун Красимир Тулечки. Той е разговарял с лекар, който е казал, че има много силна тежка рана в областта на главата, нанесена с тръба най-вероятно, има и други наранявания на тялото, които са причинени от автомобила.Тоско е бил популярен сред запалянковците на пловдивския тим като водеща фигура в дейността на агитката", "date": "2020.01.07", "title": "Фенът на \"Ботев\" е загинал в Солун заради прегазване от кола, а не заради побой"}
{"url": "https://offnews.bg/volejbol/natcionalkite-po-volejbol-zagubiha-ot-polsha-718929.html", "text": "Женският национален отбор по волейбол на България загуби от Полша с 1:3 (25:23, 20:25, 19:25, 22:25) в първия си мач от Група А на олимпийската квалификация в Апелдоорн (Нидерландия), който се игра в легендарната зала \"Омниспорт\".Така волейболистките ни, водени от Иван Петков стартираха със загуба, в турнира, в който обаче силите са изравнени и са възможни всякакви изненади.Такава вече се получи, като тимът на Германия надигра един от основните претенденти за първото място Турция с 3:1 гейма на старта на турнира.Полша: Агниешка Канколевска, Клаудия Алагерска, Магдалена Щисяк, Йоанна Волош, Наталия Менджик, Малвина Смажек-Годек, Мария Стенцел - либеро;България: Гергана Димитрова, Нася Димитрова, Лора Китипова, Мира Тодорова, Елица Василева, Силвана Чаушева, Жана Тодорова - либеро.", "date": "2020.01.07", "title": "Националките по волейбол загубиха от Полша"}
{"url": "https://offnews.bg/obshtestvo/ekosdruzhenia-otpadatcite-sa-apetitna-hapka-za-sobstvenitcite-na-tetc-718897.html", "text": "С изгарянето на отпадъците те не изчезват. Засилва се притеснителната практика въглищните централи да ги изгарят вместо въглища, защото е по-изгодно. Докато съществува тази възможност, отпадъците ще продължат да са апетитна хапка за собствениците на топлоелектроцентрали, се казва в становище на Екологично сдружение „За Земята\" и „Грийнпийс\"– България. Оттам са го изпратили като коментар по проект на екоминистерството за изменение на Наредбата за предоставяне на информация за дейностите по отпадъците, както и реда за водене на публични регистри.Липсата на контрол и гаранции за състава на внасяните в България отпадъци ще продължат да са проблем и след като бъдат приети планираните промени, се допълва в текста. Според организациите създаването на ефективна система за контрол върху вноса и превоза на отпадъци е добра, но недостатъчна стъпка за осигуряване на максимална защита на живота и здравето на населението.\"Очевидно е, че отново се предлагат законови промени прибързано заради скандални разкрития и репортажи в медии. Институциите се задействаха, за да отговорят на обществения натиск, без да се интересуват дали ще има резултат. Вносът и горенето на отпадъци не са проблем от вчера и би трябвало решенията да са по-адекватни\", коментира Данита Заричинова от \"За Земята\".За привидното раздвижване на институциите говори и фактът, че въвеждането на задължителната Национална информационна система \"Отпадъци\" (НИСО) се отлага от години и се очаква чак през 2021 година, допълва тя.В проекта не се дава срок, в който министърът на околната среда и водите да утвърди методиката за вземане на проби и анализи за установяване на съдържанието. \"Смятаме този пропуск за съществен, проблемът с разминаването между съдържанието на отпадъците по документи с това, което в действителност се внася в България може да се окаже от особено голямо значение. Той може да прерасне и в проблем от значение за националната сигурност, ако бъдат внесени опасни отпадъци, етикетирани и декларирани като неопасни. Затова министърът на околната среда и водите трябва спешно да изготви и да публикува въпросната липсваща методика за вземане на проби\", коментират от \"Грийнпийс\" и \"За Земята\".\"Изгарянето на отпадъци е порочна и опасна практика, вредна за хората и природата. Насочването на вниманието единствено към вноса е голяма грешка, тъй като съдържанието на генерираните в България отпадъци е не по-малко неясно. С изгарянето те не изчезват, а създават опасни пепели, които също трябва да се съхраняват при определени условия\".\"Отпадъците са ресурс и би трябвало да се работи повече в посока рециклиране и повторно оползотворяване. А тъкмо обратното — засилва се притеснителната практика въглищните централи да ги изгарят, вместо въглища, защото е по-изгодно. Докато съществува тази възможност, отпадъците ще продължат да са апетитна хапка за собствениците на топлоелектроцентрали. Така интересът на тяхното лоби ще продължи да получава подкрепа пред обществения\", завършва съобщението. ", "date": "2020.01.07", "title": "Екосдружения: Отпадъците са апетитна хапка за собствениците на ТЕЦ-ове"}
{"url": "https://offnews.bg/ikonomika/po-gratcki-model-balgaria-pod-transportna-blokada-na-13-ianuari-zarad-718879.html", "text": "Цяла България ще изпадне в транспортна блокада на 13 януари. За тогава е насрочена национална транспортна стачка, в която ще се включат почти всички браншови организации на автобусните и товарните превозвачи. До безпрецедентно обединение на фирмите от сектора се стига заради тол системата.Ще спрат автобусите по почти всички междуградски дестинации в страната. Затова е добре хората да не планират пътувания за тази дата. Освен това може да се очаква да бъде нарушено снабдяването на магазините и търговските вериги, тъй като тировете няма да се движат, предупреждават от бранша.Исканията на транспортните фирми са две. Първото е да се преразгледа обхватът на пътищата, по които ще се събират пътни такси, и да се намалят цените. Превозвачите предлагат при достигане на определен брой пропътувани километри размерът на тол плащанията да намалява до символичен размер като мярка в защита на българския бизнес. Второто искане на бизнеса е държавата да предприеме решителни действия срещу нерегламентираните превози.Според превозвачите становищата на бранша за тол системата у нас са били пренебрегнати от Министерството на регионалното развитие и благоустройството, което само имитирало обществено обсъждане, а в крайна сметка внесло тарифи, които ще доведат до фалит редица компании и до огромно поскъпване на всички стоки и услуги, което ще ощети всички български граждани. Затова транспортните фирми настояват за оставката на министър Петя Аврамова.Превозвачите не крият, че протестът, който започва на 13 януари, ще е без аналог и по гръцки модел. До момента заявки да се включат в него има от повече от 70 града, а 3000 автобуси и камиони гарантирано или няма да излязат от гаражите, или ще се съберат в 10 града, в които са планирани мащабни протестни действия.Според председателя на Съюза на международните превозвачи Йордан Арабаджиев реалното покритие на тол системата е не 30%, а 65% от пътищата, по които могат да се движат камиони.В Европа процентът на покритие на тол системата е между 1 и 7 процента от пътищата. Сега Чехия въведе пътни такси, които покриват 4-5% от мрежата, посочи той.Арабаджиев бе категоричен, че МРРБ не се е съобразило с нито едно от предложенията на българския бизнес и само е имитирало диалог.Според представителите на автобусните и тежкотоварните компании очакваните от Министерството на финансите 800 милиона лева на година от тол системата ще доведат до инфлация и обедняване на българските граждани, защото именно те ще трябва да ги платят. ", "date": "2020.01.07", "title": "По гръцки модел: България под транспортна блокада на 13 януари заради тол системата"}
{"url": "https://mamaninja.bg/%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%BE/item/3908-roshavi-ekleri", "text": "", "date": "2020.01.07", "title": null}
{"url": "https://offnews.bg/medii/sharli-ebdo-5-godini-po-kasno-idva-tcenzurata-na-politicheskata-kore-718878.html", "text": "Точно преди 5 години, на 7 януари 2015-а, терористи нападнаха редакцията на френския сатиричен седмичник \"Шарли Ебдо\" и убиха 12 души. С нападението над вестника започна вълна от терористични атаки във Франция, при които бяха убити над 250 души.5 години по-късно специалният брой на \"Шарли Ебдо\", който от днес е по будките в цяла Западна Европа, но не у нас, разказва за новите битки пред изданието - срещу \"новата цензура\" на \"новите гурута на форматираната мисъл\", които се опитват да задават журналистически стандарти.\"Вчера пращахме на майната си бога, армията, църквата, държавата. Днес трябва да се учим да пращаме на майната си всички тиранични общности, егоистични малцинства, блогъри и блогърки, които ни удрят през пръстите като строги учители. Днес политическата коректност ни тласка към джендър правопис, съветва ни да избягваме обидни думи\" - посочва в редакционната си колонка главният редактор Рис.\"Шарли Ебдо\" се бунтува срещу \"новите цензори\", които \"със смартфон в ръка са си внушили, че са владетелите на света\".Кладите на ада от миналото са занемени от днешните туитове с доноси, обобщава главният редактор.На първа страница на днешния специален брой е нарисуван гигантски смартфон, който смаза ръцете и езика на карикатурист.Заглавието е \"Новата цензура... Новата диктатура\".В авторската си колонка адвокатът на седмичника Ришар Малк също акцентира, че напоследък над обществото тегне тиранията на политическата коректност.В специалния си брой \"Шарли Ебдо\" цитира и Марис Волински, вдовицата на единия от убитите при терористичното нападение карикатуристи: \"Защо в края на ноември 2014 г. охраната на \"Шарли Ебдо\" беше свалена? Седмичникът получаваше до 50 смъртни заплахи на ден? Какво точно искат властите? Да спестят пари? Или да опазят полицаите? Отговорите на тези въпроси са под гриф \" - казва Марис Волински.Днес \"Шарли Ебдо\" има 30 000 абонати, три пъти повече, отколкото преди терористичното нападение. Разходите за охрана на редакцията излизат над милион и половина евро годишно. Адресът на новата редакция се пази в тайна, а вратите и прозорците на сградата са бронирани, обобщава Радио Франс Интернасионал.", "date": "2020.01.07", "title": "Шарли Ебдо, 5 години по-късно: Идва цензурата на политическата коректност"}
{"url": "https://offnews.bg/kultura/festival-na-miuzikalite-v-ndk-718889.html", "text": "Своеобразен фестивал на мюзикълите огранизират продуцентите на  от 27 януари до 4 февруари 2020 г. в НДК. Само в  почитателите на мюзикълите ще видят най-запомнящите се образци от последните 50 години в жанра, който се смята за разбивач на боксофисите.Сред тях са култови класически заглавия от 70-те години на миналия век като „Ах, този джаз” и „Кабаре” на режисьора Боб Фоси, „Брилянтин” на Рандал Клайзър и “Исус Христос суперзвезда” на Норман Джуисън. Почитателите на мюзикъла обаче ще се насладят и на най-новите заглавия, сред които притежателя на 6 награди „Оскар” „La La Land”, както и една от най-нашумелите и рекламирани продукции на 2019 г. – „Котките” на режисьора Том Хопър. Мегапродукцията на „Юнивърсъл пикчърс“ буди противоречиви мнения напоследък, което е още една причина запалените почитатели на мюзикъла на Андрю Лойд Уебър да видят най-новата му екранизация в „Ах, този мюзикъл”.Сред заглавията, които ще може да се видят в кино „Люмиер Лидл”, е и мюзикъла „Романс и цигари” с цяло съзвездие от актьори, сред които Джеймс Гандолфини, Сюзън Сарандън, Кейт Уинслет, Стийв Бушеми и Кристофър Уокън. В селекцията е и култовият мюзикъл от 1980 г. „Блус Брадърс” на режисьора Джон Ландис, който е в състояние да убеди и най-големия скептик, че мюзикълът може да бъде и смешен, увлекателен и екстравагантен. В „Блус Брадърс” е и една от малкото роли на Кари Фишър в най-силните й години освен тази на принцеса Лея в „Междузвездни войни”.Тематичната седмица „Ах, този мюзикъл” продължава традицията за развитие на фестивала Киномания след успешния формат Танц Филм Фест, който представи подбрана селекция от филми, свързани с класическото и модерно танцово изкуство. Вдъхновението за „Ах, този мюзикъл” идва от последното издание на Киномания 2019 г., което продуцентите от НДК отчитат като най-успешното през последните 10 години, като само прожекциите в зала 1 бяха посетени от над 16 300 зрители. Очаквайте скоро пълната програма по дни и часове на „Ах, този мюзикъл”.", "date": "2020.01.07", "title": "Фестивал на мюзикълите в НДК"}
{"url": "https://offnews.bg/temida/sadat-zasedava-po-deloto-na-maia-manolova-za-kasirane-na-izborite-v-so-718825.html", "text": "Днес от 10.00 ч. в Административния съд в София ще се проведе третото заседание по делото на Мая Манолова за фалшифицирането на кметските избори на 3 ноември 2019 г.В средата на декември миналата година съдът допусна да се направи експертиза за коректността на изборните списъци.Тогава Манолова внесе 14 тома доказателства за нарушения и пледираше за поне 7 хиляди недействителни бюлетини, 7 хиляди дописани граждани в списъците и 7 хиляди купен ромски вот, чиито сбор е повече от разликата между двамата кандидати за кмет на София.Очаква се на днешното заседание да бъде представена съдебно-математическа и техническа експертиза след изслушването на свидетелите. До момента съдът призна по-голямата част от доказателствата, но не допусна повторно преброяване на бюлетините в посочените от Манолова секции.Лидерът на Изправи се.БГ и адвокатите ѝ настояват, че е имало тежки нарушения на изборните правила в ОИК. Би следвало протоколите да се отварят пред ОИК, в присъствието на член на ОИК, но това е правено от сътрудници, назначени от ОИК, в нарушение на закона, поясни Манолова след второто съдебна заседание, като подчерта, че те са участвали в отварянето, коригирането, дописването на изборните книжа и протоколи, а по-голямата част от тях са служители на Столичната община.Според нея 900 протокола са коригирани в нарушение на закона от такива технически сътрудници, които не са имали право на това, както и не са допускани наблюдатели и представители на Инициативния й комитет да присъстват в \"Арена Армеец\", което е нарушение на изборното законодателство.", "date": "2020.01.07", "title": "Съдът заседава по делото на Мая Манолова за касиране на изборите в София"}
{"url": "https://offnews.bg/ikonomika/haosat-s-avtobusite-do-selata-se-razrastva-718906.html", "text": "Транспортният хаос в област Пазарджик, където редица села останаха без автобусни превози от Нова година, продължава. А подобни проблеми се появяват и в други региони.Общините в Пазарджишко, които са засегнати от проблема, настояват областният център официално да обяви от кои междуселищни автобусни линии се отказва.Вече трети ден кметовете са в недоумение по какъв начин е променена областната транспортна схема, което води до напрежение, съобщи БНР.Най-засегнати са населените места в общините Лесичово, Септември и Панагюрище.Напрежението се покачва в селата, където автобусите са напълно спрени. Според заместник-кмета на община Лесичово Веселина Милкова ситуацията е \"геноцид\".Той настоява за спешна позиция на областния център.Втори ден ученици от съседните общини пътуват до училищата в Пазарджик и съседните средищни училища с каквото намерят - работнически автобуси или таксита, обясни началникът на регионалното управление на образованието Валентина Кайтазова.Според нея ситуацията категорично е неприемливаМеждувременно стана ясно, че пазарджишкият транспортен хаос от утре ще се мултиплицира и на територията на община Павликени, където редица села също ще останат без обществен транспорт.Там изтича договорът на фирмата превозвач, която не желае да го поднови, тъй като линиите били на загуба.Според него са необходими законодателни промени, които да позволят на общините да финансират превозвачите по губещите линия.Линията, която се прекратява, заради изтичане на договора и нежелание от превозвачите да я изпълняват заради загубите, е от квотата на община Велико Търново. Нямало обаче как община Павликени да я поеме.Община Велико Търново обяви пряко договаряне с превозвачите, което трябва да приключи до 17 януари. За десетте дни дотогава не е ясно как ще пътуват хората.„Като община нищо не можем да направим. И досега кметовете на нашите села извършват тази услуга за спешни случаи, за лекарства, за прегледи при лекари“, поясни градоначалникът на Павликени.Темата с отказите на превозвачи да обслужват селските автобусни линии днес бе коментиран и от председателя на Конфедерацията на автобусните превозвачи Магдалена Милтенова. Според нея проблемът все повече ще се разраства в различни региони на страната, тъй като нерегламентирани превози отнемали клиентите на превозвачите и все повече линии работели на загуба.", "date": "2020.01.07", "title": "Хаосът с автобусите до селата се разраства"}
{"url": "https://offnews.bg/sviat/nato-mesti-misiata-si-ot-irak-v-sasedna-darzhava-718842.html", "text": "Мисията на НАТО в Ирак ще се премести временно в друга държава. Решение за това е взето снощи на среща на посланиците на страните от НАТО и бе огласено днес от министъра на отбраната Красимир Каракачанов пред bTV.Причината е напрежението, което ескалира в Ирак и Иран след убийството на иранския генерал Касем Сюлеймани по заповед на американския президент Доналд Тръмп. То бе извършено с дрон на 3 януари на летището в Багдад.Мисията се състои 420-430 човека, които ще бъдат евакуирани, каза Каракачанов. В Ирак те провеждат само обучения на иракските военни, сред тях има и двама български офицери.Министърът предположи, че те ще бъдат прехвърлени в Кувейт.\"Големият проблем в региона е \"Ислямска държава\", която беше победена, но ако се получи вакуум, не съм сигурен, че силите на иракската държава са достатъчни, за да удържат положението\", предупреди министърът. Той подчерта, че за мисията в момента \"няма никаква опасност\".В рамките на решението на НАТО Германия обяви официално днес, че изтегля своите 120 военни от контингента в Ирак. 32-ма от тях вече са прехвърлени в Йордания, трима - в Кувейт, заяви говорителят на министерството на отбраната Йорг Шрьодер.", "date": "2020.01.07", "title": "НАТО мести мисията си от Ирак в съседна държава"}
{"url": "https://offnews.bg/obshtestvo/fandakova-predstavia-nova-elektrobusna-linia-718843.html", "text": "Кметът на София Йорданка Фандъкова ще представи днес нова електробусна линия, съобщиха от Столична община. Тя ще се обслужва от електробуси и ще бъде №123. Събитието ще се проведе на автостанция „Гео Милев“ на ул.“Иван Димитров-куклата“ 13-15 и бул.“Шипченски проход“ в район Слатина. На събитието ще присъства и заместник-кметът на Столична община по направление „Транспорт и градска мобилност“ Кристиян Кръстев. По автобусната линия 123 вече се движи първият електробус, след като в София пристигнаха и последните 7 от общо 15 електрически превозни средства в градския транспорт.Оператор на линия 123 беше частна фирма, след изтичане на договора, линията се пое от Столичен електротранспорт.Всички останали екоавтобуси ще бъдат пуснати в движение до началото на март. Те ще се движат по линии 123 и по 84 и 184. До средата на годината ще бъдат пуснати в движение и всички 13 нови трамваи, два от които вече са в движение. Очакваме до средата на годината да пристигнат и останалите 11, заяви Фандъкова преди ден. Модерните, нископодови и климатизирани трамваи ще бъдат пуснати по линия 18. ", "date": "2020.01.07", "title": "Фандъкова представя нова електробусна линия"}
{"url": "https://offnews.bg/sviat/rusia-sarbia-makedonia-gruzia-chestvat-rozhdestvo-hristovo-dnes-718840.html", "text": "На 7 януари Рождество Христово се чества в няколко православни църкви по света: в Русия, Сърбия, Грузия, Северна Македония, Черна гора, Босна и Херцеговина, Северно Косово, Йерусалимската православна църква, манастирите на Света гора.Руският патриарх Кирил отслужи Рождественска литургия снощи в катедралния храм \"Христос Спасител\" в Москва в присъствието на няколко хиляди души. На службата присъства и премиерът Дмитрий Медведев, съобщава БНР.Президентът Владимир Путин посрещна Рождество Христово в Санкт Петербург, където присъства на празничната литургия в Спасо-Преображенската катедрала.Арменската църква празнува Рождество и Богоявление вчера, на 6 януари.", "date": "2020.01.07", "title": "Русия, Сърбия, Македония, Грузия честват Рождество Христово днес"}
{"url": "https://offnews.bg/sviat/ogromni-talpi-otdavat-posledna-pochit-na-siulejmani-pogrebvat-general-718841.html", "text": "Огромен брой облечени в черно опечалени се стекоха, за да отдадат последна почит на иранския генерал Касем Сюлеймани за погребението му тази сутрин в Керман, Югоизточен Иран, предава Би Би Си.Сюлеймани беше убит от американско нападение с дрон край Багдад, Ирак, на 3 януари по заповед на президента Доналд Тръмп.Големи тълпи се включиха и в погребалната процесия в Техеран в понеделник. Държавната телевизия показа огромни тълпи и обяви, че \"милиони\" са се стекли. Опечалени носеха ковчега над главите си, а край тях се чуваха викове \"Смърт на Америка!\".Иран обеща да отмъсти жестоко за смъртта на Сюлеймани и в неделя се оттегли от ядреното споразумение от 2015 г. Три държави призоваха страната да се придържа към условията ѝ - Германия, Франция и Великобритания.62-годишният Сюлеймани оглавяваше иранските елитни сили \"Ал Кудс\" и беше натоварен със задачата да пази и увеличава влиянието на Иран в Близкия изток. В родината си той беше почитан като национален герой и беше вторият най-влиятелен човек в страната след Върховния лидер Хаменей.Но не всички иранци го виждаха в същата положителна светлина, отбелязва редакторът на Би Би Си за Близкия изток Джеръми Боуън. Той беше суров лидер в режим, който разстреля десетки протестиращи в края на 2019 г. Сюлеймани похарчи огромни суми за създаването на съюзи и милиции в Ливан, Йемен, Ирак и Сирия по време, когато американските санкции доведоха до крайна бедност много иранци.Той подкрепяше сирийския президент Башар ал-Асад в гражданския конфликт в страната, помагаше на шиитската военна организация \"Хизбула\" в Ливан и водеше иракските милиции срещу \"Ислямска държава\".САЩ виждаха в него терорист, а президентът Тръмп твърди, че Сюлеймани е планирал нападения над американски дипломати и военен персонал.", "date": "2020.01.07", "title": "Огромни тълпи отдават последна почит на Сюлеймани: погребват генерала тази сутрин в Керман"}
{"url": "https://offnews.bg/tenis/dimitrov-i-lazarov-se-biha-gerojski-no-balgaria-otpadna-ot-atp-cup-718900.html", "text": "България не успя да се класира за 1/4-финалите на турнира ATP Cup, въпреки поредната геройска битка на нашите момчета. Григор Димитров и Александър Лазаров загубиха от Сандер Жил и Йоран Влиеген с 6:3, 4:6, 7-10.Така с резултат 1:2 \"трикольорите\" отстъпиха от Белгия и останаха на трето място в класирането в Група С. а преди това .В първия сет \"лъвовете\" пробиха в четвъртия гейм, но бяха сериозно разклатени в седмия. В него те отразиха цели три точки за пробив, за да дръпнат с 5:2. Не след дълго \"лъвовете\" се възползваха от втория си сетбол и затвориха частта с 6:3.През втория сет белгийците набраха скорост, а нашите момчета трудно успяваха да им се противопоставят и така се стигна до тайбрека, в който \"трикольорите\" бяха надиграни.Тимът на Великобритания, когото победихме още в първия ден от турнира, ще играе на 1/4-финалите срещу домакините от Австралия.Директните елиминации в турнира ще се състоят на 9 януари и 10 януари (1/4- финали), 11 януари (1/2-финали) и 12 януари - големият финал.", "date": "2020.01.07", "title": "Димитров и Лазаров се биха геройски, но България отпадна от ATP Cup"}
{"url": "https://offnews.bg/sviat/vlastite-v-avstralia-dazhdat-nosi-uspokoenie-no-se-ochakva-plamatcit-718844.html", "text": "Дъжд падна в опустошените от пожар части на Австралия, вследствие на което температурите паднаха - но властите предупредиха, че пламъците отново ще се възобновят, съобщи Би Би Си. Дъжд заваля по източния бряг - от Сидни до Мелбърн, както и в някои части на Нов Южен Уелс.Властите на Австралия заявиха, че до петък се очаква температурите да започнат да се покачват отново.Големите пожари във Виктория и Нов Южен Уелс могат да се \"срещнат\" и това да доведе до огромен пожар. \"Няма място за бездействие и пасивност\", предупреди в понеделник щатския премиер на Нов Южен Уелс Гладис Береджиклян.Замърсяването на въздуха остава много голямо. Отделът по метеорология на Виктория предупреди, че видимостта в Мелбърн е под 1 км, както и в много части на града и околностите му.Застрахователните компании в Австралия заявиха, че са постъпили около 9 хил. искове на стойност около 700 млн. австралийски долара за щети от пожарите.25 души са загинали от началото на пожарите, които започнаха през септември, а близо 2000 домове са разрушени.Горските пожари в Австралия, възникнали заради рекордните засушавания, са причинили смъртта на стотици милиони животни в южната и източната част на страната. Според проф. Крис Дикман, еколог от университета в Сидни, около 800 млн. животни са загинали от пламъците в Нов Южен Уелс, където пожарите опустошиха площ от 5 млн. хектара, съобщава американският новинарски сайт Вокс. В щата Виктория са изгорели над 1 млн. хектара горски площи и са загинали около 500 млн. животни, сред които и представители на застрашени видове. На места са били унищожени цели популации, десетки хиляди коали са загубили живота си в огъня.Стотици доброволци от целия свят плетат защитни одеяла, изработват къщички и торбички за останалите без подслон и пострадали от пожарите в Австралия животни.Дарения пристигат от Съединените щати, Великобритания, Хонконг, Франция и Германия.", "date": "2020.01.07", "title": "Властите в Австралия: Дъждът носи успокоение, но се очаква пламъците да се възобновят"}
{"url": "https://offnews.bg/zdrave/4-operatcii-i-55-himioterapii-za-6-godini-mihaela-se-nuzhdae-ot-pomos-718909.html", "text": "Тежката диагноза Сарком на Юинг е поставена на Михаела, когато тя е на 1 г. и 8 м. За изминалите 6 години, детето е преживяло над 55 химиотерапии и 4 операции.Всички възможни конвенционални методи за лечение са изчерпани и единственият шанс за Михаела е  имунотерапия която не е регистрирана в България, но се прилага в Америка и Япония. Лекарствата не се заплащат от здравната каса.За първия курс на експерименталното лечение са необходими 20 000 евро. Семейството на Михаела апелира за помощ и открива кампания  в платформата \"Хелпкарма\". В рамките на един ден са събрани почти 10 000 евро, което е половината от необходимата сума. За героизма на Михаела и необходимостта от спешна помощ, разказва нейната майка: Можете да помогнете на Михаела . ", "date": "2020.01.07", "title": "4 операции и 55 химиотерапии за 6 години: Михаела се нуждае от помощ, за да живее"}
{"url": "https://offnews.bg/futbol/georgi-dimitrov-dzheki-se-bori-s-tezhka-bolest-718858.html", "text": "Една от легендите на българския футбол Георги Димитров-Джеки се бори с тежка диагноза, съобщиха негови бивши съотборници. Димитров, който е един от най-големите родни футболисти за всички времена, ще бъде опериран от рак на дебелото черво до сряда.Джеки е научил тежката диагноза преди няколко седмици. За последно той работи във футболния съюз, като бе привлечен лично от Борислав Михайлов.Георги Димитров ще стане на 60 години на 14 януари. Кариерата си започва в Берое, след което преминава в ЦСКА. След два сезона във френския Сент Етиен се връща при \"червените\". Накрая приключва в Славия.С ЦСКА има пет шампионски титли и три купи на България. Футболист на годината за 1985 г. За националния отбор има 77 мача и 7 гола. Капитан на тима, който печели първата ни точка на световно първенство в Мексико през 1986 г.", "date": "2020.01.07", "title": "Георги Димитров-Джеки се бори с тежка болест"}
{"url": "https://offnews.bg/ikonomika/shefat-na-stomana-bez-voda-mestim-proizvodstvoto-1500-dushi-shte-o-718845.html", "text": "\"Стомана Индъстри\" в Перник ще съди \"Софийска вода\" заради доклад, в който се твърде, че в предприятието се изливат 290 л/сек. от яз. \"Студена\". Това обяви директорът на \"Стомана Индъстри\" Константин Стаменов по бТВ. Целият отток от язовира е 350 л/сек. преди режима. Ако при нас се изливат 290 л при нас, вода няма да стига до града, обясни директорът. Предприятието е спряло да ползва вода за промишлени нужди от \"Студена\" през ноември, по думите на Стаменов. Той бе категоричен, че няма и не е имало нерагламентирано ползване на вода от язовира. Ние използваме вода за промишлени нужди по принцип, защото тя не преминава през пречиствателна станция,  допълни той. Ако от водопроводната мрежа не изтича 75%, както казват, няма да има проблем, смята Стаменов. Имаме вода за няколко дни, ще пуснем завода на 10 януари, защото клиентите ни са предимно в чужбина и те затварят до 15 януари. Но ако не получим вода януари-февруари, ще трябва да преместим производството в някои от другите бази на фирмата, които за съжаление не са в България, каза директорът на \"Стомана\". 1500 души работят в завода, тези хора ще останат без работа, допълни Константин Стаменов. ", "date": "2020.01.07", "title": "Шефът на 'Стомана': Без вода местим производството, 1500 души ще останат без работа в Перник"}
{"url": "https://offnews.bg/obshtestvo/ivanovden-e-stotitci-hiliadi-praznuvat-718782.html", "text": "Православните християни почитат днес паметта на Св. Йоан Кръстител. Имен ден празнуват стотици хиляди българи, кръстени Иван, Иванка, Иванина, Ваньо, Ваня, Ванина, Йоан, Йоана, Йовко, Йовка, Ивайло, Ивайла, Иво, Ивона, Калоян, Жан, Жана и Яна. По данни на НСИ за 2019 г. днес празнуват 355 950 души, от които 228 546 мъже и 127 404 жени.Иван е видоизменено име на староеврейското Йоан, което означава \"богопомазан\".Традицията повелява на Ивановден кумът или деверът да \"къпят\" младоженците, сключили брак преди година, като ги пръскат за здраве. В народните представи денят е посветен на кумството и побратимството, чийто покровител е Св. Йоан Кръстител.На трапезата на Ивановден се слага фасул, варено жито, ошав, баница, кървавица, свински ребра със зеле и печена луканка.Св. Йоан Предтеча, когато бил на 30 години, се явил между юдеите, за да ги приготви да приемат Месията – Христа. Възвестявайки им явяването на Спасителя и приближаването на Царството Божие, Йоан ги убеждавал да се приготвят за тая велика радост чрез покаяния за греховете си и изправяне на живота си. Множество люде идвали при Йоан и приемали от него покайно кръщение. Някои от тях така го почитали, че мислели да виждат в него Самия очакван Месия – Христос.След кръщението на Иисус Христос Йоан продължавал да учи народа и близо до Енон кръщавал идващите при него, като свидетелствал за Христа, че Той е Син Божи, слязъл от небето.Като проповядвал покаяние, изобличавал беззаконията и пороците, Йоан не се боял да говори строгата правда дори и тогава, когато могъл за туй да се подложи на опасност. Цар Ирод, син на оня, който убил витлеемските младенци, се развел с жена си и се оженил за Иродиада, жена на брат му Филип. Понеже това се забранявало от Мойсеевия закон, Йоан казал на царя: \"Не ти прилича да имаш жената на брата си!\". Разгневеният Ирод заповядал да затворят Йоан в тъмница. Иродиада още повече от царя ненавиждала Йоан и искала неговата смърт. Но Ирод се побоял да го убие, понеже знаел, че той е честен човек, когото целият народ уважавал и почитал за пророк.Скоро след затварянето на Йоан Ирод празнувал рождения си ден и направил голямо угощение на велможите и началниците галилейски. На тоя празник Иродиадината дъщеря играла и така се понравила на царя, че той във възторг се заклел да ѝ даде каквото пожелае – дори и половината си царство. Девойката не знаела какво да иска. Тя се посъветвала с майка си, която я подучила да поиска главата на Йоан Кръстител. Дъщерята дошла при царя и му казала: \"Искам още сега да ми дадеш на блюдо главата на Йоан Кръстител!\". Ирод се натъжил твърде много, но поради клетвата не се решил да ѝ откаже и пратил в тъмницата да отсекат главата на Йоан. Донесли на блюдо главата на великия пророк, дали я на девойката, а тя я занесла на майка си, която от злоба избола с игла езика на Йоан.Йоановите ученици погребали тялото на светия си учител в Севастия, а Иродиада скрила главата му в Иродовия дворец. Главата на св. Йоан Предтеча била взета от жената на Хуза, домоуправителя на Ирод, една от ония жени, които вярно служели на Господа по време на Неговия земен живот. За да спаси от поругание светата глава на Предтеча, тя я вложила в съд и я скрила на Елеонската планина. След известно време главата била намерена там от един свет мъж, който отново я скрил пред смъртта си. Намерена по времето на Константин Велики, тя била пренесена и скрита в една пещера до гр. Емеса. През V в. била пренесена в Халкидон, а по-късно – в Цариград и оттам – в Комана. ", "date": "2020.01.07", "title": "Ивановден е, стотици хиляди празнуват"}
{"url": "https://offnews.bg/tenis/strahoten-dimitar-kuzmanov-pobedi-stiv-darsi-balgaria-e-na-krachka-o-718857.html", "text": "България е на крачка от 1/4-финалите на турнира ATP Cup, след като Димитър Кузманов победи Стив Дарси с 6:0, 6:3, с което даде аванс на страната ни срещу Белгия.От 10:30 часа във втория мач един срещу друг ще се изправят Григор Димитров и Давид Гофен. За да се класира напред в турнира, България трябва задължително да победи белгийците.Кузманов летеше по корта през първия сет и се наложи с 6:0 след малко над 30 минути игра.Във втория сет белгиецът се отърси от шока и заигра по-добре. Дарси успя дори да пробие веднъж сервиса на Мико, но днес просто не беше неговият ден. Кузманов веднага направи рибрейк за 3:3 и до края на мача на корта имаше само един играч.Загубата на Дарси на практика извади Белгия от сметките за първото място в групата, след като по-рано днес Великобритания надви Молдова с 3:0 победи.", "date": "2020.01.07", "title": "Страхотен Димитър Кузманов  победи Стив Дарси, България е на крачка от 1/4-финалите на ATP Cup"}
{"url": "https://offnews.bg/obshtestvo/slanchevo-s-temperaturi-do-5-oranzhev-kod-zaradi-viatar-po-moreto-718809.html", "text": "През нощта срещу 7 януари над повечето райони от Западна и Централна България беше ясно, а над Източна - облачно, с валежи от слаб дъжд и сняг.Днес над по-голямата част от страната ще е предимно слънчево, по-късно над крайните югоизточни райони облачността също ще се разкъса и намалее, прогнозира Националният институт по метеорология и хидрология.В западната половина от страната ще е почти тихо, докато в източната ще продължи да духа умерен до силен вятър от север-североизток, но постепенно и там вятърът ще отслабва. Минималните температури ще бъдат между минус 7° и минус 2°, а максималните – между 0° и 5°.Над планините ще бъде предимно слънчево. Ще духа умерен, по високите части силен вятър от север-североизток. Максималната температура на височина 1200 метра ще бъде минус 3°, на 2000 метра - около минус 10°.Над Черноморието облачността ще е значителна, главно по южното крайбрежие ще има превалявания от дъжд. През деня бързо ще се разкъса и намалее, най-късно в крайните югоизточни райони. Ще духа умерен до силен вятър от север-североизток, който постепенно ще отслабва. Максимални температури на въздуха 2°-5°, температурата на морската вода ще е около 10°.Вълнението на морето ще бъде 3-4 бала.Край Бургас се очаква вятър със скорост 14-19 м/с (7-8 бала по Бофорт) и пориви 20-24 м/с (8-9 бала по Бофорт). Заради това за черноморската зона на областта е обявен оранжев код за опасност. Жълт е кодът за морето във Варненска и Добричка област.", "date": "2020.01.07", "title": "Слънчево, с температури до 5°. Оранжев код заради вятър по морето"}
{"url": "https://offnews.bg/ikonomika/kak-da-varnem-nezhelanite-podaratci-718855.html", "text": "Какви са правата ни като потребители, ако искаме да върнем в магазина нежелан подарък просто защото не го харесваме? Ето какво съветват от :, в 27 от държавите в ЕС нямате право да го върнете. Само в Литва клиентите могат да върнат неизползваните продукти, купени от магазин, в рамките на 14 дни, считано от датата на покупката, и да поискат да им се възстанови цената.В същото време, във всички държави от ЕС по-големите вериги магазини дават подобна възможност като жест на добра воля. Възможно е парите да се получат обратно, продуктът да се замени срещу ваучер или срещу друг вид. За повечето магазини има определен краен срок за това. В България най-често периодът е 1 месец.Съвет: Проверете общите условия на търговеца. Ако се колебаете, попитайте в магазинаПри подаръците, купени онлайн, ситуацията е различна. Тези стоки могат да бъдат върнати във всички страни от ЕС в рамките на 14 дни и то без да се посочва конкретна причина. Продуктите обаче не трябва да бъдат използвани! Ако например защитната найлонова опаковка на видеоигра на CD е отстранена, то дискът се счита за използван и правото на отказ вече не важи. Има и други изключения, които не подлежат на връщане – например отворена козметика, книги, храни и напитки, или стоки, направени по ваша поръчка, както и продукти, които по някакъв начин влизат в контакт с тялото и по хигиенни причини няма как да бъдат продадени на друг клиент – например бельо, маша за коса, епилатор или самобръсначка.Съвет: Когато връщате стоката, уверете се, че опаковката е достатъчно стабилна и сигурна, за да не се повреди стоката при транспортиране. Използвайте оригиналната опаковка - ако е възможно. Ако стоките не са добре опаковани, в случай на транспортни щети, то ще е много трудно да ви бъде възстановена цялата сума.УловкиМоже да се стигне до 2 капана, ако искате да смените или да върнете дефектни стоки.  Това може да бъде разписка, касова бележка, извлечение от кредитна или дебитна карта. Това означава, че трябва да помолите човека, който ви е направил подаръка, за такова доказателство – и постъпката ви може да се окаже малко неловка.Второ: Обикновено коледните подаръци се купуват по-рано, поради което е възможно срокът за връщане да е много кратък или дори изобщо да нямате шанс да го направите.Съвет: Ако пуловерът определено е твърде малък и няма шанс да го върнете или замените, може да го дадете за благотворителност, да го продадете в интернет или да участвате в събитие за размяна на подобни нежелани стоки.За още съвети и информация можете да се обърнете към .", "date": "2020.01.07", "title": "Как да върнем нежеланите подаръци"}
{"url": "https://offnews.bg/sviat/dimat-ot-pozharite-v-avstralia-izmina-12-000-km-i-dostigna-iuzhna-amer-718848.html", "text": "Димът от горските пожари в Австралия достигна въздушното пространство на Чили и Аржентина, след като измина 12 000 км над Тихия океан, съобщи чилийската метеорологична служба, цитирана от Франс прес и БТА.Експертите показват спътникова снимка на облаците дим, донесени от въздушните потоци до Южна Америка. Според оценки облакът е по-голям от теротирията на САЩ.Мащабни горски пожари избухнаха по източното крайбрежие на Австралия в средата на октомври миналата година. Към момента огнената стихия е обхванала значителни територии в югоизточната част на континента в щатите Нови Южен Уелс и Виктория. Няколко района по южното крайбрежие са затворени за туристи, а на жителите им е препоръчано бързо да се евакуират.Пожарите унищожиха над 6,5 милиона хектара гори, около 2000 жилища и около 3000 административни и стопански постройки. От февруари миналата година досега пожарите взеха 25 жертви, сред които трима пожарникари.Смята са, че поразени са милиарди животински видове, някои от които може и да са застрашени от изчезване.", "date": "2020.01.07", "title": "Димът от пожарите в Австралия измина 12 000 км и достигна Южна Америка"}
{"url": "https://offnews.bg/temida/spetcprokuraturata-podhvashta-chastnata-vetc-na-zlatevi-shte-proveria-718851.html", "text": "Специализираната прокуратура се самосезира по медийните публикации от последните дни на 2019 г., отразили изявлението на кмета на Ботевград Иван Гавалюгов за потенциална скорошна водна криза в града. Тя разпореди на ДАНС да извърши проверка.Според данните на кмета, цитирани от Mediapool и други медии, вкл. OFFNews, при наличните към края на декември водни количества от полезния обем на язовир Бебреш (основен водоизточник на Ботевград) биха стигнали за питейно-битово снабдяване на града за още около 6 седмици. За Гавалюгов причина за потенциалната водна криза в града е не само остарялата ВиК мрежа, но и действащата от 2014 г. частна ВЕЦ „Бебреш“, собственоност на дружеството „Агрохолд“ с управител бившия кмет на Правец Васил Златев. Според цитираните думи на кмета на Ботевград тази централа „работи извън обхвата на своето разрешително“.С разпореждане на прокурор от Специализираната прокуратура е възложена проверка на ДАНС по изнесените данни. Указанията за работата по установяване на изнесените в публикацията обстоятелства включват:- да се изясни как от кога и при какви обстоятелства работи частната ВЕЦ, описана в публикациите, като се приложат и съответните документи;- да се изискат съответните справки за обстоятелствата, касаещи намаленото количество вода в аз.\"Бебреш\", както и за това какви мерки са били предприети за решаване на проблема с недостига;- да се изясни дали действително за гражданите на община Ботевград има опасност от режим на вода за питейно-битови нужди, от кога и по какви причини;- да се изискат експертни справки с данни за количеството на водата в яз. \"Бебреш\", в която да се посочи какъв е очакваният прогнозен период, за който тя ще бъде достатъчна. Следва да бъде изяснено налице ли са други източници на вода за питейно-битови нужди в община Ботевград.", "date": "2020.01.07", "title": "Спецпрокуратурата подхваща частната ВЕЦ на Златеви, ще проверява за воден режим в Ботевград"}
{"url": "https://offnews.bg/zimni/david-kubatcki-specheli-chetirite-shantci-718865.html", "text": "Давид Кубацки спечели последния кръг от турнира по ски скок \"Четирите шанци\" в Бишофсхофен, Австрия. Полякът се поздрави с крайна победа в престижния турнир.29-годишният Кубацки направи скокове от 143 и 140.5 метра, за да завърши с 300.9 точки.Той е третият представител на Полша, който триумфира в \"Четирите шанци\" след Адам Малиш (2001 година) и Камил Щох (2017 и 2018 година).Германецът Карл Гайгер е втори в днешия ден с опити от 140 и 136 метра за 291 точки, а трети е Мариус Линдвик от Норвегия със 139 и 137 метра и 289.4 точки.В крайното класиране на турнира Линдвик зае втора позиция, а Гайгер остана на третата позиция.Шампионът от миналия сезон Рьою Кобаяши от Япония остана седми в понеделник и четвърти в крайното класиране за \"Четирите шанци\".В генералното класиране за Световната купа води Кобаяши с 644 точки, пред Гайгер с 619 точки и Щефан Крафт (Австрия) с 539 точки.Крайно класиране в турнира \"Четирите шанци\":1. Давид Кубацки (Полша) 1131.6 точки2. Мариус Линдвик (Норвегия) 1111.03. Карл Гайгер (Германия) 1108.44. Рьою Кобаяши (Япония) 1096.05. Щефан Крафт (Австрия) 1086.0", "date": "2020.01.07", "title": "Давид Кубацки спечели \"Четирите шанци\""}
{"url": "https://offnews.bg/sviat/iranskiat-parlament-obiavi-pentagona-za-teroristichna-organizatcia-718862.html", "text": "Иранският парламент обяви Пентагона - американското военно министерство - за терористична организация, предаде държавната информационна агенция IRNA.\"Вотът на иранските законодатели определи всички членове на Пентагона, свързаните с него институции и компании и американски командири, планирали и осъществили покушението над Касем Сюлеймани, бивш командир на отрядите \"Ал Кудс\" на Иранската революционна гвардия, да бъдат включени в черния списък на терористичните организации\", посочва съобщението.Парламентът е задължил иранското правителство да пренасочи 200 милиона евро в подкрепа на елитните военни отряди \"Ал Кудс\", за да укрепи защитата им.Извънредните решения са взети на заседание на парламента във вторник.Касем Сюлеймани бе убит в американска военна операция в Багдад на 3-ти януари 2020 г, малко след като кацна в Ирак.", "date": "2020.01.07", "title": "Иранският парламент обяви Пентагона за терористична организация"}
{"url": "https://offnews.bg/futbol/nositeliat-na-kupata-na-balgaria-startira-zimnata-podgotovka-s-21-futb-718859.html", "text": "Локомотив Пловдив започна зимната си подготовка с 21 футболисти. Треньорът на \"черно-белите\" Бруно Акрапович изведе своите футболисти на първото занимание за 2020 година в добро настроение.Четирима футболисти ще изкарат пробен период при \"смърфовете\". Двама от тях бразилци - Габриел Молтер Пасос (крило), Жеферсон Жуниор Мендес де Брито (защитник), а Игор Рампел е от Германия и играе като нападател.Четвъртият футболист, дошъл на проби, е Мирза Хасанбегович, който притежава босненско и шведско гражданство и се подвизава като нападател.Двама футболисти пропуснаха заниманието по уважителни причини. Петър Витанов е болен, а Уирис Густаво също няма да вземе участие днес. До дни се очаква да се включат в тренировъчния процес Милош Петрович, Ален Ожболт и Парвиз Умарбаев.Двама юноши пък попълниха днешната група на Локомотив. Това са вратарят Кристиан Томов и Петър Петров, които играят във формацията на \"черно-белите\" до 19 години.Мартин Луков, Илко Пиргов, Стамен Бояджиев, Дейвид Малембана, Павлин Евтимов, Лукас Масоеро, Николай Николаев, Мустафа Абдулахи, Йосип Томашевич, Един Бахтич, Момчил Цветанов, Бирсент Карагарен, Димитър Илиев, Октай Юсеин, Анте Аралица, Кристиан Томов, Петър Петров.Каращи проби: Габриел Молтер Пасос, Жеферсон Жуниор Мендес де Брито, Игор Рампел, Мирза Хасанбегович", "date": "2020.01.07", "title": "Носителят на Купата на България стартира зимната подготовка с 21 футболисти"}
{"url": "https://offnews.bg/sviat/obvinenia-v-11-prestaplenia-sled-ubijstvoto-na-balgarskia-futbolen-fen-718852.html", "text": "Прокуратурата в Солун повдигна обвинения за 11 престъпления на тримата задържани във връзка с убийството на 28-годишния българин Тоско Бозаджийдски, съобщи БНР.Бозаджийски - фен на футболния \"Ботев\" - и други почитатели на тима били в Солун, за да подкрепят \"Арис\" в мача му с ПАОК. Ден след дербито, в неделя, били нападнати от 20-ина ултраси на ПАОК, докато седели в кафене. Опитал се да избяга от ударите, когато бил прегазен от преминаващ автомобил. Двама от групата български фенове и негови приятели са ранени и са настанени в болница в Солун.Трима души бяха арестувани и се очакват още арести - двама мъже на 24 и 26 г. и жената (26 г.), шофирала колата и избягала от мястото. Единият задържан е син на висш полицейски служител от Отдела за борба с футболното хулиганство - по информация на БНР. Двама от тях са обвинени от хулиганство до нанасяне на тежка телесна повреда, довела до смърт. Шофьорът на автомобила, прегазил българина, е обвинен в причиняване на смърт по невнимание.Днес се очаква становището на медицинската експертиза за причините за трагичния край на 28-годишния Тошко Бозаджийски.Междувременно, от \"Арис\" обявиха, че ще поеме разходите за транспортирането на тялото на българина в родината му. Футболният клуб осъди извършеното престъпление.", "date": "2020.01.07", "title": "Обвинения в 11 престъпления след убийството на българския футболен фен в Солун"}
{"url": "https://offnews.bg/temida/sadat-niama-da-se-broiat-pak-biuletinite-ot-vota-v-sofia-718861.html", "text": "Повторно преброяване на бюлетините от кметския вот в София няма да има, реши Административният съд в София за втори път по делото на Мая Манолова за фалшифицирането на местните избори в столицата, които се проведоха на 3 ноември 2019 г.При второто заседание на съда в средата на декември 2019 г. бе допуснато да се направи експертиза за коректността на изборните списъци.Тогава Манолова внесе 14 тома доказателства за нарушения и пледираше за поне 7 хиляди недействителни бюлетини, 7 хиляди дописани граждани в списъците и 7 хиляди гласа купен ромски вот, чиито сбор е повече от разликата между двамата кандидати за кмет на София.Манолова и адвокатите й настояваха, че е имало тежки нарушения на изборните правила в ОИК. Би следвало протоколите да се отварят пред ОИК в присъствието на член на ОИК, но това е правено от сътрудници, назначени от ОИК, в нарушение на закона, поясни Манолова, като подчерта, че те са участвали в отварянето, коригирането, дописването на изборните книжа и протоколи, а по-голямата част от тях са служители на Столичната община.Според нея 900 протокола са коригирани в нарушение на закона от такива технически сътрудници, които не са имали право на това, както и не са допускани наблюдатели и представители на Инициативния й комитет да присъстват в \"Арена Армеец\", което е нарушение на изборното законодателство.\"Истината е в чувалите\", каза днес Мая Манолова. Според нея съдът е отложил решението си след показанията на вещото лице, макар и то да е представено по делото и потвърждава твърденията, че в чест втора на избирателните списъци са дописани неправомерно над 3000 души, които са гласували.Освен това от данните от Информационно обслужване става ясно, че 408 протокола са преправяни повече от веднъж при това не в присъствието на всички членове на СИК. \"Бяха представени доказателства, че ОИК, макар да е била информирана за решението на ЦИК от 3 ноември как да се отчитат недействителните бюлетини, не е информирала навреме СИК. В резултат н това има много недействителни бюлетини. Нашите твърдения се потвърждават от доказателствата по делото и изясняването на истинските резултати от вота може да стане единствено и само от отварянето на чувалите и преброяване на бюлетините поне в тези секции, където са преправяни по няколко пъти\", обясни Манолова.Смущаващ факт е, че Информационно обслужване е допуснало нови корекции, които могат да бъдат направени само в приствието на всички членове на СИК, а това не е направено, коментира Манолова.  Следващото заседание на съда е на 15 януари от 10 часа.", "date": "2020.01.07", "title": "Съдът: Няма да се броят пак бюлетините от вота в София"}
{"url": "https://offnews.bg/nashite-avtori/res-lxvi-polu-balgaria-718846.html", "text": "Понеже съм “carpe noctem” тип човек, feeding on young souls, пък и вече дистимифициран, in a way: ще ми се да пусна на г-жа Фандъкова „Breathe“ на Пинк Флойд, макар че едва ли ще ме разбере. Не само заради престъпно мръсния въздух в столицата, но и заради общото усещане, че София не диша, управленски и всякак.***Американците имат чудесна дума за въпросната госпожа - malfeasance. Добавете и целия fact-bending journalism у нас – който е същинският проблем на повечето медии, включително онези на „против Дебелия“ – и картинката се намества.***Какъв е този наш mock-парменидов, про- или антигешев свят, в който има само лоши и добри? Само сили на мрака и воини на светлината? На фона на това дори Star Wars-вселената (особено в последните, напълно малоумни Дизни-епизоди) изглежда като дълбок, зрял проект.***И още: какъв изобщо е този наш сегашен български свят, в който вече трудно се долавя каквато и да било интракраниална активност?***И защо все повече приличаме на онова „либералов теперь туда будут отправлять, где белый медведь прокурор“?***Впрочем, има и такъв гениален туийт от скромния гений Максим Мирович (да ви разсмея, щот не следите руската култура): “Илон Маск запустил вторую партию из 60 спутников для глобального интернета. А в Волгограде открыли памятник Сталину. Ето даже не новости из разных стран – ето новости из разных цивилизаций.” Къде сме ние в това цивилизационно етажиране?***Родният Фейсбук: постоянно „безхарактерната и рабска паплач“ (да заема израз от самия Алеко) иска да изкачи интелектуалния К2 без кислород, но все остава в базовия лагер.***„Паплачта“ не подозира, че as you have brewed, so shall you drink. И че einmal ist keinmal. В това има нещо закономерно, и дори красиво – почти като Кара Делевин в Paper Towns.***Борисов се движи опипом, както обикновено, и онези около него се държат сякаш той е too big to fail; а труизмите на Доган и ДПС го държат на власт. С лека, ненатрапчива епизиостомия. Slim pickings, но успява да задържи властта. Свиквайте.***А ДБ са все така малки, макар че в социалните мрежи сякаш си викат sois enormes, като агитката на „Севиля“. Но не схващат, че са като онeзи polka dots на Яой Кусама. And it always ends on a cliffhanger. Там никога няма да има самсара, не.***Сори, аз съм един вид cynicist emeritus. Все така устата жад, тъга душата трови, дет вика единият от „братята“ Славейкови.***Да, бе, същите Славейкови от пейката на площада, сещате се, задигната като идея от една на Ню Бонд Стрийт, с едни там Делано и Уинстън – те пък еманация на пресметливото съглашение-наклонена черта-историческата неизбежност, и никога егалитарният идеал.***Повод или да възликуваме културно, или да рухнем под напора на новия ариман – Личното мнение, което подменя фактите. Aggressively vapid.***Парономазия. QED пак (този път на разградско патоа) - квот там трябвашИ да се докажИ.***Чакайте малко, обаче: как стигнахме дотук? Властта (ГЕРБ with a little help from their friends бсп и ДПС) да ни призовава непрестанно към реда на еднаквото и стазиса?***Как, читателю, стигнахме и до Каракачанов, с неговия трагичнен BMI и другите му там морални баласти - „патриоД“, към когото старите войводи на ВМРО щяха да са тип ботевото „с ножа по глава“?***Как ДБ с тяхната trompe l’oeil „политика у Фейса“?!? Как търпите тази посредственост, г-да „градски десни“?***Как търпите откровения глупак – пак чрез непосилната лекота на социалните мрежи, – да изтрива разграничението между култура и безкултурие, сякаш злорадо оповестявайки, че „всичко е култура“?***Докато, в социокултурен смисъл (и тъкмо заради достъпа на плебея до форума, но не, не древноримския плебей до Форума) сме в нещо като хипотеза на мнооого бавен, културологичен „холодоголодомор“?***Ceci n’est pas une pipe.***Иронията на Уотърс (Роджър, не Огъстъс на Джон Грийн, слава Богу): той, вечният неприятен и велик лефтист (и може би най-големият жив музикант-мислител-бунтар, ако не броим Анти-Флаг), ни казва, че който е роден в бачкаторската класа, трябва да полага допълнителни усилия да „диша“. И че само това ще ви направи свободни. Контекстът тогава - на “The Dark Side Of The Moon” - е ранно-седемдесетарската консервативна вълна след „анти-виетнамските“ хипи-лета в края на 60-те. Нещо подобно наблюдаваме и днес, когато след Фукуяма и Карл Попър целият либертарианизъм е в криза. (Докато “Breathe” на Уотърс си остава най-великата песен евър.)***В едно нелошо интервю на живо в един хотел в Мейфеър (благодарение на г-дата Денис Ризов и Иван Несторов), попитах Роджър Уотърс лично защо група като Пинк Флойд (неговото „baby“, да се самоцитирам) вече не е епитом на либертарианското, на метафизичната идея за свобода априори – и той каза, че Пинк Флойд не е негово „baby“ и вече не го интересува нищо освен неравенството. Може да кажете, че е мегакисел, щот узурпаторите Гилмор и Мейсън му задигнаха бранда “Pink Floyd” (to no avail), но не е толкова просто – в късните си години той вече стана истинска жертва на либертарианския ляв контекст. С цялото величие на „Pros and Cons“, където той отчаяно крещеше „stay with me“.***QED пак: винаги има гении, които падат свидна жертва на квази-леви идеи. От Сартр до Уотърс, и обратно до „първия ляв“ (ако позволите тая шега) Анаксимандър. Да, и аз се смея.***Което ме подсеща за параноидно-инфантилните реакции на строго марксисткото (маркузевско, хах?) ядро в ДБ, този симулакрум. Ще ми се да кажа „grow the fuck up, FFS“, но с това ще се занимаем следващия път, по повод масовата инфантилизация.***Пълната невъзможност да понесеш различно от своето мнение е разбираемо и описано от Юнг като архетипно инфантилно. Някви mind bullies (sic!) като мен и Хазарта не харесват политическата игра с кофички и лопатки на ДБ, и им разритват „замъка“ на мокрия пясък, който морето на Статуквото и без това винаги размива – ерго, „проблем“. Но не по Хьойзинха, уви, не така умно.***Впрочем, да съм честен: в ДБ има хора като Жоро Пламенов Илиев и Константин Павлов-Комитата, избрани за районни кметове в София с гласовете на истинската градска десница (има и още неколцина), до чието политическо и експертно ниво почти никой в „политбюрото“ на ДБ не може да се издигне (досущ както не могат да стигнат никога нивото на дори средния си избирател). И с това затварям тази малка тема, тази „необходимост на измамата“, каквато е ДБ в момента, ако позволите да цитирам Чоран.***2020: да помислим за първа стъпка към следосвобожденската „схема“, когато „средната класа“ праща децата си да учат в Европа, а след това сериозна част от тях се връщат и стават част от новия елит на тогава новия XX-ти в. (Кирил Христов например, този може би най-подценен наш интелектуалец, макар и относително лош поет, пространно пише за това.) Ерго, нашият шанс в хоризонт 20-тина години напред е сегашният емигрантски елит да се върне и да отвоюва властта от династично-олигархично-мутренските пост-БКП кланове. Но, казано кинично, не слагайте пари на това.***Хайде и да си обясним набързо Декарт и рационализма, заради предния път – хем да го затвърдим, хем да не стават грешки. Новопридобитата наука и математика от древните вдъхновяват философи като „нашия човек“ Рьоне, който – най-общо – твърди, че сетивата и емоциите са „просташки“ и не може да се разчита на тях, и трябва да заложим всичко на една-единствена карта, разумната мисъл. (Днес това изглежда очевидно, но тогава, в началото на 17-ти век, в условията на строго религиозно мислене и контрареформация, не дотам.) Старият Рьоне се обляга на тихия протоемоционалист Платон – не вярва, че животът може да обяснен през чувства, а само през разум. Ерго, Декарт е първият истински революционер в мисленето – защото въвежда и математическия метод в рациото (оттам и Спиноза, и Лайбниц, и двамата математици). Единственото, за което можем да обвиним този велик ум е, че заради неговия рационализъм по-късно се появява и (британския) емпирицизъм; т.е. че без Декарт нямаше да се мъчим с Томас Хобс, ако схващате иронията.***(А ако Хюм можеше да прочете това, щеше да слезе от прословутия си паметник в Единбург и да ме ритне с още по-прословутия си зеленясал бронзов палец на крака. И щеше да ме заболи метафизически и всякак.)***Обаче, като заклет картезианец, трябва да подметна и друго. За Декарт умът, „мислещото нещо“, не просто трябва да се отграничи от физическото ни тяло - това е императивно. Оттам той, без да иска, създава постулатната школа на споменатия миналия път mind-body dualism. Тва не е ново – знаем го още от „трагическия“ Анаксимандър, но тъкмо старият Рьоне го систематизира.***Как? Чрез т. нар. „субстантивистки дуализъм“. Т.е. това е първият път – помислете, става дума за първата половина на едва 17-ти век – когато някой се светва, че човекът се „дели на две“. Едната част е разум (възможност за рацио), а другата е тяло; живи организми без възможност за разсъдък биха съществували само като подматерия. Ring any modern bells?***Нашият постренесансов първопроходец Рьоне, милият. Той ни подсказва и днешното модернистично мислене. Без него нямаше да се „пипаме“ интелектуално, четейки примерно Гилбърт Райл, който в своята The Concept Of Mind ни кара не само да мислим, но дори да поставяме под въпрос цялата картезианска система (ирония на интелектуалната съдба). Райл, досущ като ранния аз през 00-те, се противи на „тоталитарната“ бъдеща просвещенска идея, че дуализмът на Декарт е верен. Духът и тялото са полярни, и не са в една и съща логическа категория. Hence, Бърк по-късно, conservatism; умът настоява за традиция, а тялото – за революция. Казано най-просто.***В наши дни обаче Райл е останал само с едно – че „електоратът“ е нещо като призрачна общност, съвсем различна от реалната. И въпросният мислител пръв сякаш описва културологичния проблем на нашата т. нар. „градска десница“: тя не схваща простата разлика между “mental reality” и “physical reality”. Тези днес не принадлежат към една и съща логическа категория, но - добавям аз – в опозицията няма и един достатъчно образован, за да го схване. Противно на изморените шеги за „умни и красиви“. Но ето че пак, като вид pet peeve, пак се занимавам с тях, ще спра.***Покойният вече скулптор Александър Дяков настояваше на мястото на съветския войник с шмайзера да има фигура на Христос, сякаш наш малък Корковадо; но предучилищният ум на властта тук е обзет от негласен „промосквоитет“ (ако позволите тази игра на думи с „промискуитет“) – не само заради малоумната путинофилия (включително „да не дразним Мечката“), но и заради простото недоразбиране на факта, че не може да честваме окупационна армия и руските имперски свинщини спрямо нас (1885-1991), които са исторически доказани, а не само в прочутото „скерцо“ на Радой.***Ще извините моето dry sense of humour, обаче: след като махнем онзи с автомата, може да оставим постамента и отгоре да сложим мъничка, десетсантиметрова фигура на Тръмп, досущ онзи mock-ацтекски „бог“ на Тери Пратчет в „Ерик“. И да се надяваме, че русофилският Багаж няма да се засили с множеството си крачка и да го смаже.***А отдолу може да пише просто „Господ кърти!“ (или “God is awesome”, или квази-толстоисткото „Бог – потрясающий!“), съвсем в духа на смазващата посредственост в социалните мрежи. Т.е. тва да стане паметник на всичко глупашко у нас. Have a quiet think about that.***А може и друго: да създадем истински TerrorHáza, музей на тоталитарния ужас, като в Будапеща. И да се съгласим, както вече съм казвал, че единственото хубаво на комунизма са Rage Against The Machine.***Може какво ли не. Може също да се запитате защо ние сме страната на вечната “втора печеливша оферта“ – примерно, че Агромах печели за сметка на Вутов онова за тунелите на магистрала „Струма“. Което и без това е скандално – за километър то струва около две трети от километъра на най-големия мост Данян-Куншан в Китай, над делтата на Яндзъ, който е към 165 км.***Сега новата голяма „хапка“, след магистралите, е ЖП-инфраструктурата – и онова за Елин Пелин-Костенец може да се окаже и то най-скъпото нещо на света. Прибавете тук и държавната „Автомагистрали“, която без търг ще укрепва свлачища по бъдещото трасе на „Хемус“. Каквито свлачища никой не е виждал.***Неслучайно „къв Гогол, бе, казва се Гугъл“-поколението (както вече стана дума) изтика Борис Бонев напред, и той взе почти толкова гласове, колкото „Да, бе, да“.***Facebook, който всъщност е Fakebook?***Ето и същностен наш проблем – куп „евро“-проекти не могат да заработят, да речем, в електронното управление или пък интегрирания градски транспорт в София, защото спечелилите фирми нямат потенциала и ноухау-то. И правят следното: искат още финансиране, за да си вземат „чакалъка“, а друг изпълнител, нает за по-малкото пари, да изпълни проекта. Не е наше изобретение – Джими Хофа и Ирландеца (прочетете “I Heard You Paint Houses”, която излезе още през 2004, или поне гледайте филма на Скорсезе) са го измислили отдавна.***Y’know what? Стоим с подут памперс и пред Тръмп, и пред Путин, докато всъщност сме fainéants, според израза на Макрон.***Т.е., нещо като нали ви видех, оПщественици. Ра-цио-на-лис-ти. По-ли-ти-ци.***Mind you: не просто мързеливи копелета, paresseux, а хитряги, които намират начини да не работят, а да „профитиърват“.***Какво да ви пожелая за 2020-та? Здраве?!? Или пък обратно покълване, дет вика любимият Чоран?***Ще пожелая просто живот.***Защото идеята за смъртта ни показва едновременно хем нищожността на времето, хем безкрайната цена на всеки миг: не го пропилявайте.***Животът: триумфална на моменти, но всъщност бавна агония.***Можем ли да спрем вече с „firefighter politics“, дет вика руският колега Станислав Белковский? И тук не правя елементарна препратка към бившата професия на премиера, въпреки че не мога да се въздържа от една шега: Борисов често се държи като пожарникар в политиката, но точно сега как да изгаси пернишката криза, като няма вода?***Можем ли и още нещо – всичко да не е като в „Кандидат за хамама“, щот вече сме 2020? И премиерът да не е мономан като капитан Ахав?***Заради нашето принципно малодушие (кой от нас не е бил жертва на рационалистки съмнения?), заменяме нашето нищожество с усещането за чуждо нищожество.***Можем ли да се отървем от вечното усещане за провал, станало легитимно?***Да работим (смело, по вазовския стих), за да сближим „двете Българии“, разломени от социалното и културно неравенство? Да разбираме, че дори не сме направили и първа стъпка към „welfare state“ (за разлика от средноевропейци като Словакия и Унгария, за Чехия даже да не почвам)? Т.е. да не дрънкаме за стабилност, когато смазващата бедност в белите гета и изоставените ни провинции не вижда „стратосферата“ на имащите; а това ще стане само чрез умна дясна политика, която децентрализира и насърчава предприемчивостта и свободната инициатива, без твърде много държава, и така създава средна класа? Но, забележете, не само в София, Пловдив и Бургас?***Можем ли да се отървем от микроклимата на моралната обфускация, при който реквизитите на социалния успех са напълно размити чрез кроткото повсеместно толериране на корупционните практики?***Това ми се струва важно. Щот иначе, ако позволите тази фриволност, досущ като грозновати плеймейтки, вечно ще лапаме „експертно“ духалото на екзистенциалната югоизточноевропейска гайда (т.е. неприятното състояние на „вторичност“), докато некви като Макрон ни натискат главата към него.***Българската космогония: нашата дума на 2019 не е „БреКЗИД“ (според онази „виетнамска“ домашна птица в парламента), а – по моему – аристотеловата „хамартИя“ от „Поетика“-та на Стагирита. Т.е. присъщият априори (вроден?) съдбоносен бъг в умствения ни софтуер, който в древногръцката трагедия – пък и нашта сегашна – води неумолимо до провал.***Или, още по-лошо – до полу-провал.***Състояние на вечно „полу“.***The horror, the horror. Фраза първо от Конрад, и едва тогава от Марлън Брандо.***Накратко, ждъ кажа на Русссияна и вассс да заколи.", "date": "2020.01.07", "title": "Res LXVI: Полу-България"}
{"url": "https://offnews.bg/obshtestvo/oblekchavat-protcedurata-za-preizdavane-na-shofiorska-knizhka-718824.html", "text": "Мерки за облекчаване на процедурата за преиздаване на шофьорска книжка предвиждат предложени от вътрешния министър промени в Инструкция №13/10.03.2010 г. за организацията и технологията на работа в структурите на МВР при издаване на българските лични документи.В повече случаи българските граждани ще могат да подават заявления за издаване на книжка в Районните управления на МВР при СДВР/ОДМВР (областните дирекции на МВР).Както и досега, това ще е възможно само за обикновена услуга (не в съкратен срок) поради изтичане срока на валидност на старата книжка. Към това се добавят: при вече изтекъл срок на валидност; при промяна в данните на водача (напр. смяна на фамилия или транслитерация); при издаване на дубликат.„Измененията ще доведат до намаляване на времето за административно обслужване на граждани при прием на заявления за издаване на български лични документи, както и улесняване работата на служителите от звената „Български документи за самоличност“, звената „Пътна полиция“ и звената „Миграция“ при СДВР, ОДМВР (вкл. РУ към тях), дирекция „Миграция“ и дирекция „Български документи за самоличност“, пише министър Младен Маринов в мотивите си.При подаването на заявлението човек вече ще може да посочи, че желае да вземе книжката си от районното управление на МВР или звеното „Пътна полиция“ при СДВР/ОДМВР по постоянния си адрес.С измененията в инструкцията се въвеждат електронен дневник за регистриране на заявленията с входящ номер в Национален автоматизиран информационен фонд „Национален регистър на българските лични документи” и автоматизирано генериране на регистрационните номера на заявленията за издаване на български лични документи.Детайлно се регламентира и дейността по издаване на български лични документи на чужденци, получили международна закрила или убежище.Проектът беше публикуван за обществено обсъждане непосредствено преди празниците - на 19.12.2019 г., със съкратен, 14-дневен срок за обсъждане вместо обичайния 30-дневен. Законът за нормативните актове позволява това \"при изключителни случаи и изрично посочване на причините в мотивите\". В мотивите на министъра причината е обяснена по следния начин:\"Към момента поделенията, които приемат заявления за издаване на БЛД са над 270 на брой. Преминаването към автоматизирано генериране на номера на заявления за издаване на БЛД изисква наличието на над 500 автоматизирани генератори на номера, които в началото на всяка календарната година ще започнат генерирането на номера от 1. В случай, че въвеждането на автоматизирано генериране на регистрационни номера бъде забавено, ще се стигне до състояние, в което е невъзможно автоматизираното определяне на първи регистрационен номер, които да бъде предоставен от всеки от генераторите. Ръчната настройка на такъв голям брой генератори изключително много увеличава вероятността от грешки при определяне на последващ регистрационен номер за всяко от поделенията, които приемат заявления за издаване на БЛД. Това ще доведе до забавяне на работата на системата и ще създаде възможности за объркване на номерата на заявленията, с което ще се наруши нормалния ход на предоставяне на административните услуги по издаване на БЛД\".", "date": "2020.01.07", "title": "Облекчават процедурата за преиздаване на шофьорска книжка"}
