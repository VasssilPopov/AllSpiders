{"url": "https://offnews.bg/sviat/rusnak-sravni-partiata-na-putin-s-chuma-po-plahovete-711173.html", "text": "Жителят на Кемеровска област Иля Путьовски е обект на следствено дело за повторно неуважение към властта, заплашва го глоба от 200 000 рубли или арест за 15 денонощия.За това съобщи в социалните мрежи правозащитникът от асоциация „Агора“ Павел Чиков. Той посочи, че местен полицай е открил два записа на страницата на Путьовски в мрежата „ВКонтакте“ – в единия потребителят сравнява партията „Единна Русия“ със „завършена чума по плъховете“, а в другия – че политическата система в Русия е престъпна групировка.Според адвоката на въпросния потребител Станислав Селезньов, в материалите по делото фигурира скрийншот с видеозапис и оскърбителен подпис, който е видян само от един посетител и това е същият полицай, който е започнал да събира доказателствени материали.Пред РБК Селезньов коментира, че това е още едно свидетелство за факта, че органите на реда денонощно проучват акаунтите на хора, привлечени като обвиняеми заради неуважението им към властта.По-рано Путьовски вече беше глобен с 30 000 рубли, защото шерна клип с критика към Владимир Путин след разгонването на протеста под наслов „Той не ни е цар“.На 2 септември срещу него бе повдигнато наказателно дело за оскърбление на представител на властта след жалбата на съдията Ксения Раймер. Тя твърдеше, че докато карал велосипеда си покрай нея, Путьовски й е показал среден пръст.Според портала „Тайга.инфо“ обаче мъжът е инвалид 3-а група. Юристите от „Агора“ посочват, че първото дело за повторно неуважение към властта е било образувано срещу Светлана Бакшеева от Котлас, която критикувала губернатора на Архангелска област.Павел Чиков каза, че в Европейския съд по правата на човека вече са изпратени жалбите на 9 руски граждани, глобени по дело за неуважение към властта. Сред тях е и Путьовски.Законът за отговорността след публично оскърбление и изразяване на неуважение към властта влезе в сила през март т.г. В четвъртък депутат от Либерално-демократичната партия внесе за разглеждане законопроект за налагане на наказателна отговорност, в това число и глоби до 3 млн.рубли, за случаите, когато длъжностни лица оскърбяват гражданите. Но правителството не подкрепи този законопроект.", "date": "2019.09.13", "title": "Руснак сравни партията на Путин с чума по плъховете"}
{"url": "https://offnews.bg/futbol/tcska-poluchi-viza-za-remont-i-rekonstruktcia-na-stadiona-si-711149.html", "text": "Главният архитект на Столична община Здравко Здравков издаде виза за проектиране на основен ремонт и реконструкция на стадион \"Българска армия\" на дружество \"Сердика спортни имоти\" ЕАД, обяви в Народното събрание министърът на младежта и спорта Красен Кралев.Издадената виза не допуска намалени разстояния към съседни имоти или сгради, включително през улица. Тя, както и самият инвестиционен проект, трябва да бъдат съгласувани с Министерството на културата по реда на чл. 83 и чл. 84, тъй като стадион \"Българска армия\" попада в обхвата на охранителна зона на резервата Борисова градина.Визата влиза в сила с издаването й, тъй като заинтересовани лица са само лицата, по чиято инициатива се издава визата.В Народното събрание министър Красен Кралев отговори на въпрос на народния представител Иван Ченчев относно сроковете за сключване на дългосрочно сътрудничество с ръководството на ПФК \"ЦСКА-София\" ЕАД, което да бъде начало на сериозна инвестиционна политика от страна на клуба.На следващия етап е необходимо да бъде изготвен подробен инвестиционен проект и план в какъв обем може да бъде извършен ремонтът и реконструкцията на стадион \"Българска армия\". Инвеститорът вече може да започне изготвянето на този проект, след получаването на визата\", обяви Кралев.Спортният министър обясни, че междувременно ММС и ЦСКА са започнали работа по учредяване на съвместното търговско дружество.\"В последствие трябва да бъдат представени ясни и неоспорими гаранции от страна на инвеститора, че може да осигури необходимата инвестиция за осъществяване на проекта\", завърши Красен Кралев.По отношение на ст. \"Българска армия\" министърът припомни, че ММС има последователна политика и само в рамките на две седмици след представянето на писмо за инвестиционни намерения от страна на ПФК \"ЦСКА-София\" ЕАД ведомството е задействало процедурата за издаване на виза и клубът може да пристъпи към проектиране.", "date": "2019.09.13", "title": "ЦСКА получи виза за ремонт и реконструкция на стадиона си"}
{"url": "https://offnews.bg/medii/lipsa-na-administrativen-opit-na-novia-direktor-dovel-do-svalianeto-711144.html", "text": "Разнопосочни версии за сътресенията в \"Хоризонт\" и отстраняването на Силвия Великова посочиха ръководството на БНР и и.д. директорът на програмата Николай Кръстев, .Веднага след протеста на медиите срещу промените в \"Хоризонт\" Кръстев даде брифинг в сградата на Радиото. Той потвърди, че тази сутрин е депозирал оставката си. Още няма отговор дали ръководството я приема и кой ще го наследи.Оставката ми е морален акт, обясни той и добави, че се оттегля заради създалото се напрежение. Не ми е оказван натиск за промените, които въведох, обяви той в отговор на журналистически въпрос.По думите му случилото се с Великова не е било разтълкуван правилно. То било резултат от поредица от действия, които съвпаднали по неблагоприятен начин, но не заради цензура, а поради \"липса на административен опит\". В деня, в който изненадващо поел длъжността, Кръстев научил, че СЕМ е пратил до БНР сигнал за обявяване в ефир на лични данни на непълнолетен гражданин. Понеже един от хората, отговорни за това, била Великова, трябвало да ѝ бъдат снети писмени обяснения, с което новият ръководител я натоварил. Точно за да има време за тези обяснения, тя била освободена от ефира, стана ясно от думите на директора. Съставяйки новия график на предаването \"Преди всички\", той сложил друг водещ на предаването за днес, 13 септември.Николай Кръстев настоя, че ресорът на журналистката не е бил отнеман, че да има втори човек в нейния ресор е обичайна практика и че тя ще продължи да води предаването си. Освен това наистина ѝ било предложена командировка в Стара Загора, където да обучава кореспондентите на БНР, но тази идея била стара и сега просто отново повдигнал въпроса. Казаното от Кръстев се разминава с версията на генералния директор Светослав Костов от вчера, според когото Великова е свалена не за да пише писмени обяснения за СЕМ, а защото работела не това, което е по длъжностна характеристика - старши редактор. Днес пък в официална позиция на ръководството се посочва, че Великова не е свалена от ефир, а е с променен график, защото призовала за протест в ефир по време на отпуска си и така нарушила Кодекса на труда. Освен това не зачитала плурализма и представяла едностранчиво темите. Цитиран е и случат с изнесените лични данни на непълнолетен.Силвия Великова ще продължи да води, следващата седмица е в графика на \"Преди всички\" в сряда и четвъртък', обяви Николай Кръстев.Запитан за спирането на сигнала на радиото, той коментира, че е бил уведомен за това вчера и попитал дали профилактиката може да бъде отложена, но нямало такъв вариант. Само през август радиото е спирало за профилактика три пъти по пет часа, добави той, посочвайки, че процедурата е рутинна.", "date": "2019.09.13", "title": "'Липса на административен опит' на новия директор довел до свалянето на Великова от ефир"}
{"url": "https://offnews.bg/medii/buntat-na-balgarskite-medii-sreshtu-porno-zhurnalistikata-stigna-i-d-711145.html", "text": "Бунтът на българските журналисти срещу публикуването на унизителни снимки на приятелката на кандидата за кмет на София Борислав Игнатов от сайта ПИК и приравняването на публикацията с журналистика . Британската медия днес излезе с материал, в който информира за острата реакция на медиите у нас срещу т. нар. \"порно журналистика\".Публикацията със снимките провокира гнева и осъждането ѝ от популярни български новинарски издания, журналисти и политици - съобщава Би Би Си и разказва за , и на  (#NoPornJournalism). Чрез тях журналистите призоваваме правителствените институции, партиите и бизнеса да бойкотират сайтове, които не спазват етичните стандарти, да спрат легитимират тези т. нар. медии, като им дават интервюта, канят техни представители на събитията си, плащат им за рекламни и PR кампании по време на избори.Декларацията \"Днес е денят\" призовава за поставянето на разделителна линия, пише Би Би Си и цитира текста ѝ, който гласи: \".Британската медия допълва картината с разпространеното от пресслужбата на държавния глава Румен Радев изявление, в което той осъжда \"замърсената медийна среда\" в страната и \"целенасоченото разбиване на професионалните и етични стандарти\" на българските журналисти. Президентът също размахва пръст към политици и партии, които публично осъждат тази \"грозна\" практика, докато, в същото време, легитимират извършителите ѝ чрез подкрепата и покровителството си, допълва Би Би Си.Чудовищна атакаПод това вътрешно заглавие Би Би Си предава и реакцията на Борислав Игнатов, в когото се \"прицелва\" сайтът ПИК и който описва снимките като \"чудовищна атака\" в . Той отхвърля обвиненията на сайта, че партньорката му има профили в порно сайтове и споделя, че тя е била жертва на тормоз в продължение на години заради снимките от страна на човек, когото е обичала, на когото се е доверявала и който след раздялата им ги е публикувал, за да я унизи.Въпреки вълната на критики ПИК отказва да свали снимките и стои зад решението си да ги публикува, отбелязва Би Би Си.\"Сайтът публикува дълга тирада срещу критиците, брандирайки ги като \"миряни, смешници и подлеци\", както и като \"представители на американизма в България\" - пише Би Би Си. Той продължава с твърдението, че така преподава урок по журналистика и отразяване на политиката. Твърди, че публикуването на снимките е от обществен интерес, защото избирателите трябвало да знаят, че съществуването на подобни кадри би направило Игнатов податлив на манипулация и шантаж, ако стане кмет. Статията завършва с призив Игнатов да се оттегли от кампанията.\"Свободата на словото не е абсолютнаИзглежда публикуването на снимките е тласнало толерантността на обществото към неетични журналистически практики до точка на пречупване - пише Би Би Си. Коментари за скандала често обвързват случващото се с незавидното място на България в класацията на \"Репортери без граници\" за свободата на медиите - най-лошото в Европейския съюз.Сайтът ПИК и преди е бил обвиняван, че използва клевети, за да подкопае авторитета на опоненти. През годините няколко пъти той е бил осъждан да плати обезщетения на хора и компании, отбелязва Би Би Си. В един от случаите съдът ясно заявява, че \"свободата на словото не е абсолютна\" и че тя \"изключва разпространяването на невярна информация, засягаща гражданските и човешките права\".След безпрецедентния отпор срещу публикуването на снимките няколко политически партии обявяват, че ще изключат ПИК от предизборните си кампании. Премиерът Бойко Борисов потвърждава, че това ще направи и неговата партия ГЕРБ, отбелязва Би Би Си.Изцелителен процесОпитът на ПИК да дискредитира предизборната кампания за кмет на София може да предизвика обратен ефект - пише още Би Би Си и цитира коментар във Фейсбук, в който човек пише до Игнатов, че случилото се го е мотивирало да гласува именно за него.Извън гнева има и надежда за промяна. Поддръжниците на медийните инициативи твърдо заявяват, че ще продължат да се борят за чиста журналистика в България и срещу неетичните практики. Те организират и протест, пише Би Би Си на финала на публикацията си.Президентът изразява същата гледна точка в изявлението си: \"Надяваме се, че това ще бъде началото на дебат, който ще доведе до изцелителен процес в българската журналистика\" - гласи последното изречение в текста на британската медия.", "date": "2019.09.13", "title": "Бунтът на българските медии срещу 'порно журналистиката' стигна и до Би Би Си"}
{"url": "https://offnews.bg/obshtestvo/dupnichani-vlizat-v-deloto-sreshtu-tetc-bobov-dol-zaradi-goreneto-na-b-711160.html", "text": "Вече 18 жители на Дупница id попълнили декларации за присъединяване към жалбата на екологичните организации „Грийнпийс“ и „За Земята“, с която се иска съдът да отмени разрешителното, даващо право на ТЕЦ „Бобов дол“ да гори до 96 тона отпадъци на ден, съобщава DenNews.bg.Първото заседание по делото е насрочено за 14 ч. на 24 септември в Административния съд в Кюстендил. Тогава адвокат Станка Черкезова-Калайджиева ще внесе заявленията на гражданите за присъединяването им към делото като заинтересована страна, а съдът трябва да прецени дали 16-те дупничани ще бъдат конституирани като страна.Едва около 20 дупничани са се включили в срещата, на която експертите обяснили рисковете от горенето на отпадъци в остарялата въглищна централа. Изгарянето на боклуците е започнало още миналата година, а от април т.г. вече има комплексно разрешително, което узаконява този процес. Експертите са обяснили, че горенето на отпадъци става без никакви инвестиции за обновяване на горивните инсталации, така че те да бъдат пригодени за въпросната дейност.През последните седмици в крайните квартали на Дупница се усеща силна задушлива миризма, но след 20 ч., е посочила една от участничките. „Явно горенето става вечер, когато чиновниците по институциите вече са по домовете си и ние реално няма към кого да се обърнем. Затваряме прозорци и врати, и се надяваме вятърът да се обърне“, посочва още местната жителка.Експертите са призовали за силен граждански ангажимент и натиск върху институциите, за да се постигне прозрачност и ангажираност от страна на отговорните. Присъстващите са обявили готовност за по-крайни мерки, м това число протести и пред екоминистерството в София.Местните жители са поставили и друг сериозен проблем - горящото сметище над жк „Бистрица“, което е било закрито, но все още не е ясно кога ще бъде рекултивирано. На срещата е коментиран и въпросът за поведението на институциите, което позволява частните интереси да се поставят над обществените интереси и здравето на гражданите.„Не са луди мутрите, дето вилнеят, виновна е държавата, дето им позволява. Не знам до колко сме способни да се противопоставим като граждани на случващото се, но не е нормално България да приема отпадъците на Италия и не знам си още кой и тук да става боклукчийската кофа на Европа“, посочва един от присъстващите.На срещата за кратко се появил и служител на ТЕЦ „Бобов дол“, но не се представил за такъв. Той запитал каква е разликата между това, че гори сметището на Дупница и се горят отпадъци в ТЕЦ-а. След бурната реакция от страна на присъстващите обаче той се видял принуден да напусне.Според издаденото от Изпълнителната агенция по околна среда разрешително ТЕЦ „Бобов дол\" може да гори до 96 тона отпадъци на ден. На няколко пъти от ръководството на централата обявиха, че не изгарят отпадъци, защото все още нормативно издаденото разрешително не е влязло в сила и е разпоредено да бъде монтирана допълнителна измервателна система, която да отчита показателите при евентуалното използване на отпадъци като гориво.Днес по време на парламентарния контрол екоминистърът Нено Димов съобщи, че се отнема разрешителното на фирмата за отпадъци „Феникс“ в Дупница, виновна за пожара под автомагистрала „Струма“.", "date": "2019.09.13", "title": "Дупничани влизат в делото срещу ТЕЦ Бобов дол заради горенето на боклука"}
{"url": "https://offnews.bg/temida/chetirima-sa-obvineni-za-trafika-na-organi-711151.html", "text": "Четирима души от разкритата на ГКПП \"Капитан Андреево\" престъпна група за трафик на органи са подведени под наказателна отговорност, съобщи ръководителят на Специализираната прокуратура Димитър Петров. Групата бе разкрита на 10 септември в резултат на съвместна акция на ГДБОП и спецпрокуратурата. Двама от групата са свързвали донори с клиенти. Останалата част се занимавала с набиране на хора. Организаторите са изготвяли необходимите документи пред медицинските институции, където основното изискване за трансплантация е било лицата да са роднини. Сумите между 50 000 и 100 000 евро са изплащани на части, обясни схемата Петров.До момента са установени петима донори и толкова реципиенти, съобщи зам.-шефът на ГДБОП старши комисар Любомир Янев. Единият от участниците в групата е с криминална регистрация за обсебване, а другият от лидерите е подведен за използване на неистински документ и за измама в особено големи размери. „Жената в групата е регистрирана за кражба и грабеж, а другият участник е регистриран за незаконна сеч“, добави още Янев.„В случая с разбитата престъпна група за търговия с органи няма недоволни, затова разкриването й бе сложно, доволни от престъпната дейност са били както членовете на организираната престъпна група, така също и донорите и реципиентите. Това обясни говорителят на Специализираната прокуратура Сийка Милева.", "date": "2019.09.13", "title": "Четирима са обвинени за трафика на органи"}
{"url": "https://offnews.bg/tenis/natcionalite-s-pobeda-i-zaguba-sreshtu-iuzhna-afrika-za-kupa-dejvis-711163.html", "text": "Победа и загуба записаха националите в мача с Южна Африка от група II на зона Европа/Африка за купа \"Дейвис\" в Кейптаун.В първия сингъл Александър Лазаров загуби с 4:6, 7:6 (3), 3:6 от първата ракета на домакините Лойд Харис. Срещата на твърдите кортове в Kelvin Grove Club продължи 2 часа и 38 минути.Във втория сингъл обаче Димитър Кузманов изравни на 1:1 победи, след като не допусна изненада и спечели със 7:5, 7:5 срещу Руан Рулофсе.Кузманов достигна до първия пробив в мача в 12-ия гейм, като с него успя да затвори първата част. В началото на втория сет обаче южноафриканецът спечели подаването на българина и поведе с 3:1 гейма. Това обаче не пречупи Кузманов и той изравни при 4:4, след което реализира нов пробив в самия край, за да спечели мача след 1 час и 51 минути игра.Утре предстои двубоят на двойки между Равен Клаасен/Руан Роелофсе и Алекс Донски/Габриел Донев, както и останалите две срещи на сингъл – Кузманов срещу Харис и Лазаров срещу Роелофсе. Възможно е двамата треньори да направят и промени в състезателите.България е в състав Димитър Кузманов, Александър Лазаров, Александър Донски, Габриел Донев и Адриан Андреев. Капитан на отбора е Тодор Енев. Капитан на Южна Африка е Маркос Ондруска.", "date": "2019.09.13", "title": "Националите с победа и загуба срещу Южна Африка за купа Дейвис"}
{"url": "https://offnews.bg/temida/vsichki-prokurori-zad-geshev-toj-e-noviat-perfekten-glaven-ne-na-pol-711164.html", "text": "Асоциацията на прокурорите в България публикува днес в сайта си становище, в което изразява принципната си, убедена и категорична подкрепа за единствения номиниран кандидат Иван Гешев.„Изразяваме твърдото си несъгласие с опитите на някои среди настоящият избор да бъде превърнат в политически фарс и опорочен от инспириран уличен натиск и компроматна кампания. Призоваваме цялото българско общество да прояви зрялост и отговорност, като дебатът и процедурата се развиват само и единствено на „полето“ на професионалните критерии и законовите изисквания“, е подчертано в текста.Посочено е, че единодушно номинираният от прокурорската колегия на ВСС кандидат г-н Иван Стоименов Гешев отговаря на всички критерии, за да заеме поста на главния обвинител.„Напълно споделяме и се солидаризираме с масовата подкрепа за г-н Иван Гешев, изразена от стотици прокурори, следователи и служители от различните организационни структури и нива в Прокуратурата на Република България. Тази безпрецедентна подкрепа показва ясното желание на огромния процент от работещите в системата, за главен прокурор на Република България да бъде избран именно прокурор, който да е посветил своя професионален и житейски път на прокуратурата“, пише още в колективното становище на обвинителите.По-нататък са изложени всички възможни високо-професионални качества на Гешев, реалният му практически опит в разследването и разкриването на престъпленията, и т.н.„Този огромен опит, това детайлно познаване на функционирането на системата на различните й нива, на плюсовете и минусите, на специфичните й връзки с останалите държавни органи от правоохранителния сектор, на действителните нужди, както на работещите в системата кадри, така и на българските граждани, ще даде възможност на г-н Гешев незабавно да пристъпи към решаване на проблемите, към осъществяване на необходимите политики и към реализирането на очертаните от него стратегически приоритети в дейността на Прокуратурата на Република България“, акцентират обвинителите.Те изразяват своята „готовност неуморно и последователно да работим, като си партнираме и сътрудничим с главния прокурор“ и посочват в името на кои цели са готови:-подобряване на условията на труд и на материалната база;-гарантиране на адекватни за положения труд и усилия трудови възнаграждения;-осигуряване на предвидимо и справедливо допълнително материално и нематериално стимулиране;-разширяване възможността за ползване на ведомствени жилища и базите за почивка и отдих;-подобряване на съществуващите застрахователни условия;-доразвиване на съществуващата система на подпомагане на нуждаещите се колеги;-изграждане на система за психологически грижи и помощ и т.н.Прокурорите от асоциацията дават твърда дума за това, че ще подкрепят и \"всички бъдещи усилия на главния прокурор и ръководството на Прокуратурата на Република България за гарантиране на справедлива натовареност; за постоянно професионално усъвършенстване, квалификация и обучения; за равна, реална и базирана на справедливи критерии възможност за кариерно развитие и израстване; за прозрачност и обективност при провежданите процедури за избор на административни ръководители\".Асоциацията на прокурорите припомня, че в своята концепция Гешев е акцентирал на „належащата нужда от усъвършенстване на материалното и процесуално законодателство, която необходимост е осъзната и споделена от всички работещи в сферата на разследването и наказателното правораздаване професионалисти“.И още: „Вярваме, че именно г-н Иван Гешев е този човек и професионалист, който на практика е демонстрирал и доказал, че притежава волята, смелостта и необходимите качества да воюва за каузата на законността и справедливостта, като неотклонно защитава правата и интересите на българските граждани, общество и държава“.Към края на текста обвинителите подчертават, че „на база на цялостната кариера и безспорните лични и професионални качества на г-н Иван Гешев, на база на изготвената от него концепция, на база на мненията на колегите прокурори, следователи и служители, на база на подкрепата от служителите от останалите държавни органи в сферата на противодействието и борбата с престъпността, на база на гражданската и обществената подкрепа, сме твърдо убедени, че именно г-н Иван Стоименов Гешев е правилният и разумен избор, като ще бъде достоен и успешен главен прокурор на Република България“.", "date": "2019.09.13", "title": "Всички прокурори зад Гешев: Той е новият перфектен главен, не на политическия фарс"}
{"url": "https://offnews.bg/futbol/bobi-mihajlov-se-oplaka-v-uefa-ot-selektcionera-na-anglia-711166.html", "text": "Президентът на Българския футболен съюз Борислав Михайлов изпрати официално писмо до генералния секретар на УЕФА г-н Теодор Теодоридис с копие до Английската футболна асоциация, в което изразява възмущението си от публичните коментари на мениджъра на Англия Гарет Саутгейт и очакванията му за расистки обиди по адрес на футболистите му в предстоящата европейска квалификация в София.БФС приема подобни действия за напълно безпочвени, неуместни и излишно нагнетяващи обстановката преди атрактивния двубой, който българските фенове очакват с огромен интерес вече цяла година.В централата на съюза не е постъпила официална информация за расистки обиди и арест на български запалянко на „Уембли“, а дори такъв случай да съществува, генерализацията и предварителното създаване на напрежение от страна на официални лица от английския тим са в категоричен разрез с взаимното уважение и феърплея, основни ценности както на Българския футболен съюз, така и на УЕФА, пише официалната страница на БФС.Заради въпросния случай срещата с Англия може да се изиграе пред празни трибуни. Двубоят е на 14 октомври, а билетите вече са в продажба.", "date": "2019.09.13", "title": "Боби Михайлов се оплака в УЕФА от селекционера на Англия"}
{"url": "https://offnews.bg/dw/prorochestvoto-na-borisov-se-sbadna-711167.html", "text": "Пророчеството на Борисов за подла предизборна кампания се сбъдна. Само през последната седмица имаме два красноречиви примера.Първият е грозната атака с публикуваните в ПИК лични снимки на приятелката на арх. Борислав Игнатов, кандидат на „Демократична България\" (ДБ) за кмет на София. Вторият е инсценировката за готвен преврат, в който щели да прераснат протестите срещу единствения кандидат за поста главен прокурор Иван Гешев. Тонът на „мача” вече е зададен. И е твърде възможно до 27 октомври да видим още „активни мероприятия”, още кални номера.Qui bono?Що се отнася до „готвения преврат”, за него първи информираха медии като ПИК и Канал 3 (телевизия, смятана за близка до Делян Пеевски, в която, преди да оглави ТВ „Европа”, предаване водеше Георги Харизанов, член на ГЕРБ и близък до премиера Борисов; друг водещ беше сегашният директор на БНТ Емил Кошлуков). След това „информацията” бе тиражирана безкритично от десетки медии.Сигналът за „пуча\" бе подаден от Йордан Бонев. В него се твърди, че протестите срещу Иван Гешев се организират от бившата кметица на „Младост” Десислава Иванчева, а ги плаща банкерът в изгнание Цветан Василев. Замесват се и имената на лидера на „Да, България” Христов Иванов, на председателя на „Боец” Георги Георгиев, на създателите на „Биволъ”. Всички те имали изгода от радикализирането на протестите срещу Гешев, които трябвало да се увенчаят със „завземането на властта”.Бързо стана ясно, че сигналът е фалшив, а приведените „доказателства” - подправени. И крайно нелепи. Но няма как да не си зададем класическия Цицеронов въпрос: Qui bono? Кой има интерес от тези крещящи примери за черен политически пиар? Защото тук са замесени политически апетити, а целта е очевидно да се нанесе удар върху конкурентите.И така: възможно ли е например БСП да стои зад атаката срещу арх. Игнатов, г-жа Иванчева и другите набедени „конспиратори”? Краткият отговор гласи: не. Социалистите няма какво да „инкасират” от такива удари. Защото БСП, ДБ и Иванчева не се борят за един и същ електорат. Ако бъдат „отвратени” от своите естествени лидери, симпатизиращите на градската десница, а и левите либерали, няма да се втурнат вкупом да гласуват за социалистите.Другояче изглеждат нещата при ГЕРБ, които многократно са демонстрирали силен апетит към електората на ДБ и на традиционната десница. Именно ДБ, а вероятно и г-жа Иванчева (чийто резултат на евроизборите засрами управляващите НФСБ и „Атака”) са сред тези, които могат да мобилизират протестен вот срещу ГЕРБ.След като „храносмелиха” формации като СДС, ГЕРБ определено имат полза от това към тях да се прелеят и гласове, които иначе биха отишли за ДБ. Защото тези гласове, особено при малка разлика между Фандъкова и Манолова на един втори тур в София, могат да се окажат решаващи за изхода от двубоя. Пиша това без да изключвам възможността грозният удар срещу арх. Игнатов да се обърне срещу тези, които се опитаха да го откажат от участие в кампанията.Не е тайна също така, че г-н Гешев е кандидатът на статуквото за обвинител №1. Като зам.-главен прокурор той показа свръхактивност, но главно тогава, когато трябваше да бъдат „респектирани” неудобни фигури. Същевременно г-н Гешев проявява необяснима свенливост и липса на интерес към сюжети, за които от години се твърди, че трябва да бъдат обект на разследване. Като бизнесите на г-н Пеевски например.Почеркът е единНелепите контрапротести в защита на Гешев и инсценировката за готвения преврат си приличат по това, че и при двете случки личи почеркът на милиционерско активно мероприятие. Едва ли ще намерим „докладна записка”, по аналогия с шпионския скандал от последните дни, която да уличава поръчителите на черния пиар. Но при всяко положение изпълнителите на въпросните долнопробни поръчки са действали - съзнателно или не - в интерес на ГЕРБ.", "date": "2019.09.13", "title": "Пророчеството на Борисов се сбъдна"}
{"url": "https://offnews.bg/zdrave/nad-5-300-aborta-sa-izvarsheni-u-nas-prez-vtoroto-trimesechie-711155.html", "text": "5 338 са абортите в страната от март до юни тази година. Това сочат данни на Националния център по обществено здраве и анализи, цитирани от БГНЕС.Най-много аборти са извършени в столицата, като за близо 90 календарни дни в града са извършени 907 аборта или по над 10 прекъсвания на бременности дневно. Тези цифри поставят България на челно място по брой извършени аборти в Европейския съюз.На второ място в негативната статистика по брой на загубени бебета се нарежда Пловдив с 541 аборта, а на трето място е Бургас с 386 прекъснати бременности. В статистиката по възрастови групи впечатление прави Пазарджик, където аборти са направили 9 тийнейджърки на по-малко от 15 години и още 25 момичета на възраст между 15 и 19. В столицата девойките с прекъсната бременност са 29.Стара Загора и областта също са първенци по брой доброволни манипулации сред момичетата до 19 години, като там броят на прекъснатите нежелани бременности за второто тримесечие на годината е 25.За цялата страна абортите на тийнейджърки под 15 години са 33, а в групата до 19-годишна възраст прекъснатите бременности са 485. От всички загубени бебета в страната, повече от половината бременности – над 3300, са прекъснати по желание на жените.Статистиката на центъра не включва незаконните аборти, които се извършват извън регламентираните медицински заведения.Най-много аборти по медицински показания са направили българки над 30-годишна възраст, като те са общо 2661 от всички подобни манипулации в страната.Най-малко аборти се извършват във Видин (41), Габрово (67), Кърджали (71), Ловеч (57), Монтана (37), Перник (53), Разград (57), Смолян (35), и Шумен (95). Най-малко аборти по желание са извършени в Монтана (3), Смолян (6), и Видин (16).Статистиката показва тенденция за намаляване на броя аборти през второто тримесечие с близо 500 спрямо този за първото тримесечие, когато над 5 800 българки прекъснаха бременността си. Очаква се до края на годината броят на неродените българчета да надхвърли 25 000.", "date": "2019.09.13", "title": "Над 5 300 аборта са извършени у нас през второто тримесечие"}
{"url": "https://offnews.bg/zdrave/chakashti-za-belodrobna-transplantatcia-s-obvinenia-kam-ananiev-711147.html", "text": "Чакащи за белодробна трансплантация и техните близки обвиняват здравния министър Кирил Ананиев, че не може да се справи с проблема с трансплантациите у нас. Потърпевши и представители на Асоциация \"Пулмонална хипертония\" обявиха в националния пресклуб на БТА, че ще поискат оставката му.Недоволните започват безсрочен протест под мотото \"Здравни емигранти\" пред Министерството на здравеопазването на 18 септември от 7.30 часа.Те допълниха още, че са изпратили покана на министъра да се включи в днешната дискусия, на която той не се е отзовал, нито е изпратил представител на министерството. От Асоциация \"Пулмонална хипертония\" обвиняват министър Ананиев и здравното министерство в некомпетентност и незаинтересованост относно здравословното състояние и нуждите на чакащите алтернатива за трансплантация български граждани.По думите им, в държавата ни няма адекватни политики, база и специалисти, което принуждава болните да търсят лечение извън страната, да се превърнат в здравни емигранти и ги лишава от правото им на живот.", "date": "2019.09.13", "title": "Чакащи за белодробна трансплантация с обвинения към Ананиев"}
{"url": "https://offnews.bg/zdrave/patcientkata-s-4-kilogramova-mioma-greshkata-e-moia-che-ne-hodeh-na-711148.html", "text": "Кога разбрахте, че имате такъв проблем?Преди две седмици на работата получих силен кръвоизлив, припаднах и тогава отидох в болницата, аз съм от Перник, и там се установи при прегледа, че имам миома.Но не сте имала оплаквания, някакви симптоми...Коремът ми напълняваше, но аз не си обръщах внимание. Мислех, че това е нещо нормално за моите 50 години. Вкъщи ми казваха децата: „Мамо, на теб коремът нещо ти е голям.“ - Викам, голям, такъв си ми е. Докато не стана това.Насочиха ме към д-р Атанасова в „Надежда“. Тя ме прегледа и каза: „Миома, колкото 7-8-месечна бременност“ - и като я махнаха, сега във вторник - 3,800 кг.Доста време ли сте я носила?Много. Може би над 2 години и нещо съм си я отглеждала, защото съм със силен цикъл и тази миома се е хранила от кръвта.За колко време се решихте да се оперирате?За две седмици стана. Хемоглобинът ми беше много нисък, защото съм с желязо-дефицитна анемия и много кръв бях изгубила, та се наложи да ми прелеят кръв. Но всичко стана за две седмици.Как се чувствахте след операцията? Все пак, извадили са близо 4-килограмово образувание от вас?Събудих се след операцията, даже не помня как съм била преместена в реанимация. Чувствах се много добре. Е, имах малко болки. Вчера ме качиха тука и така... Виждате ме днес в какво състояние съм.В много добро състояние. Много добра коремна преса са ви направили.Да, това казва докторката. Сега ще ме прави рекламно лице. 50 години не са преклонна възраст. Вие казвате, че заради възрастта сте решила, че състоянието ви е нормално?Грешката е моя, че не съм ходила на лекар толкова време. Мислех, че съм защитена и нищо не може да ме хване. Но трябва да се ходи на лекар.Ходила ли сте на годишни профилактични прегледи?Знам, че имам право, но не съм ходила при личния лекар, и не са ме търсили.Кога ви изписват?Утре се прибирам вкъщи. Д-р Атанасова ще ми каже кога ще се видим.", "date": "2019.09.13", "title": "Пациентката с 4-килограмова миома: Грешката е моя, че не ходех на лекар"}
{"url": "https://offnews.bg/politika/za-vazduha-v-sofia-bsp-se-obiavi-protiv-porachkata-za-kominnite-filtr-711158.html", "text": "БСП - София иска спешно анулиране на поръчката на Столична община за електростатичните филтри за комини, съобщиха от пресцентъра.Тя е обявена със заповед на зам.-кмета на СО Йоанна Христова и е за доставка и монтаж на електростатични филтри за горивни инсталации с мощност до 50 kW на домакинства, разположени на територията на Столична община - до 2000 броя. Обществената поръчка е с индикативна обща стойност 6 600 000 лева без ДДС. Средствата за изпълнението на поръчката трябва да се поемат от бюджета на Столичната община. Крайният срок за подаването на документи за участие беше 17,30 часа на 9-ти септември.Според БСП странното в поръчката е, че прогнозната стойност за първия период (2019-2021 г.) на изпълнението й е 3 300 000 лева. Не се предвижда намаляване на цената на договора, ако участниците оферират по-ниски единични цени, но се предвижда увеличаване на броя на монтираните филтри.Предвидено е поръчката да има и втори период (2022-2023 г.), като и за него е прогнозирана \"твърда\" стойност от 3 300 000 лв. Как Столична община подписва договор на стойност 6 600 000 лева, без да има предвидени в бюджета средства за това, питат от столичната БСП.Според чл. 102, т. 1 от Закона за публичните финанси първостепенните разпоредители с бюджет не могат да извършват разходи и да поемат задължения за разходи за текущата година, надхвърлящи общия размер на утвърдените разходи и задължения за разходи по бюджетите им. А т. 2, че наложените санкции и неустойки, както и неправомерно усвоеното безвъзмездно финансиране, са за сметка на утвърдения бюджет на първостепенните разпоредители с бюджет, доколкото със закон не е определено друго.\"Предвижда се в рамките на оферираната за един филтър цена да се включат СМР в случай на необходимост за доизграждане или корекция на коминното тяло в едно с доставката, монтажа и други технически дейности, касаещи електростатичните филтри“, посочва експертът на БСП в комисията по инженерна инфраструктура и енергийно планиране Валентина Узунова.Не ставало ясно до какъв обем и вид СМР са включени в това изискване. Тя коментира, че поставянето на електростатичните филтри е много специфична монтажна дейност. В техническото задание нямало задължение за изпълнителите – персоналът да има съответния опит и умения. Така поръчката би била рискова за гражданите, тъй като изпълнителите не можели да гарантират, че служителите им или наетият персонал ще са компетентни да извършат качествено монтажа на филтрите.Според Узунова възникват редица въпроси, които са предпоставка за анулиране на поръчката и категорично публично искане на незабавни отговори.1. Има ли достатъчно доказателства, че чрез подобна обществена поръчка Столична община ще изпълни изискването на Директива 2008/50/ЕО, намаляването на емисиите да се постига с иновативни и ефективни мерки от една страна и ще се запази здравето на гражданите от друга чрез осигуряването на чист въздух, като основно човешко право?2. Има ли достатъчно надеждни доказателства и проведени тестове в Европа и света за ефикасността на електростатичните филтри при монтирането им на коминни тела свързани със стари печки (горивни системи) и с източници на горене: дърва с неконтролирана влажност и/или влажност над 20%; ПДЧ; горими остатъци от строителни обекти; картонени изрезки и отпадъчна хартия; опаковъчен материал, обработеното дърво (импрегнирано или боядисано), пластмаса или други битови отпадъци за изгаряне? При изброените източници на горене не се ли повишават ФПЧ в помещенията? Не се ли застрашава животът и здравето на гражданите, пребиваващи в помещения, в които има изгаряне на некачествена дървесина и горими отпадъци от друго естество, въпреки монтажа на електростатичните филтри?3. Как Столична община ще контролира източниците на горене в обектите, на които са монтирани електростатичните филтри? Какъв ще е механизмът за проследяване работата на монтираните филтри – включване и изключване, замърсяване, подмяна на електродите? Гражданите запознати ли са с това, че ще трябва да заплащат електичеството, което консумират филтрите, макар и това да е в порядък на около 30-50 лв. на година?4. Електростатичните филтри са в групата на вторичните технически решения за намаляването на ФПЧ и наночастиците във въздуха. Първичните мерки са свързани с подмяната на горивната система и/или гориво в домакинствата и/или в обществените обекти. Цената на един електростатичен филтър варира от 1500 до 3000 евро. Видно е, че замяната на отоплителния уред и/или вида гориво е по-устойчива първична мярка с оглед съотношение ефективност на снижаване на ФПЧ спрямо инвестицията, нужна за тази дейност. Подмяната на отоплителния уред е с незабавен ефект на поносима цена, която в някои случаи е по-ниска с около 2-3 пъти от тази на филтрите. Явява се първична задължителна мярка, предхождаща монтажа на филтри или други димоочистващи системи.5. Столична община има ли изготвен анализ за това как икономически ще изглежда модела на инвестициите, които се предвижда да се направят по обявената обществена поръчка спрямо инвестиции, които биха могли да се направят в домакинствата на Столична община за въвеждането на първични мерки за снижаване нивото на ФПЧ, чрез подмяна на горивни системи и/или вид гориво?6. Какво налага Столична община да изпълнява вторични мерки за над 6 600 000 лева, които категорично нямат доказан ефект и устойчивост, без изпълнението и анализа на първичните мерки? Това не е ли една предпоставка за разхищение на средства от общинския бюджет?7. Отчита ли се фактът, че самите електростатични филтри се замърсяват екстремно и стават източник на ФПЧ и наночастици, ако се монтират в обекти, в които се изгарят некачествени твърди горива. Отчита ли се пряката зависимост между ефективността на процеса на изгоряне и ефективността на филтрите?Според Валентина Узунова, друга група въпроси засяга отношенията между Столична община и домакинствата, в които ще бъдат монтирани електростатичните филтри. Тя твърди, че обществената поръчка на Столична община буди съмнения и притеснения, и пита дали зад инициативата за подобряване качеството на въздуха в София не се крие опит предизборно да се подобри финансовото състояние на някои заинтересовани лица.От БСП са категорични в призива си кметът Фандъкова незабавно да спре поръчката, прокуратурата да се самосезира по случая, а зам.-кметът Йоана Христова да понесе съответната отговорност за това, че не е спазила Закона за публичните финанси.", "date": "2019.09.13", "title": "За въздуха в София: БСП се обяви против поръчката за коминните филтри"}
{"url": "https://offnews.bg/politika/dps-iska-da-se-varne-noshtnia-shum-po-moreto-kurortite-da-ne-sa-starc-711124.html", "text": "ДПС внесе в деловодството на Народното събрание Закон за изменение и допълнение на Закона за защита от шума в околната среда, съобщи народният представител Хамид Хамид.  \"С внесения законопроект целим да преустановим пълното унищожаване на голяма част от българския дребен и среден бизнес и по-специално на рестораньорския по Черноморието. По данни на Асоциацията на ресторантьорите спадът това лято е над 40 %. Последните изменения, които бяха внесени от предходната сесия постигнаха пълно унищожаване на този бизнес и голям отлив от българските курорти. Някой целеше да вкара туристите по хотелите и те да не излизат навън. Ние не желаем българският туризъм да се превръща в пенсионерски или българските курорти да се превръщат в старчески домове. Искаме модерни курорти, които да бъдат посещавани от повече млади хора от цяла Европа, затова внасяме нашия законопроект, който връща стария режим на действия и предоставя в ръцете на общините контрола за шума на открито\", заяви още Хамид.  между 23:00 и 08:00 ч., както и от 14:00-16:00 ч. всеки ден, приеха депутатите през юни с промени в Закона за защита от шума в околната среда. До 10 хил. лв. санкция за нарушаване на забраната от дискотеки и заведения, предвиждат още промените. Днес е един добър ден за българската нация. От НФСБ считаме, че е изключително необходим, важен и актуален този закон, коментира инициаторът за промените Валери Симеонов. ", "date": "2019.09.13", "title": "ДПС иска да се върне нощния шум по морето, курортите да не са старчески домове"}
{"url": "https://offnews.bg/volejbol/svetoslav-gotcev-biahme-malko-iznerveni-sreshtu-gartcia-711126.html", "text": "Волейболният ни национал Светослав Гоцев, който отбеляза 10 точки за победата на България над Гърция с 3:0 гейма на старта на европейското първенство, сподели че е било важно да се започне с чист успех в шампионата.\"Очаквах да има напрежение в стартовия мач, така и стана в първия гейм. Може би бяхме и малко по-изнервени. Играхме в 14:30 часа, което е необичаен час за нас.Важното е, че тръгнахме с победа, с 3:0 гейма. Видяха се хубави неща и такива, които трябва да изглаждаме в следващите дни.Така или иначе, мачът вече е в историята и се подготвяме максимално добре за втория ни двубой с Румъния. Не трябва да очакваме и да си поставяме ултиматимуми да бием 3:0, или нещо такова.Трябва да гоним нашата си игра, да я подобряваме и от там нататък резултата ще дойде от самосебе си\", каза Гоцев.", "date": "2019.09.13", "title": "Светослав Гоцев: Бяхме малко изнервени срещу Гърция"}
{"url": "https://offnews.bg/medii/rakovodstvoto-na-bnr-velikova-ne-e-svalena-promenen-e-grafikat-%d1%9d-z-711123.html", "text": "Ръководството на Българското национално радио (БНР) изпрати до медиите официална позиция по скандала с взетия ресор и свалянето от микрофон на водещата Силвия Великова.Управителният съвет съобщава, че журналистката не е свалена от ефир, но е променен графикът ѝ на водене - без да се посочва какъв ще е новият график.УС посочва три причини за решението.Първо, Великова не дава различни гледни точки в предаването си и проявява пристрастност.Второ, заради нея на БНР е наложена глоба от СЕМ за изнасяне на лични данни в ефир. Това е станало в материал, подготвен от Силвия Великова, се посочва в съобщението, но не се цитира конкретният казус.Третата причина е, че по време на годишния си отпуск, \"в нарушение на Кодекса на труда, тя е участвала в предаването „12+3“ като в ефир тя е призовала слушателите да вземат участие в протест.\" Публикуваме пълната позиция на БНР по казуса:", "date": "2019.09.13", "title": "Ръководството на БНР: Великова не е свалена. Променен е графикът ѝ, защото призова за протест и изнесе лични данни"}
{"url": "https://offnews.bg/volejbol/volejbolistite-ni-s-vtora-pobeda-na-evro-2019-711168.html", "text": "Националите по волейбол победиха и Румъния без загубен гейм във втория си мач на Евро 2019.Само ден след чистия успех над Гърция, тази вечер момчетата на селекционера Силвано Пранди сломиха и северните ни съседи в двубой от предварителна група А в Монпелие, като в отделните части се наложиха на 26, 20 и 20 точки.Волейболистите ни влязоха стегнато в мача, като започнаха да диктуват темпото. На средата на гейма тимът ни поведе с 16:11, като отбеляза добра преднина.Румънците обаче не се дадоха, като успяха да стопят пасива си и изравниха играта при 22:22. Последваха минути на равностойност, като двата тима играха точка за точка. В крайна сметка България показа, че е по-класният тим и не допусна изненади, като се наложи с 28:26 и спечели гейма.Това повлия много положително на тима ни и състезателите заиграха по-освободено. В следващите две части „лъвовете“ доминираха изцяло над съперника и ги спечелиха с разлика, като записаха чиста победа.Реализатор за победата на България бе Мартин Атанасов с 15 точки (3 аса), Тодор Скримов реализира 14 точки (3 аса, 1 блокада). Цветан Соколов завърши с 12 точки (2 аса, 2 блокади). За Румъния Флорентин Михалчеа приключи с 11 точки (3 аса).Утре България излиза от 21,45 часа срещу тима на Португалия в третия си мач.СтатистикаБЪЛГАРИЯ - РУМЪНИЯ 3:0 (28:26, 25:20, 25:20)", "date": "2019.09.13", "title": "Волейболистите ни с втора победа на Евро 2019"}
{"url": "https://offnews.bg/112/trima-mazhe-prebiha-gotvach-v-hotel-711127.html", "text": "Трима мъже пребиха готвач на хотел в Благоевград тази нощ. Нападателите са задържани от служителите на Второ РУП-Благоевград и работата по случая продължава съобщиха от БГНЕС.Готвачът, 26-годишен молдовец, тръгнал да се прибира в квартирата си след работа, но на излизане от хотела е бил нападнат от трима мъже. В опит да се скрие, младежът влязъл в ресторанта, където бил последван от нападателите. Там те пребили молдовеца и нанесли материални щети.Собственикът, уведомен за инцидента, при пристигането на произшествието получил сърдечна криза. Той и пострадалият му служител са транспортирани до МБАЛ-Благоевград.Готвачът е приет с наранявания по лицето и тялото, но изследванията не открили травма на черепа. Молдовецът е оставен под наблюдение в Спешното отделение с комоцио, а собственикът на хотела е освободен за домашно лечение, след като състоянието му е стабилизирано.", "date": "2019.09.13", "title": "Трима мъже пребиха готвач в хотел"}
{"url": "https://offnews.bg/medii/advokati-v-podkrepa-na-svobodata-na-slovoto-711169.html", "text": "Софийският адвокатски съвет се обяви в подкрепа на свободата на словото и независимостта на институциите и медиите.В позиция, разпратена в петък вечерта, се посочва тревогата на защитниците от случващото се в страната през последните месеци и наблюдаващата се последователна атака срещу независимостта на институциите и медиите, срещу демократичните ценности и устои на обществото.Софийският адвокатски съвет счита, че опитът за отстраняването от ефир на Силвия Великова е пряк удар срещу свободата на словото, посегателство върху обективното отразяване на проблемите на съдебната система и на правосъдието в страната, и не може да се възприеме като изолиран частен случай, породен от управленска грешка.Опитът за отстраняването на Силвия Великова е особено тревожен, тъй като се извършва в периода на протестите срещу единствената кандидатура за главен прокурор на Иван Гешев и предстоящия избор, акцентират адвокатите.Правовата държава е възможна единствено в условията на свободни медии и независими журналисти, пишат в позицията си те и дават висока оценка за Силвия Великова, свалянето на която от ефир даде още един повод на журналистическата гилдия да се обедини в протест. Тя е пример за професионализъм и нейното евентуално отстраняване щеше да има директен ефект върху отразяване на проблемите на правосъдната система. Това не може да остави адвокатурата безразлична, подчертават от столичния адвокатски съвет.Посочено е още, че ролята на адвокатурата е да брани правата и законните интереси на гражданите, но това е възможно единствено в свободна страна, в която медиите и най-вече обществените радио и телевизия са независими и могат да отразяват свободно и безпристрастно случващото се в държавата.Членовете на съвета призовават ръководството на БНР, СЕМ, прокуратурата и всички други отговорни институции да не допускат индикации за наличие на цензура или намеса в редакционната политика на която и да било медия, в частност на общественото радио, и в обективното отразяване на проблемите на правосъдието, а от там – в ефективното функциониране на правовата и демократична държава.Те изразяват надежда, че прокуратурата ще извърши не само бърза, но най-вече безпристрастна и ефективна проверка, която да не остави съмнение, че се прави опит за извличане на лични ползи или намеса в независимостта на медиите.", "date": "2019.09.13", "title": "Адвокати в подкрепа на свободата на словото"}
{"url": "https://offnews.bg/medii/naznacheniat-vchera-shef-na-horizont-veche-e-v-ostavka-protestat-zapo-711131.html", "text": "Журналистът Николай Кръстев, който вчера бе назначен за и. д. шеф на програма Хоризонт, от днес вече е в оставка. Това научи OFFNews от колегата Петър Волгин, който се присъедини към протеста на медиите пред сградата на БНР на бул. \"Драган Цанков\".Десетки журналисти се събраха за да изразят съпричастност с журналистката Силвия Великова, която вчера бе оставена без ефир и ресор.Той потвърди, че също е имал конфликт с новото ръководство, което нарече \"старото ръководство\". Журналистите в радиото още не знаят кой ще е следващият директор на програма \"Хоризонт\".На протеста дойдоха журналисти от много медии. При тях слязоха и колеги от националното радио. Някои от тях споделиха, че това е поредният протест срещу ръководство на радиото през годините, но този път ситуацията била особено възмутителна. Те бяха шокирани от решението за спиране на сигнала.", "date": "2019.09.13", "title": "Назначеният вчера шеф на Хоризонт вече е в оставка. Протестът започна (снимки)"}
{"url": "https://offnews.bg/tenis/grigor-pozhela-uspeh-na-natcionalite-ni-za-kupa-dejvis-711130.html", "text": "Най-добрият ни тенисист Григор Димитров пожела успех на националите ни за \"Купа Дейвис\". Днес нашите момчета започват срещите си от надпреварата срещу Южна Африка.Гришо използва официалния си профил в социалната мрежа Инстаграм, публикувайки снимка на българските участници с надпис \"Успех, момчета\".В първия мач Александър Лазаров ще играе срещу първа ракета в състава на Южна Африка Лойд Харис, който е номер 113 в световната ранглиста.След това Димитър Кузманов ще се изправи срещу Руан Роелофсе, който е номер 681 в света. България е в състав Димитър Кузманов, Александър Лазаров, Александър Донски, Габриел Донев и Адриан Андреев. Капитан на отбора е Тодор Енев.Григор пък ще участва в азиатския турнир от сериите АТР 250 в Ченду с награден фонд $1,096,575. Надпреварата се провежда в периода 23-29 септември, като Джон Иснър, Феликс Оже-Алиасим и Денис Шаповалов са другите големи звезди, които вече са потвърдили участие.Единственото участие на Григор до момента в надпреварата бе през 2016 г., когато достигна до полуфиналите, но бе спрян от Алберт Рамос-Винолас в трисетова битка.Веднага след Ченду Димитров ще играе в турнира от сериите ATP 500 в Пекин, който ще се проведе от 30 септември до 6 октомври.", "date": "2019.09.13", "title": "Григор пожела успех на националите ни за Купа Дейвис"}
{"url": "https://offnews.bg/kultura/zapochva-naj-dalgata-nosht-na-plovdiv-711132.html", "text": "Най-дългата нощ на Пловдив започва тази вечер и продължава до 15 септември, под мотото \"Общо място\".В програмата са включени 110 предложения към публиката от всички сфери на изкуството - театър, кино, визуални изкуства. В Нощта се включват и много читалища, библиотеки, религиозни храмове и общностни центрове.Артисти ще излязат на площадите на града, ще отворят и театрите, а музикалните клубове са приготвили многобройни изненади. Предвидени са и събития за най-малките.Като част от програмата на „Пловдив 2019“, през 2019 г., под мотото „Общо място“ с куратор Владия Михайлова, НОЩта ще ни срещне с български и международни художници и артисти, поставяйки акцент върху необходимостта да утвърждаваме общите места на диалог и среща и да изграждаме заедно силни концепции за свят.Както всяка година и през 2019 г. в събитието ще бъдат включени специално създадени проекти на автори от Германия, Швеция, Австрия, Турция, Франция, Израел, САЩ и др., както и множество инициативи, разработени с културните институти в страната. Най-малките зрители също няма да останат разочаровани с ежегодно провеждащата се специално за тях част от програмата „Малката НОЩ“.Повече за програмата, местата и участниците в НОЩ/Пловдив може да откриете в сайта на събитието  , както и във фейсбук страницата.", "date": "2019.09.13", "title": "Започва най-дългата нощ на Пловдив"}
{"url": "https://offnews.bg/obshtestvo/palno-bezumie-bnr-ne-e-informirala-nikogo-che-spira-horizont-za-chas-711128.html", "text": "БНР не е информирало Комисията за регулиране на съобщенията за т. нар. \"профилактика на предавателите\", която остави цяла България без програма Хоризонт днес. Това заяви член на ведомството пред OFFNews.Според него това е грубо нарушение на обществената медия - както на разрешението, издадено от КРС, така и на техническите изисквания.Според него след като от ведомството ги потърсили, Хоризонт обяснили, че \"има проблем с техническия пренос на сигнала до предавателите\" и дали уверения, че ще го отстранят.Подобно обяснение е абсолютно смешно, защото още от вчера в радиото всички знаят, че сигналът на популярната програма ще спре точно по време на предаването на Силвия Великова. Ето и новината, която трябваше да се чете в ефир.Както се вижда от факсимилето, се говори за \"техническа профилактика\", а не за \"технически проблем\", каквото е обяснението за пред КРС. По-рано се оказа и че СЕМ също не знаят защо медията заглушава собствения си сигнал. Медийният регулатор вече започна проверка на действията на ръководството на БНР.Днес от Асоциацията на европейските журналисти – България отправиха питане към представителите на Българското национално радио и на държавата – Кой и как взе решение за профилактиране на най-слушаната програма на БНР в най-слушaното време?Безпрецедентно всички предаватели за наземно разпространение на Програма “Хоризонт”, най-слушаната програма на общественото радио, бяха изключени от 6 до 11 часа днес. По това време са и двете най-слушани предавания на програмата – “Преди всички” и “Хоризонт до обед”.По този повод АЕЖ отправя въпроси:Имало ли е досега случай на техническа профилактика на всички предаватели на дадена програма, и по-специално на Хоризонт? Призоваваме ръководството на БНР да каже кога през последните години или дори в историята на радиото са изключвани едновременно всички предаватели. Необходимо е да се посочат и часовите интервали, ако е имало подобни случаи.Кога е взето решението? Настояваме за документ с видима дата, на която е взето решението за профилактика.Има ли документи за съгласуване с институциите? Съществува ли кореспонденция с Комисията за регулиране на съобщенията, Съвета за електронни медии или друг орган по отношение на планираната профилактика?Съгласно член чл. 44, ал. 2 от Закона за радиото и телевизията “Държавата взема необходимите мерки за гарантиране разпространението на програмите на БНР и БНТ на цялата територия на страната при осъществяване на политиката в областта на електронните съобщения”.От АЕЖ се обръщат към СЕМ, КРС и министър-председателя Бойко Борисов с настояване да предприемат действия за изясняване на изложените въпроси.", "date": "2019.09.13", "title": "Пълно безумие: БНР не е информирала никого, че спира Хоризонт за часове"}
{"url": "https://offnews.bg/koloezdene/roglich-vse-po-blizo-do-pobedata-vav-vueltata-skandal-beliaza-19-ia-e-711170.html", "text": "Словенецът Примож Роглич (Jumbo Visma) се приближи още по-близо до крайната победа в Обиколката на Испания след пробягването на днешния 19-и етап, който беше белязан с негово падане и последвало неспортсменско поведение от страна на отбора на основните му конкуренти за крайната победа.Той запази аванса си от близо три минути пред втория във временното генерално класиране Алехандро Валверде (Movistar) и два етапа преди финала води с 2,47 минути.Иначе в днешния етап - 165,2 километра от Авила до Толедо със само едно изкачване в самото начало на състезателния ден, победата спечели французинът Реми Каваня, който финишира за 3 часа, 43 минути и 34 секунди. Ирландецът Сам Бенет (Bora–Hansgrohe) завърши втори на 5 секунди зад Каваня, а трети остана Зденек Стубар.Вторият в генералното класиране Алехандро Валверде се нареди пети и съкрати само с три секунди изоставането си от Роглич, който завърши 10-и. Третият в генералното класиране и съотборник на Валверде Найро Кинтана приключи едва 20-ти.Голяма полемика в днешния етап предизвика поведението на колоездачите от Movistar, които предприеха отборна атака докато Роглич беше паднал. В крайна сметка това не доведе до някакви позитиви за лидера им Валверде, но им спечелиха врагове сред останалите състезатели.Инцидентът с Роглич стана 66 км преди финала, когато съотборникът на словенеца Тони Мартин падна и събори доста състезатели. Роглич се удари в бетонна преграда и падна, а Валверде и съотборниците му наложиха високо темпо до края, като нарушиха неписано правило, че лидерът не се атакува при падане и механичен дефект, който не е по негова вина.Последваха взаимни обвинения, като Movistar бяха наречени \"идиоти\" заради постъпката си. От тима се оправдаха, че атаката била планирана предварително, а не заради падането на Роглич.В събота предстои предпоследния 20-и етап - Аренас де Сан Педро– Платформа де Гредос(190,4 км), който е подчертано планински, като включва шест категоризирани изкачвания и близо 4500 метра денивелация.", "date": "2019.09.13", "title": "Роглич все по-близо до победата във Вуелтата, скандал беляза 19-ия етап"}
{"url": "https://offnews.bg/zdrave/minava-li-prez-balgaria-kanal-za-trafik-na-organi-711135.html", "text": "Бъбречните трансплантации на черно водят до усложнения, застрашаващи живота на пациентите. Това коментираха специалисти-нефролози пред Нова телевизия, след като прокуратурата разкри нелегален канал за донорство.При акцията бяха заловени четирима души на българо- турската граница. По данни на разследващите, двама от тях са сочени за организатори. Другите двама били бивши донори, които са набирали нови желаещи да дарят бъбрека си срещу заплащане.Според началника на Клиниката по нефрология и трансплантация към Александровска болница - проф. Емил Паскалев, все повече българи се подлагат на нелегални трансплантации в Турция. Това се виждало от медицинската документация, която пациентите представят впоследствие. В момента чакащите за бъбрек у нас са около 1 050. В същото време трансплантациите годишно са по-малко от 10.„Много често идват пациенти, които са трансплантирани, но не достигат до нормална бъбречна функция. Понякога идват с епикризи, в които няма почти никакви данни, чисто медицински, по отношение на самата оперативна интервенция, по отношение на донора, по отношение на имунологични изследвания”, заяви Паскалев.„Много често те нямат юридическа стойност, защото нямат нито печат, нито подпис. Ние искаме превод от тях от турски на български. Преводът става чрез Google и той е изключително несъдържателен, защото не се превежда от лице, което има медицински познания върху проблема”, каза още той.По информация на Нова телевизия във вторник вечерта на българо-турската граница са задържани четирима души. Двама от тях са организатори на схема за набиране на донори на бъбреци, които били продавани на тежко болни наши сънародници.Трансплантациите се извършвали в Турция, където били представяни фалшиви документи, че донорът и реципиентът са роднини. За да се сдобият с бъбрек, нуждаещите се плащали по 60 000 евро.", "date": "2019.09.13", "title": "Минава ли през България канал за трафик на органи?"}
{"url": "https://offnews.bg/obshtestvo/kontrera-sreshtu-mvr-za-elektricheskite-trotinetki-a-da-globiavame-li-711134.html", "text": "Министерството, създадено и съществуващо с цел да опазва закона и да следи за неговото съблюдаване, го нарушава по най-безцеремонен и арогантен начин. При наличие на толкова много проблеми, свързани с безопасността на движението по пътищата в столицата и страната, да се отделя и без това оскъден ресурс за реално незаконна борба с тротинетките, е престъпно. Съгласно Закона за административните нарушения и наказания и установената съдебна практика - за да бъде едно деяние нарушение, то трябва да е регламентирано в закона чрез съответната правна норма. Не може да се налага наказание за нарушение, че едно превозно средство не е регистрирано, при положение че законът не предвижда неговата регистрация.Това казва в позиция до медиите столичният общински съветник и член на националното ръководство на ВМРО – Българско национално движение Карлос Контрера.В поне два европейски регламента, тъй като обичаме да даваме примери отвън, електрическият скутер или тротинетка, е приравнен на велосипеда. Да се налагат глоби за нерегистрирана тротинетка предполага да налагаме глоби и за нерегистриран велосипед. А това вече гранични с абсурда. Непонятен остава и хъсът, с който се налагат глоби и санкции при толкова ясен от юридическа гледна точка казус, посочва Контрера.На 11-и септември общинският съветник от ВМРО се е обърнал с писмо до Директора на Главна дирекция „Национална полиция\" с настояване да се прекрати порочната практика в нарушение на закона да се съставят актове на лица, управляващи електрически скутери.Контрера призовава главен комисар Христо Терзийски да издаде задължителни за „Пътна полиция\" указания, че:  Електрическият скутер по регламенти е приравнен на велосипед, задвижван с електрически двигател и второ - Няма забрана за управление на електрически скутери и същите могат да се управляват при спазване на общите правила на Закона за движение по пътищата. Той изразява надежда ентусиазмът на министерството да бъде охладен и да започнат да прилагат закона такъв, какъвто е. Да си го дописват, както намерят за добре, е нелепо колкото и упорството им, коментира съветникът.Нужни са реални и работещи предложения за регламентация на електрическите скутери, а не дивотиите на паразитната структура Държавна агенция „Безопасност на движението по пътищата\". Тя, за съжаление, беше необходима, но откъм изпълнение докарахме поредния безсмислен орган, чиято основа цел беше явно да се трудоустроят едни хора, заявява в заключение столичният общински съветник от ВМРО Карлос Контрера.", "date": "2019.09.13", "title": "Контрера срещу МВР за електрическите тротинетки: А да глобяваме ли велосипедисти?!"}
{"url": "https://offnews.bg/obshtestvo/nad-3-km-nova-veloaleia-svarzva-izgrev-sas-slatina-slaga-nachaloto-na-711136.html", "text": "Над 3 км велоалея ще има от Гара Пионер до ВТУ Тодор Каблешков. Това е първият участък от зеления ринг на София, той ще свързва районите Изгрев и Слатина, заяви столичният кмет Йорданка Фандъкова при представянето на проекта. Собственик на имотите е НКЖИ, който ще ги дари на Столична община след обществено обсъждане и утвърждаване на трасето, обясни министърът на транспорта Росен Желязков. Ще се използва пътя на излязлата от експлоатация ж.п линия, от \"Слатина\" до гара „Пионер“ се създават велосипедни връзки за зала „Арена Армеец“, Софийският метрополитен и велосипедната мрежа на парк „Борисова градина“. Велоалеята е ситуирана по следата на демонтираната ж.п линия и следва плавния наклон на съществуващия терен, като по този начин се осъществява връзка с изградената улична мрежа и съществуващата инфраструктура. Общата площ на новопредставения зелен коридор е 61965 кв.м. , уточни главният архитект Здравко Здравков. Трасето е разделено на два подучастъка, всеки от който се характеризира със специфични проблеми за решаване по отношение напречни връзки с околните територии, съществуващи пешеходни и транспортни подходи, терен и възможност за съвместяване на велосипедната алея с паркова пешеходна алея с цел постигане възприятие на линеен парк.Първият подучастък започва от гара „ Пионер“ до тунела под бул. „Цариградско шосе“, а вторият от тунела под бул. Цариградско шосе до действаща регулация на „Източна тангента“. Обходил съм лично цялото трасе, жп линиите са демонтирани, но ще трябва да се премахва останалата баластрова плазма, уточни арх. Здравков. Околовръстна железница София не може да има, идеята е още от 1938 г., но градът е много променен, обясни главният архитект. По думите му няма как да се пусне и атракционно влакче по линейния зелен парк. Ще го направим на някое друго място,  каза Здравков. Изграждането върху старите жп линии на зелен линеен парк ще осъществи връзката между всички паркове в столицата.", "date": "2019.09.13", "title": "Над 3 км нова велоалея свързва Изгрев със Слатина, слага началото на зелен ринг на София"}
{"url": "https://offnews.bg/112/anglijski-pastor-obvinen-v-bludstvo-s-4-maloletni-momcheta-711141.html", "text": "Пасторът с британски произход Даниел Хъл, който бе задържан за 72 часа, е обвинен за блудство с четири малолетни деца, е съобщиха от Окръжна прокуратура – Сливен.Даниел Хъл е обвинен, че от януари до 11 септември тази године е извършил действия с цел възбуда и удовлетворение на полово желание без съвкупление с четири момчета от Сливен.„Ние знаем за миналото на Даниел Хъл. Всеки човек има минало, но когато той е приел да бъде евангелист, явно се е променил и покаял“, заяви за NOVA Николай Демирев, един от жителите на сливенския квартал „Надежда”и близък на Хъл. Предстои Окръжна прокуратура – Сливен да внесе в съда искане за налагане на мярка за неотклонение „задържане под стража“ спрямо обвиняемия до края на деня днес.  ", "date": "2019.09.13", "title": "Английски пастор обвинен в блудство с 4 малолетни момчета"}
{"url": "https://offnews.bg/politika/borisov-s-dzhipa-v-ruse-obadih-se-na-silvia-velikova-ne-poznavam-she-711137.html", "text": "Премиерът Бойко Борисов пристигна с джипа си в Русе и коментира оттам скандала в БНР с журналистката Силвия Великова. \"Когато научих за свалянето на Силвия Великова, аз й се обадих лично, за да ми потвърди. Не познавам директора на БНР. Не знам защо я направиха тази глупост. Имам чувството, че го правят нарочно. Не знам вече и кой, каза Борисов. Той посети спортна зала и професионалната гимназия по облекло, където се огледа в уникално венецианско огледало, инкрустирано със седеф. \"Сигурно затова изглеждах по-красив\", пошегува се премиерът, цитиран от Дарик.\"Тодор Живков \"Хемус“ я беше направил до Правец. Правим много неща, но винаги има един-два негатива“, каза още Борисов. \"Ще пуснем магистралата до Боаза, до пресичането с пътя Русе - Велико Търново. Търговище - Шумен се строи много усилено. Ако всяко правителство беше правило по една магистрала... Ние правим седем наведнъж, похвали се Бойко Борисов. \"Доволен съм от вида на град Русе. Доволен съм от работата на Пламен Стоилов. Въпреки това няма да го подкрепя за нов мандат, защото искам да освежа партията. Никой от нас не е женен за поста си. Аз два пъти напускам премиерския по моя воля. Кметът ще почива, ще помага“, допълни Борисов. ", "date": "2019.09.13", "title": "Борисов с джипа в Русе: Обадих се на Силвия Великова, не познавам шефа на БНР"}
{"url": "https://offnews.bg/sviat/ruski-sveshtenitci-rasiat-ot-samolet-sreshtu-pianstvoto-i-razvrata-711146.html", "text": "Руски свещеници изляха 70 литра светена вода от борда на самолет над град Твер срещу пиянството и разврата, за да избавят местното население от двата порока. На самолета била качена и икона на Света Богородица „Неупеваема чаша“, официално призната от населението за помощник на хората срещу алкохолизма.Твер се намира на около 200 км от столицата Москва и в него живеят 400 000 жители.„Заедно с иконата ние летим над града, и ако искате вярвайте, но веднъж, виждайки прелитащия самолет, един мъж казал на жена си, че повече няма да пие“, обявил един от свещениците. Тази година две семейни двойки се зарекли, че повече няма да се докосват до чашата.", "date": "2019.09.13", "title": "Руски свещеници ръсят от самолет срещу пиянството и разврата"}
{"url": "https://offnews.bg/temida/prokuraturata-proveriava-spiraneto-na-horizont-zastrashilo-natcionaln-711142.html", "text": "Главният прокурор Сотир Цацаров разпореди проверка за спирането на програма \"Хоризонт\" днес. След получаване на писмо – справка от ДАНС за създадената по този начин опасност за застрашаване на националната сигурност, предвид статута на БНР като стратегически обект, главният прокурор Сотир Цацаров разпореди незабавно извършване на проверка за причините за това спиране, съобщиха от прокуратурата.БНР е стратегически обект за националната сигурност по подпомагане и опазване на гражданите, в случай на необходимост от уведомяване и предупреждаване на населението при бедствия, аварии и кризи.Проверката е възложена на ДАНС, СЕМ и КРС и се извършва под прякото ръководство на зам.-главния прокурор Иван Гешев. На всеки от тези органи са поставени конкретни задачи, като още в рамките на днешния ден органите на ДАНС е разпоредено снемане на обяснения от генералния директор на БНР.Определен е тридневен срок на проверката. ", "date": "2019.09.13", "title": "Прокуратурата проверява спирането на Хоризонт, застрашило националната сигурност"}
{"url": "https://offnews.bg/zdrave/rzi-pazardzhik-patcientkata-sas-zapadnonilska-treska-veche-e-izlekuva-711143.html", "text": "Пацииентката, на която е открита, а по-късно и потвърдена западнонилска треска, вече е излекувана и изписана\", съобщи пред Дарик д-р Магдалена Станева, началник на отдел „Надзор над заразните заболявания“ към РЗИ в Пазарджик.Случаят бе оповестен на 12 септември от д-р Тодор Кантарджиев, който съобщи пред национални медии, че изследване в референтната лаборатория е потвърдило тези съмнения.Към момента в Пазарджишко няма други пациенти, съмнителни за нехарактерни за нашата страна заболявания.56-годишната жена бе хоспитализирана в Областната болница на Пазарджик. Това е шестият пациент, заразен с екзотичната болест за тази година у нас.", "date": "2019.09.13", "title": "РЗИ Пазарджик: Пациентката със западнонилска треска вече е излекувана и изписана"}
{"url": "https://offnews.bg/kultura/godishen-konkurs-za-nagradata-krastan-diankov-711125.html", "text": "Фондация \"Елизабет Костова\" обявава годишния конкурс за наградата \"Кръстан Дянков\".Наградата се връчва за превод от английски на български език на съвременен роман с висока литературна стойност. Оригиналът трябва да е издаден след 1980 г., а преводът на български език между 1 януари 2018 г. и 28 октомври 2019 г. Наградата \"Кръстан Дянков\" е в размер на 3 000 лева. Номинации се приемат до 17:00 ч. на 28 октомври (понеделник) 2019 г. на имейл: . Информация за процедурата на номиниране е публикувана .През 2019 г. наградата се връчва с подкрепата на The Tianaderrah Foundation.Сред лауреатите на наградата са: Иглика Василева е трикратен носител, Йордан Костурков, Анна Орешкова, Милен Русков.", "date": "2019.09.13", "title": "Годишен конкурс за наградата 'Кръстан Дянков'"}
{"url": "https://offnews.bg/kultura/natcionalnata-galeria-predstavia-fotoizlozhbata-eho-ot-balkanite-711139.html", "text": "Националната галерия представя фотоизложбата \"Ехо от Балканите. ХХ век: Портрети и звуци от България\". Събитието е под патронажа на вицепрезидента на Република България г-жа Илияна Йотова. Откриването е на на 18 септември, сряда, 18.00 часа. Представяне на авторски албум на 19 септември, четвъртък, 10.00 часа.Документалната фотоизложба на американския етнограф Мартин Кейниг включва 73 фотографии от 7 балкански държави, най-много от България. Албумът е допълнен от два аудио диска с автентичен фолклор.Кой е Мартин Кейниг?Това е човекът, открил и записал преди повече от петдесет години как младата певица от Смолян Валя Балканска изпява „Излел е Делю хайдутин”. Кейниг допринася българската народна песен да бъде избрана за златната плоча, която лети на борда на американския спътник „Вояджър 2” като поздрав от планетата Земя към галактиката.През 1967 младият хореограф и инструктор по фолклорни танци от колежа към Колумбийския университет в Ню Йорк пристига в България, за да изучава нашите народни ритми. Пътува неуморно по събори и фестивали из четирите краища на нашата страна. До 1979 Мартин Кейниг се връща шест пъти в България, записва песни, обичаи, инструментални изпълнения, снима с фотоапарат и 16-милиметрова кинокамера празници, помени, сватби, пейзажи, портрети, носии.Разказва как осъзнал, че пред очите му се открива един „твърде привлекателен“ миг от вечността, една цяла култура и общество с установени ценности и традиции, обречени да бъдат заличени от индустриализацията и урбанизацията. Затова фотографира и записва на магнетофонни ленти, увековечавайки нетленното творчество на българското село. Мартин Кейниг работи и в съседни балкански държави. Колекцията му от над 4000 фотографии и стотици записи е откупена от авторитетния институт „Смитсониън”.В Ню Йорк етнографката Етел Рейм и Мартин Кейниг основават Център за балкански изкуства, който по-късно се разраства като Център за традиционни музика и танци. Подпомагана от „Смитсониън“, тази неправителствена организация подкрепя културните традиции на етническите имигрантски общности в САЩ дори и през Студената война, като организира фолклорни фестивали и записи на терен на музика, песни и танци, кани в САЩ изпълнители от целия свят, заснема документални филми и издава грамофонни плочи с автентична музика от балканските страни, в това число две дългосвирещи винилови плочи със записи от България. Със заслугата на Мартин Кейниг една от тези плочи стига до проф. Карл Сейгън и така „Излел е Делю хайдутин“ попада в селекцията за златната плоча на „Вояджър 2“.Силно впечатлена от творчеството на Мартин Кейниг остава вицепрезидентът Илияна Йотова, която се запознава с него благодарение на известния български фотограф Иво Хаджимишев. „Попаднах в къща с живи възрожденски традиции, но бях изненадана да разгледам и съвършената дигитална техника, с която днес работи американският етнограф. Той е заразил и съседите си от острова, и хиляди американци с огромната си любов към България и българското наследство. Мартин Кейниг заслужава признанието ни, защото неуморно разпространява българските традиции” - споделя вицепрезидентът Йотова след срещата си с Кейниг в дома му на остров Вашон, близо до Сиатъл. Ролковият магнетофон „Ухер“ напомня за времето, когато с него в една класна стая в училището в Смолян Кейниг записва Валя Балканска в съпровод на двамата гайдари Стефан Захманов и Лазар Коневски.", "date": "2019.09.13", "title": "Националната галерия представя фотоизложбата 'Ехо от Балканите'"}
{"url": "https://offnews.bg/obshtestvo/i-dnes-shte-ima-temperaturi-nad-30-gradusa-711107.html", "text": "Днес ще бъде слънчево, след обяд с временни увеличения на облачността над Източна България. Ще духа слаб, в югоизточната половина от страната умерен североизточен вятър, показва прогнозата на НИМХ.Максималните температури ще бъдат между 26 и 31 градуса.Над планините ще бъде предимно слънчево. Ще духа умерен до силен североизточен вятър. Максимална температура на височина 1200 метра - около 20 градуса, на 2000 метра - около 12.По Черноморието ще бъде предимно слънчево. Ще духа умерен североизточен вятър. Максимални температури на въздуха 26-27 градуса, температурата на морската вода е 24-25 градуса. Вълнението на морето ще бъде 3-4 бала.", "date": "2019.09.13", "title": "И днес ще има температури над 30 градуса"}
{"url": "https://offnews.bg/medii/zhurnalistite-izlizat-na-protest-pred-bnr-zaglushiha-signala-na-horiz-711108.html", "text": "Журналисти от много медии излизат днес на протест в защита на свободата на словото. Той ще е от 12 часа пред БНР.Вчера в радиото, което има репутацията на единствената свободна национална медия, бе сменен директорът на програма \"Хоризонт\" и скоростно бе взето абсурдното решение известната водеща и съдебен репортер Силвия Великова да бъде свалена от ефир и да ѝ бъде отнет съдебният ресор. Снощи, след като се разбра, че журналистическата гилдия няма да допусне подобно посегателство над свободното слово, а колегите ѝ излязоха с декларация в нейна защита, решението бе отменено.Въпреки уж позитивното решение, тази сутрин сигналът на програма \"Хоризонт\" е заглушен в цялата страна, съобщиха пред OFFNews колеги от сутрешния радио блок.Официалният мотив е \"техническа профилактика\" от 6 до 11 часа. От 6 до 10 часа в ефир е именно предаването на Силвия Великова, което днес се води от Диана Дончева.Предаването може да бъде чуто само по интернет. Тази сутрин гост в него бе и лидерът на БСП-София Калоян Паргов, който определи случващото се със Силвия Великова като посегателство срещу свободата на словото в България.По закон радиото е част от националната сигурност, за да информира гражданите по време на кризи. Затова спирането на сигнала прилича на нарушаване на закона.Силвия Великова е един от най-добрите съдебни репортери у нас и често е заемала критични позиции спрямо главния прокурор Сотир Цацаров и безалтернативния му наследник Иван Гешев. Самата журналистка обясни, че именно това стои в основата на свалянето ѝ от ефир.От ръководството на БНР в началото обясняваха, че Великова била освободена, защото длъжностната ѝ характеристика е за редактор, а не за водещ. По-късно, след като водещата бе възстановена, тя е била информирана, че в съдебния ресор в БНР ще има и втори репортер, който да гарантирал плурализъм при отразяването. Това на практика е ясно доказателство, че ръководството на радиото е било подложено на външен натиск от страна на Прокуратурата. ", "date": "2019.09.13", "title": "Журналистите излизат на протест пред БНР, заглушиха сигнала на Хоризонт"}
{"url": "https://offnews.bg/zimni/semejstvo-biornadalen-trenira-kitajtcite-za-olimpiadata-711104.html", "text": "Норвежката легенда в биатлона Оле Ейнар Бьорндален и неговата съпруга - не по-малко успешната Дария Домрачова, ще тренират националния отбор на Китай по биатлон за зимните олимпийски игри в Пекин през 2022 година.45-годишният Бьорндален ще бъде старши треньор на мъжкия и на женския състав, докато Домрачова ще му помага в тренировките само на женския отбор.Двамата съпрузи прекратиха състезателните си кариери през миналата година. Бьорндален е най-успешният спортист на зимни игри с осем златни, четири сребърни и един бронзов медали.Той има 20 световни титли и 94 победи за Световната купа. Родената в Беларус Домрачова е четирикратна олимпийска шампионка.", "date": "2019.09.13", "title": "Семейство Бьорнадален тренира китайците за олимпиадата"}
{"url": "https://offnews.bg/112/gori-vilna-zona-kraj-magistrala-trakia-711150.html", "text": "Пожар във вилната зона на пазарджишкото село Долно Вършило, в близост до автомагистрала \"Тракия\", се разгоря сутринта и бе гасен в продължение на часове. На мястото са изпратени пожарникари от районните служби в Белово и Пазарджик, но теренът е пресечен и труднодостъпен, има и вятър, което много затруднява работата им. По първоначална информация няма пострадали хора, но са засегнати няколко постройки. Изпратен е екип на пътна полиция, който да наблюдава за задимяване пътното тресе.Все още не е изяснена причината за пожара.", "date": "2019.09.13", "title": "Гори вилна зона край магистрала „Тракия“"}
{"url": "https://offnews.bg/obshtestvo/kornelia-cherpi-v-denia-na-sv-kornilij-711112.html", "text": "Църквата почита днес Св. свщмчк Корнилий стотник днес. Имен ден празнува Корнелия.Корнилий живеел в Кесария Палестинска, произхождал от знатна римска фамилия.Отначало бил езичник. Като станал християнин, Корнилий оставил всичко и тръгнал с апостол Петър, който го възвел в епископско достойнство. Заедно с него обиколил много страни, като също пламенно благовестял спасителната истина за Сина Божи.Когато апостол Петър бил в Ефес, получил известие, че в град Скипиосис господства с груба сила езичеството. Апостолът, Тимотей и Корнилий разсъждавали кой от тях да отиде да възвести словото Божие в тоя град, потънал в тъмнина и смъртна сянка. Хвърлили жребие и изборът се паднал на Корнилий.Преданието говори, че ревностният Корнилий се отправил незабавно към жителите на тоя нечестив град. Там той претърпял много поругания и мъчения за Христа. С Божия сила разрушил храма на Аполон и кръстил княза на тоя град, Димитрий, заедно с няколко стотици езичници.Стигнал до дълбока старост. Бог му предизвестил деня на кончината. Той повикал в течение на известно време при себе си всички християни. Дал им последни напътствия да преуспяват в християнските добродетели. Помолил се на Бога за всички тях, оставил свой приемник и тихо и блажено починал.С течение на времето неговият гроб бил забравен и изоставен. Но светецът се явил на троадския епископ Силуан, посочил му своя гроб и внушил да се изгради на това място храм Божи. Епископът изпълнил нареждането с помощта на благодетелния християнин Евгений.От мощите на св. Корнилий се извършили много чудеса.", "date": "2019.09.13", "title": "Корнелия черпи в деня на св. Корнилий"}
{"url": "https://offnews.bg/futbol/sled-30-mesetca-izvan-terena-i-kup-operatcii-vlado-stoianov-otnovo-tre-711111.html", "text": "След 30 месеца извън терена и множество операции вратарят на Лудогорец Владислав Стоянов поднови тренировки с разградчани.32-годишният перничанин, който се контузи тежко по време на лагер на националите през март 2017 г., вече направи две занимания наравно с останалите, съобщава \"24 часа\".Доскоро Стоянов се подготвяше по индивидуална програма след операция на коляното първо в Румъния и след това в още няколко клиники в Барселона.Имаше прогнози, че стражът ще спре принудително своята футболната кариера, след като имаше усложнения от преминалите операции. Последната интервенция беше през април.Очакванията са Владо Стоянов да е готов за игра до края на месеца, като първо ще бъде тестван на официален мач за втория отбор на Лудогорец.", "date": "2019.09.13", "title": "След 30 месеца извън терена и куп операции Владо Стоянов отново тренира"}
{"url": "https://offnews.bg/futbol/4500-anglichani-idvat-za-macha-na-14-oktomvri-711110.html", "text": "4500 англичани се очакват да дойдат в София за евроквалификацията на 14 октомври. За това е била информирана българската делегация в Лондон, а информацията разкрива \"24 часа\".Точно тогава се очаква англичаните да спечелят официално квота за европейското първенство догодина. Интересът на Острова към националния отбор е огромен след добрите мачове под ръководството на Гарет Саутгейт.В България вече са пратени всички данни на футболни хулигани, които ще се опитат да дойдат за двубоя. Сред тях има и доста опасни хора, които са със забрани за посещаване на мачове.Точно те използват всеки удобен момент при гостуване в Източна Европа, където граничарите не проверяват щателно при британски паспорт, и влизат безпрепятствено. Става въпрос за около 100 човека, които се смятат за най-опасните на Острова.", "date": "2019.09.13", "title": "4500 англичани идват за мача на 14 октомври"}
{"url": "https://offnews.bg/politika/gen-atanasov-kanim-zelenogorski-i-napusnalite-dbg-v-listite-si-711116.html", "text": "Демократична България кани бившият вече зам.-председател на ДБГ Найден Зеленогорски и напусналите партията с него да влязат в листите на ДБ за местния вот. Това обяви председателят на ДСБ и съпредседател на ДБ ген. Атанас Атанасов. Ще им предложим и две места за районни кметове в София, познаваме голяма част от структурите и хората от ДБГ, обясни Атанасов. Те са очаквали да участват на изборите като десни кандидати, допълни той. Вчера Зеленогорски , че напуска ДБГ, заради подкрепата на партията за ляв кандидат. Партията подкрепя Мая Манолова, която е граждански кандидат за кмет на София, издигната от ИК и подкрепена и от БСП. Зеленогорски потвърди днес, че заедно със съмишлениците си ще подкрепят кандидата на „Демократична България” в София арх. Борислав Игнатов.", "date": "2019.09.13", "title": "Ген. Атанасов: Каним Зеленогорски и напусналите ДБГ в листите си"}
{"url": "https://offnews.bg/ikonomika/nishto-novo-v-bdzh-vlakat-burgas-sofia-avarira-ne-se-znae-koga-shte-711117.html", "text": "Бързият влак от Бургас за София аварира преди гара Карнобат около 8,00 часа тази сутрин. Повредата по информация на железопътния превозвач е в локомотива.Очаква се да бъде изпратена помощна машина, която да изтегли композицията.От БДЖ не се ангажират кога точно ще се извърши маневрата.", "date": "2019.09.13", "title": "Нищо ново в БДЖ: Влакът Бургас-София аварира, не се знае кога ще дойде друг локомотив"}
{"url": "https://offnews.bg/futbol/valeri-bozhinov-gotov-da-se-varne-v-levski-711113.html", "text": "Нападателят Валери Божинов е готов за трети път да облече фланелката на Левски. Той заяви пред Диема Спорт, че на \"сините\" не се отказва независимо от всичко.\"На Левски не се отказва, това е отбор, който много уважавам и ценя. Обичта, която имам към феновете на Левски, а и те към мен, е огромна.За да играеш в такъв отбор трябва да имаш едни неща, които сега не мога да ги кажа, но или ги имаш, или ги нямаш. А аз ги имам\", каза Божинов.\"Не знам дали ще има трети опит, времето ще покаже. Като човек, който обича Левски, се надявам те да са първи, Лудогорец - втори и ЦСКА - трети\", заяви Божинов, който днес от 20 часа ще направи повторен дебют за Ботев Враца при гостуването на Арда Кърджали в Пловдив.", "date": "2019.09.13", "title": "Валери Божинов готов да се върне в Левски"}
{"url": "https://offnews.bg/zvezdi/adel-se-razvezhda-711119.html", "text": "Певицата Адел е подала молба за развод със съпруга си Саймън Конецки, според правни документи, подадени в САЩ. Адвокат заяви, че двойката „се ангажира да отгледа сина си заедно с любов“.Адел роди Анджело през 2012 г. Омъжи се за Конецки - инвестиционен банкер, превърнал се в шеф на благотворителната организация - през 2016 г. след пет годишна връзка. Двамата се ожениха на тайна церемония през 2016 г., като Адел публично обяви сватбата за първи път по време на реч за приемане на Грами 2017, на която благодари на съпруга си.Дебютният албум на певицата, който беше издаден през 2008 г. и включваше хитове като Chasing Pavements и Hometown Glory, достигна номер едно във Великобритания.Адел е една от най-продаваните и успешни поп-звезди във Велекобритания, родена в северен Лондон.", "date": "2019.09.13", "title": "Адел се развежда"}
{"url": "https://offnews.bg/zdrave/lichnite-lekari-shte-reshavat-koj-da-se-vaksinira-bezplatno-sreshtu-gr-711105.html", "text": "Тази година безплатна ваксина срещу грип ще получат пенсионерите с хронични заболявания, затова решението който да се имунизира ще вземат личните лекари. Това съобщи за bTV главният здравен инспектор Ангел Кунчев. Той обясни, че все още не е известно какъв ще е интересът към тази ваксинация, затова е предвидено да бъдат осигурени ваксини за 10% от пенсионерите. При изчисленията е било взето предвид, че досега едва 2-3% от българите се имунизират срещу грип.Ако има интерес, здравното министерство ще отпусне повече средства за ваксини догодина.Решението за предоставяне на безплатни противогрипни ваксини е заложено в Националната програма за подобряване на ваксинопрофилактиката на сезонния грип 2019-2020. Целта е имунизационният обхват плавно да се повишава и през 2022 г. да бъде 25%.По-рано от здравното министерство обявиха, че ще извършват периодични оценки и анализ на изпълнението на имунизациите при лицата от целевата група и при констатирана необходимост ще се търсят възможности за разширяване на обхвата на програмата.Д-р Кунчев изрази надежда, че ваксините ще бъдат налични в началото на октомври, за да не се създадат трудности с организацията на ваксинацията. По думите му причината за забавянето е, че при преговорите с НЗОК само една от фирмите е пожелала да участва в доставката на ваксина.Според специалисти, за да бъде изграден имунитет срещу грипните вируси е необходим един месец. ", "date": "2019.09.13", "title": "Личните лекари ще решават кой да се ваксинира безплатно срещу грип"}
{"url": "https://offnews.bg/zdrave/ministar-ananiev-uvelichenieto-na-zaplatite-e-otgovornost-na-direktor-711138.html", "text": "Увеличението на възнагражденията на медицинския персонал в лечебните заведения, е ангажимент и отговорност на управителите/директорите на болниците. Министърът на здравеопазването може единствено да създаде рамката и правилата за справедливо разпределение на финансовия ресурс, в това число и на ресурса, предвиден за възнаграждения, заяви министърът на здравеопазването Кирил Ананиев, цитиран от пресцентъра на ведомството.Изявлението му е в отговор на думите на премиера Бойко Борисов, че той трябва да обясни къде са отпуснатите от правителството средства за увеличение на заплатите на медицинския персонал.„, каза Борисов в коментар за протеста на медицинските специалисти.Позицията на министъра е, че е изпълнил отговорността си с утвърждаването на Методика за формирането на разходите за персонал.„С решения на Министерския съвет 36 млн. лв. достигнаха до лечебните заведения по реда на Наредба № 3 за дейности извън задължителното здравно осигуряване. По тази линия са подпомогнати държавни и общински лечебни заведения в труднодостъпни и високопланински райони в страната, белодробните болници, психиатричните болници и спешната помощ. Отделно от това с 50 млн. лв. – разблокирани средства от резерва на НЗОК, считано от 1 юли са увеличени цените на повече от 120 клинични пътеки“, уточнява министърът.„Всеки гражданин трябва да бъде наясно, че средствата от Националната здравноосигурителна каса, както и тези от Министерството на здравеопазването (по Наредба № 3) достигат до болниците при извършени и отчетени съответните дейности по клинични пътеки и по Наредбата за дейности извън задължителното здравно осигуряване“, допълва още министър Ананиев.", "date": "2019.09.13", "title": "Министър Ананиев: Увеличението на заплатите е отговорност на директорите на болниците"}
{"url": "https://offnews.bg/zdrave/shte-zapalvat-defitcita-na-meditcinski-spetcialisti-sas-stazhanti-711106.html", "text": "Министерството на здравеопазването предлага въвеждане на нови длъжности „стажант-сестра\" и „стажант-акушерка\". Тя ще може да се практикува след завършване на втори курс, а мярката се налага заради острия глад за кадри сред специалистите по здравни грижи. Предложението е изпратено до ректорите на университети, в които се обучават сестри и акушерки. То обаче изисква промяна в Националния класификатор на професиите и длъжностите, за да бъде въведена длъжност \"стажант медицинска сестра\" и \"стажант акушерка\", за студенти от трети и четвърти курс, каквито до момента не съществуват.От Българската асоциация на професионалистите по здравни грижи е изпратено писмо до здравното министерство, в което се изразява недоволство от предложените промени. Един от мотивите е, че промяната в обучението може да доведе до непризнаване на дипломите на медицинските сестри и акушерки в ЕС, защото учебните планове са синхронизирани с държавните изисквания и европейските директиви. Друг мотив срещу предложената промяна е свързан с поемането на отговорност при евентуална грешка от страна на стажантите, които на практика ще имат официално право да работят в болница две години по-рано.От Българската асоциация на професионалистите по здравни грижи смятат, че е недопустимо недипломирани лица да бъдат натоварвани с отговорности, които не могат да изпълнят.Междувременно протестът на медицинските специалисти продължава. Сестри, акушерки, лаборанти, рехабилитатори и фелдшери настояват за промяна в Закона за съсловните организации, за базови възнаграждения от две минимални работни заплати, нормиране на извънредния и нощен труд и адекватна категоризация на труда им.Вчера протестиращите се срещнаха с представители на Комисията по неправителствените организации. Идната седмица ще имат разговори и с депутатите от здравната комисия.В момента у нас работят около 25 000 медицински сестри, а за да се запълни дефицитът са нужни още 30 000. Същевременно няма достатъчно желаещи да следват тези професии. За да стане факт въвеждането на нови длъжности \"стажант-сестра\" и \"стажант-акушерка\", здравното министерство трябва да прати предложението до МОН, откъдето да се пренасочи към Националната агенция за професионално образование и обучение.", "date": "2019.09.13", "title": "Ще запълват дефицита на медицински специалисти със стажанти"}
{"url": "https://offnews.bg/temida/ivan-todorov-ot-tad-grup-ostava-v-aresta-711122.html", "text": "Апелативният специализиран съд не уважи искането на Иван Тодоров от \"ТАД Груп\" да му бъде променена мярката. Тодоров, който е собственик на фирмата, остава в ареста по обвинение в подбудителство за кибертероризъм.С обвинения са и търговският директор на фирмата Георги Янков и Кристиян Бойков, подведен под отговорност за хакерската атака срещу НАП. Предявено му е и ново обвинение - за организирана престъпна група с користна цел.През юли Янков и Бойков бяха освободени от ареста срещу парична гаранция от 20 000 лв. Първоначално Тодоров също бе пуснат срещу парична гаранция от 100 000 лв., но след обжалване магистратите го върнаха в ареста.Според адвокатите на Тодоров няма доказателства, че той е поръчал източването на данните на 5 млн. българи от Националната агенция за приходите.", "date": "2019.09.13", "title": "Иван Тодоров от \"TАД Груп\" остава в ареста"}
{"url": "https://offnews.bg/zdrave/bezplatni-ginekologichni-pregledi-v-parva-ag-bolnitca-sveta-sofia-711109.html", "text": "Първа САГБАЛ „Света София“ ще отбележи 17-ти септември – Ден на София и на Светите великомъченици София, Вяра, Надежда и Любов с едномесечна кампания за безплатни прегледи на жени, диагностицирани с ендометриоза и поликистозен овариален синдром. Това съобщиха от лечебното заведение.Според специалистите има увеличаване на пациентките с тези заболявания, а това влияе пряко върху репродуктивните им възможности.От 17-ти септември до 17-ти октомври 2019 г. жените ще могат да се възползват от безплатен гинекологичен преглед, ултразвуково изследване и консултация при специалисти акушер-гинеколози от лечебното заведение (град София, ул. „Михалаки Ташев“ №2).Желаещите могат да се запишат на тел. 02/4470283, всеки делничен ден, от 8.00 до 13.00 ч. Подробен график на безплатните прегледи можете да откриете на уебстраницата на Първа САГБАЛ „Света София“ – www.1agb.com", "date": "2019.09.13", "title": "Безплатни гинекологични прегледи в Първа АГ болница \"Света София\""}
{"url": "https://offnews.bg/futbol/treniorat-na-arda-radvam-se-che-vzehme-futbolist-kojto-e-igral-15-g-711121.html", "text": "Треньорът на Арда Стамен Белчев коментира пред \"Тема Спорт\" по-детайлно привличането на бившия футболист на Ливърпул Конър Рандъл.\"Да се надяваме, че Конър е поддържал форма през лятото, защото не е играл от няколко месеца. Надявам се, че бързо ще влезе в необходимата кондиция и ще може да ни помогне.Не може да има съмнение в неговите качества, предвид че е бил над 15 години в Ливърпул и е играл и за представителния отбор. Той ни дава още опции в защита.В мача с Ботев Враца се изправяме срещу добър тим. Ботев може да няма много точки, но от дълго време там играят едни и същи футболисти, което е плюс. Ние все още се сработваме, докато при тях е постигната някаква сплав.Чака ни много тежък и труден мач. Още повече че Ботев е агресивен тим, който е подготвен физически. Ще трябва да се справим с тези два елемента\", каза Белчев.", "date": "2019.09.13", "title": "Треньорът на Арда: Радвам се, че взехме футболист, който е играл 15 години в Ливърпул"}
{"url": "https://offnews.bg/sviat/britanskata-politcia-predupredi-che-ot-brekzit-shte-specheli-samo-maf-711172.html", "text": "Териториалното звено на британската полиция в графствата Бъкингамшър, Бъркшър и Оксфордшър изготви доклад за негативните последствия от Брекзит, съобщава в. „Гардиън“ /Guardian/. В него се посочва, че в страната е възможно да се стигне до дефицит на лекарства, храни и горива.Тези проблеми обаче ще бъдат добре дошли за организираните престъпни групировки, които ще продават стоките на черните пазари, прогнозират в полицията. Освен това, недостигът на храни и лекарства може да доведе до увеличаване на кражбите, както и да провокира масови протести и безредици.В такъв случай може да не са достатъчни офицерите и служителите, за да се справят с всичко това, предупреждават авторите на доклада. Те считат, че дори в случай на „мек“ Брекзит, от негативните последствия при напускането на ЕС ще спечели мафията.Прогнозата е, че ще има ръст на престъпленията, свързани с търговията с хора, тъй като Брекзитът ще ограничи шансовете за законната емиграция в Обединеното кралство и ще намали броя на работещите в страната мигранти.Докладът на полицията от долината на Темза бе публикуван скоро, след като британското правителство обнародва документа, съдържащ най-песимистичния сценарий в случай на Брекзит без споразумение с ЕС. В него се посочва, че твърдият вариант на излизането от ЕС ще доведе до ръст в цените на храните и горивата, нарушаване на доставките на лекарства и безредици по улиците.Документът е протокол от съвещание на министрите, който изтече през август в „Сънди Таймс“. В него правителството признава, че ще се наложи въвеждането на твърда граница между Северна Ирландия, която е част от Великобритания, и независимата Република Ирландия, въпреки, че Лондон обеща да не налага контрол на ирландската граница, отбелязва изданието.След появата на тази публикация Камарата на общините подложи на гласуване документът Yellowhammer от съвещанието да бъде обнародван – 311 бяха за това, против – 302.В програмната си реч при встъпването в длъжността премиер Борис Джонсън се зарече с цената на всичко да изведе страната от ЕС на 31 октомври. На 9 септември обаче кралица Елизабет Втора подписа закон за удължаване на срока на Брекзита без споразумение.", "date": "2019.09.13", "title": "Британската полиция предупреди, че от Брекзит ще спечели само мафията"}
{"url": "https://offnews.bg/futbol/sagata-s-emblemata-i-aktivite-na-tcska-e-pred-finalizirane-711171.html", "text": "Сагата с емблемата и активите на фалиралото дружество ПФК ЦСКА АД е пред своя завършек. Припомняме, че за тях бяха платени 8 милиона лева от специално създаденото дружество \"Ред Енимълс\" ЕООД след спечелен търг, но парите така и не стигаха до кредиторите.Днес от ръководството на ЦСКА обявиха на сайта на клуба, че са били заплатени всички такси за издаването на съдебен акт, с който следва да му бъдат прехвърлени всички активи.Сега се чака съдът да разпореди на синдика на \"армейския\" клуб Дора Милева да разплати на кредиторите парите, платени за емблемата от фирмата \"Ред Енимълс\".Ето какво написаха \"червените\":", "date": "2019.09.13", "title": "Сагата с емблемата и активите на ЦСКА е пред финализиране"}
{"url": "https://offnews.bg/politika/ninova-kam-borisov-vchera-beshe-opozitciata-dnes-e-zhurnalistikata-711120.html", "text": "Свободата няма цвят и за нея трябва да воюваме всеки ден заедно. Това каза лидерът на БСП Корнелия Нинова в декларация от името на парламентарна група. В декларацията се казва: На 07.09.2019 г. група журналисти излязоха с декларация, в която казват: „Днес е денят, в който българските медии решават, че трябва да поставят границата. Работата ни, честта ни, етиката и правилата ни нямат нищо общо с опита да бъде дискредитиран един от участниците в кампанията за кмет на София по несъвместим с професията ни начин. Това не е журналистика. Още по-категорично възразяваме срещу онези партии и отделни политици, които легитимират подобни „медии“ като им дават интервюта, канят техни представители на събитията си, плащат им за рекламни и PR кампании по време на избори. Днес е денят, в който ние, българските медии, искаме от вас, българските политици, да прекратите това. Ако вашата работа, чест, етика и правила нямат нищо общо със случилото се, разбира се. Всяка друга реакция е фалшива“.Сега ние, от „БСП за България“, призоваваме: Днес е денят! Не ни е страх. Днес е денят, всички да се противопоставим на вчера, когато беше свален от ефир журналист от БНР - Силвия Великова. Днес е денят да се противопоставим на онзи ден, в който журналистът Юрий Борисов беше отведен с белезници на разпит като свидетел. Днес е денят, да се противопоставим на 30.08.2019г., когато министър- председателят Бойко Борисов изключи микрофоните на журналистите в Министерския съвет. Уважаеми журналисти, обръщаме се и към вас, да не отразявате онези политици, които потъпкват свободата на изразяване, които нареждат да ви уволняват за това, че сте неудобни и задавате неудобни въпроси. Случаят от вчера е поредното посегателство върху свободата на словото, преди това бяха Генка Шикерова, Милен Цветков и много други. Редица, не само журналисти, които критикуват властта и имат различно мнение, бяха уволнени от работа, техните семейства бяха притеснявани. Вчера беше опозицията, днес е журналистиката, утре кого, уважаеми управляващи и г-н Борисов, ще дискредитирате, на кого ще затворите устата, кого ще оковете в белезници и ще подкарате към следствието. В 21 век, в сърцето на Европа – мракобесие и диктатура. Днес е денят за неудобните въпроси. Призоваваме всеки българин, който има такива, да ги зададе на премира в социалните мрежи, в интервюта, в имейли и писма до Министерския съвет. Докато не са ми изключили микрофона, защото и това ми се е случвало от тази трибуна, аз ще питам няколко неща. Вчера премиерът заяви: „Дойдоха толкова много инвеститори, че задръстихме пътищата. У нас се прави икономика, заводи, хиляди тирове с продукция напускат страната и износът расте”. Същия ден, работодателите, тези, които правят икономиката, а не само говорят за нея, заявиха: „За индустрията въпросът има ли криза не стои - всъщност кризата дойде. За юни статистиката отчете спад на износа с 6,4%. За юни и юли има спад на индустриалното производство. Стопанската конюнктура за август е -3,1%. В машиностроенето, електротехниката, текстил и облекло, в производството на мебели, на метали имаме спад в продажбите и то от месеци. ” Кое е вярното г-н премиер? Вашето говорене за икономиката или реалното състояние в страната. Друга важна тема – Шенген. Борисов, на 3.09 казва: „Дори да съм опозиция, няма да приема влизане в Шенген”. На 12.09 казва: „Аз не съм казал, че се отказваме от Шенген”, „Ние отдавна сме в Шенген” и „Ние искаме в бъдеще да влезем в Шенген, но Холандия ни спира по егоистични причини”. В един ден- ние сме в Шенген, не го искаме, отказваме се, всъщност ще влезем, но някога в бъдеще. И пак ни пречи Холандия, а не това, че в България има корупция, пробив в системите за сигурност и всички други пороци в политиката, заради които не ни приемат в Шенген. Кое от тези неща е вярно, г-н Борисов? Г-н Борисов, във връзка с шпионския скандал заявихте, че нищо не знаете и сте научил от медиите. ДАНС и МВР, които са провели разследването преди то да влезе в прокуратурата, са пряко подчинени на министър-председателя по Конституция и законите на страната. Какво означава това изречение „аз нищо не знаех”? Има две възможности- или ДАНС и МВР са ви информирали, защото са на ваше пряко подчинение и всички знаем, че не кихат без да ви питат и вие излъгахте българския народ, или двете служби не са ви информирали и въпросът е- защо сте там и какъв сте там. Премиер ли сте, или сламен човек. Чакаме отговори на тези въпроси.Уважаеми български граждани, свободата няма цвят. Ако не се обединим всички срещу мракобесието и диктатурата, те ще ни отнемат свободата- на всички ни, без оглед на цвета. За нея трябва да воюваме всеки ден и заедно.", "date": "2019.09.13", "title": "Нинова към Борисов: Вчера беше опозицията, днес е журналистиката, утре на кого ще се опитате да затворите устата?"}
{"url": "https://offnews.bg/sviat/sergej-lavrov-vojnata-v-siria-prikliuchi-711115.html", "text": "Войната в Сирия приключи, смята Сергей Лавров, цитиран от БТА.Външният министър на Русия заяви, че \"страната постепенно се връща към нормалния, мирен живот.\" Пред руския в. \"Труд\" той посочва, че е важно да се предостави хуманитарно съдействие и да се задейства политическият процес, за да се постигне стабилизация и уреждане на страната.Нужно е да се създаде конституционна реформа, което \"ще позволи на страните в Сирия - правителството и опозицията, за пръв път да започнат пряк диалог за бъдещето на страната си\", посочва министърът. Лавров отправя призив за широко правителство с участието на всички групи от сирийското общество, което ще помогне за създаване на пряк диалог за тяхното бъдеще. Пред \"Труд\" той посочва, че Русия е за обновяването и възстановяването на Сирия като суверенна държава и се надява на по-скорошно връщане на всички сирийци в страната, за да се гарантира трайна стабилност в Близкия изток.", "date": "2019.09.13", "title": "Сергей Лавров: Войната в Сирия приключи"}
{"url": "https://offnews.bg/politika/manolova-podkrepi-silvia-velikova-iskat-da-ni-varnat-vav-vremenata-na-711114.html", "text": "Независимият кандидат за кмет на София Мая Манолова излезе с позиция в защита на свободата на словото. Тя подкрепи журналиста от БНР Силвия Великова, която вчера бе свалена от ефир, а в момента не е съвсем ясно какво точно се случва.Според Манолова Силвия Великова е абсолютен професионалист, а свалянето й от ефир - отвратително действие. Това е ужасен знак, че се правят опити да ни върнат във времената, в които хората трябва да се страхуват. Всички, които имат смелост да живеят свободно, трябва да направят своя избор. Без значение за кого. Но не и в полза на страха, категорична е Манолова.Ето и цялата й позиция по скандала:Днес програма Хоризонт не се излъчва ефирно в цялата страна точно в часовете, в които е предаването на Силвия Великова. Точно в 12 часа журналистите излизат на протест пред БНР в защита на свободата на словото и срещу цензурата.", "date": "2019.09.13", "title": "Манолова подкрепи Силвия Великова: Искат да ни върнат във времената на страха"}
{"url": "https://offnews.bg/medii/sem-proveriava-spiraneto-na-signala-na-bnr-711118.html", "text": "Съветът за електронни медии (СЕМ) започва провека за безпрецедентното спиране на сигнала на Програма \"Хоризонт\" на Българското национално радио (БНР) в цялата страна.Това съобщи председателят на регулатора София Владимирова пред OFFNews. След като експертите на съвета изготвят становище за ситуацията, ще бъде решено какви да са следващите стъпки.Тази сутрин в 6 ч БТК изключи предавателите на радиото, като официално съобщената причина е профилактика. Това обаче е първото спиране на сигнала в цялата страна. Досега профилактиката е извършвана поетапно, а сигналът е насочван към друг работещ предавател.Съобщено бе, че профилактиката ще се извършва от 6 до 11 ч на 13 септември. Точно по същото време, от 6 до 10 ч, журналистката Силвия Великова трябваше да води сутрешното предаване по \"Хоризонт\". В момента програмата може да се чуе единствено онлайн.Спирането на \"Хоризонт\" може да се окаже и незаконно, тъй като радиото е част от стратегическите обекти от системата на националната сигурност, за да може да информира населението по време на кризи. ", "date": "2019.09.13", "title": "СЕМ проверява спирането на сигнала на БНР"}
{"url": "https://offnews.bg/futbol/solskiaer-iunajted-ne-triabva-da-izostava-ot-chelsi-i-arsenal-711140.html", "text": "Мениджърът на Манчестър Юнайтед Оле Гунар Солскяер е смята, че тимът му не трябва да продължи да губи точки, въпреки кадровите проблеми в състава на \"червените дяволи\".Специалистът няма да може да разчита на двама от твърдите си титуляри Пол Погба и Антони Марсиал. Френските национали са с контузии и Солскяер потвърди, че са аут за мача с Лестър. Преди петия кръг в английската Висша лига Юнайтед е на осма позиция със само една победа досега, като разликата с четвъртия Кристъл Палас е само 2 точки. Точно място в топ 4 е главната цел пред треньора.\"Желаем да постигаме резултатите, които заслужаваме. Влизаме в натоварен период и не искаме да изоставаме от Тотнъм, Челси и Арсенал.Предстои ни мач срещу Лестър, но не искам да говоря толкова за този съперник. За мен това е добър тим, но Манчестър Юнайтед е най-големият клуб в света.Този двубой ще е голям тест и предизвикателство пред нашите футболисти, които искат да се доближат до Манчестър Сити и Ливърпул. Това е техния шанс\", каза Солскяер.", "date": "2019.09.13", "title": "Солскяер: Юнайтед не трябва да изостава от Челси и Арсенал"}
