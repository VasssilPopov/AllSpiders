{"url": "https://offnews.bg/futbol/zhoao-feliks-e-naj-dobar-mlad-futbolist-v-evropa-716364.html", "text": "Нападателят на Атлетико Мадрид Жоао Феликс спечели престижния приз за най-добър млад играч в Европа до 21 години \"Golden Boy 2019\", връчван ежегодно от италианското издание \"Tuttosport\".В борбата за наградата Феликс изпревари Джейдън Санчо от Борусия Дортмунд и Кай Хаверц от Байер Леверкузен. Призът ще бъде връчен на португалеца на тържествена церемония в Торино на 16 декември. В гласуването Феликс събра 322 точки и изпревари Санчо (175) и Хаверц (75).Десетката допълниха Ерлинг Холанд (Ред Бул Залцбург), Матайс де Лихт (Аякс/Ювентус), Ансу Фати (Барселона), Фил Фодън (Манчестър Сити), Джанлуиджи Донарума (Милан), Николо Дзаниоло (Рома) и Дониел Мален (ПСВ Айндховен).Призът \"Golden Boy\" се връчва от 2003 г. Футболистът трябва да е на възраст до 21 години и да играе във Висшата лига на някой от европейските шампионати. Миналата година \"Golden Boy\" бе връчен на Матайс де Лихт, който тогава бе играч на Аякс.", "date": "2019.11.27", "title": "Жоао Феликс е най-добър млад футболист в Европа"}
{"url": "https://offnews.bg/zdrave/pediatriata-spira-priema-na-speshni-patcienti-716361.html", "text": "СБАЛ по детски болести „Проф. д-р Иван Митев“ спира приема на спешни случаи поради сериозни кадрови проблеми. Това става ясно от писмо на изпълнителния директор, изпратено до заинтересованите институции.Според документа лечебното заведение има огромен кадрови проблем, след като двама анестезиолози са подали молби за напускане, а д-р Елена Георгиева е временно отстранена от работа. Болницата няма възможност да обезпечи достатъчно лекари със специалност \"Педиатрия\" за работа в интензивното отделение.Вчера, в интервю за национална телевизия, шефът на НЗОК д-р Дечо Дечев заяви, че детската болница не е окомплектована с нужния вид специалисти и апаратура, необходими за лечебно заведение от висок клас, каквото е болницата.СБАЛДБ \"Проф. Иван Митев\" няма да приема деца, нуждаещи се от спешна помощ, а ще ги насочва към други две болници – „Пирогов“ и Националната кардиологична болница и \"Александровска\" информират от МЗ.Директорите на трите болници са декларирали готовност лечебните заведения да поемат детската спешност на територията на София. Информиран е и Центърът за спешна медицинска помощ – София, като транспортът на деца ще се осъществява до лечебните заведения със структури по педиатрия и с необходимото ниво на компетентност, което да гарантира оказването на качествена и навременна медицинска помощ на пациентите.За трагичното положение на болницата се заговори след смъртта на 3-годишният Александър, който почина от двустранна хеморагична пневмония. Въпреки протестите на работещите в нея тази пролет и преведените 1 млн. и 700 хиляди лева от правителството, ситуацията не се промени съществено. Парите бяха похарчени за изплащане на дългове и частични ремонти. Проблемът с липсата на кадри и незадоволителната материална база остават.", "date": "2019.11.27", "title": "Педиатрията спира приема на спешни пациенти"}
{"url": "https://offnews.bg/obshtestvo/3-1-mln-leva-dopalnitelno-za-otpechatvane-na-biuletinite-716362.html", "text": "Правителството отпуска допълнителни 3,1 млн. лева на ЦИК за отпечатване на бюлетините за местните избори, съобщи пресцентърът на Министерския съвет. Правителството одобри изменение на Постановление №210 от 2019 г. за план-сметката за произвеждането на първи и втори тур на кметските избори.С промените в план-сметката се осигуряват допълнителни разходи по бюджета на Централната избирателна комисия за отпечатване на бюлетините за местните избори в размер на 3,1 млн. лв., каквато е нужната сума за изпълнение на сключения договор с \"Печатница на БНБ\" АД след проведената процедура за възлагане.Средствата ще се осигурят чрез преструктуриране на разходите/трансферите по централния бюджет за 2019 г.В постановлението на Министерски съвет от 28 август 2019 г. бяха предвидени около 70 млн. лева, като специално за ЦИК те са 10 млн. лева. ", "date": "2019.11.27", "title": "3,1 млн. лева допълнително за отпечатване на бюлетините"}
{"url": "https://offnews.bg/bojni/poliak-predizvika-kobrata-716366.html", "text": "Боксьорът Адам Ковнацки oтпрaви прeдизвикaтeлcтвo към българската звезда Кубрат Пулев. Полякът зaяви, чe e гoтoв зa eвeнтуaлнa биткa c Кобрата прeз фeвруaри 2020 гoдинa.Ковнацки, кoйтo вce oщe нямa зaгубa в прoфecиoнaлнaтa cи кaриeрa, вярвa, чe щe пoбeди бългaринa, въпрeки чe гo oпрeдeли кaтo \"първoклaceн бoeц\".\"\", каза Ковнацки.Според американските медии такъв двубой е напълно възможен, като дори може да бъде за титлата на IBF. Има вероятност Антъни Джошуа да оваканти този пояс, стига да успее да победи Анди Руис младши следващата седмица.Причината е, че британецът е задължен да защитава тази титла срещу Кубрат Пулев. Такъв мач обаче не представлява никакъв интерес за него. Джошуа би предпочел да се откаже от тази титла и да търси мегасблъсък срещу Дионтей Уайлдър или Тайсън Фюри.Ако прогнозите на американските медии се сбъднат, то мача за титлата на IBF ще бъде между задължителния претендент Кубрат Пулев и третия в ранглистата Адам Ковнацки.", "date": "2019.11.27", "title": "Поляк предизвика Кобрата"}
{"url": "https://offnews.bg/tehnologii/enterpriseone-parvata-tcialostna-ekosistema-sazdadena-okolo-erp-s-716373.html", "text": "През последните десет години ERP системите навлязоха широко в бизнеса и днес едва ли има мениджър, който да не е запознат с техните предимства. Ако са внедрени правилно, тези комплексни софтуерни решения могат изцяло да предефинират начина, по който работи една организация, да автоматизират много от дейностите и процесите, спестявайки време и повишавайки ефективността на служителите.Екипът на българския производител на бизнес софтуер  обаче извежда тази концепция на следващото ниво. Създадената от него ERP система EnterpriseOne е първият български бизнес софтуер, около който е изградена цялостна екосистема за приложения. По този начин компанията пренася един успешен модел, наложил се в света на смартфоните и мобилните приложения, превръщайки го в основно предимство, което може да предефинира системите за управление на бизнеса.Какво включва екосистемата на EnterpriseOne?Създаден е API интерфейс, улясняващ разработката на нови приложения и функции към ERP системата от външни екипи. Развива се програма за партньори, които биват подкрепяни да създават нови апликации. Вградени са и редица възможности за създаване на доработки от не – програмисти, които позволяват всеки внедрител да добавя функционалности по желание на клиента.Резултатъте едно изключително гъвкаво и бързо развиващо се ERP решение, което може лесно да се променя, посрещайки изменящите се нужди на бизнеса и новите икономически условия. Решение, оптимизирано за компании от сектора на дистрибуцията и ритейла, производството, транспорта и логистиката и други ключови сегменти на икономиката.Предефиниране на дистрибуторския и ритейл браншEnterpriseOne е оптимизирана за дистрибуторски и ритейл компании и притежава редица специфични предимства за този сектор. Тя обединява на едно място всичко, от което се нуждае една модерна дистрибуторска или ритейл фирма. Това включва модул Дистрибуция, пълноценни CRM (Customer Relationship Management) и BI (Business Intelligence) модули, автоматизирано фактуриране, управление на плащанията и на търговския екип. Освен това системата е напълно мобилна, регистрирана е като СУПТО и е изцяло съобразена с изискванията на Наредба-18 на НАП.Специфични предимства за производствени компанииДългогодишният опит на екипа на ERP.BG от внедрявания в производствени предприятия от хранително - вкусовата промишленост, дамската и мъжка конфекция, козметиката, полиграфията и др. е довел до създаването на множество оптимизации за този тип компании. Сред тях са оптимизирано материално планиране, възможности за производство по поръчка (make to order), производство за склад (make to stock), производство на компоненти и асемблиране по поръчка, както и вграден продуктов конфигуратор, с който могат лесно и гъвкаво да се създават и устойностяват нови продукти и категории, отговаряйки на специфичните клиентски изисквания.", "date": "2019.11.27", "title": "EnterpriseOne – първата цялостна екосистема, създадена около ERP софтуер"}
{"url": "https://offnews.bg/kultura/zhana-d-ark-na-gabrovskia-teatar-otnovo-na-sofijska-stcena-716344.html", "text": "Месец след блестящото представяне на комедията „Свекърва“ в Народния театър „Иван Вазов“, Габровският драматичен театър отново ще гостува в София. Този път ДТ „Рачо Стоянов“ поема предизвикателството да разкаже историята за Орлеанската дева чрез многопластовия език на театъра. голямата сцена на Народния театър ще отвори вратите си за представлението „Жана д’Арк“, където габровската трупа ще поведе публиката на изследователско пътешествие.Коя е Жана д’Арк, защо е поела мисията си, имала ли е избор, искаме ли спасението, което ни се предлага или предпочитаме измамната сигурност на съдбата, за да оправдаем собственото си безсилие и нерешителност? Въпроси, които независимо отдалечеността си от историческото време, остават актуални и търсят своите отговори.Постановката на режисьора Петринел Гочев е направена по пиесата „Чучулигата“ на Жан Ануи, текстове от „Орлеанската дева“ на Шилер и „Преуспели жени“ на Керъл Чърчил, както и авторски текстове на актьорите и режисьора. Сценографията и костюмите са дело на Рин Ямамура. Музиката е написана от Ян Руменин, а снимките от спектакъла са на фотографа Росина Пенчева.В главните роли ще видим Гергана Змийчарова – актриса от трупата на Народен театър „Иван Вазов“ и Ивайло Драгиев – познат на публиката от филмите „Летовници“, „Тилт“ и „Шестият ден“, както и от софийската театрална сцена. Останалите артисти са от трупата на Габровския театър - Димо Димов, Петко Петков, Надежда Петкова, Светослав Славчев, Магдалена Славчева. Новите лица в постановката Любомир Кръстев, Адриана Димова и Тони Христова заменят част от предишния състав - Елизабет Попова, Кристияна Ценкова и Цветелин Бранков. Младите актьори също са от ДТ „Рачо Стоянов“.През април тази година мащабната с декора си продукция беше възобновена, поради големия зрителски интерес. След представянето на габровска сцена, последваха представления в Стара Загора и Карлово. Вече пет години спектакълът е част от актуалната програма на Габровския театър. Премиерата му се състоя през 2015 г.През 2016 г. заради безкомпромисно изиграната си роля като Жана д’Арк, Гергана Змийчарова получава втора номинация за „Икар“ в категорията „водеща женска роля“. Първата ѝ номинация за „Икар“ е от 2014 г. в категория „дебют“ за ролята на Жулиета от спектакъла „Ромео и Жулиета“ на режисьора Петринел Гочев и габровската трупа. С „Жана д’Арк“ се слага началото на творческия тандем между композитора Ян Руменин и режисьора Петринел Гочев. От тогава до днес съвместното им партньорство е намерило изява общо в седем представления, от които три са на ДТ „Рачо Стоянов“: „Жана д’Арк“, 2015, „За Първото българско царство: Отшелника“, 2018 и „Свекърва“, 2019. Останалите представления с музика на Ян Руменин и под режисурата на Петринел Гочев са: „Жокер“ на Столичен куклен театър, 2015 г.; „Том Сойер“ на Малък градски театър „Зад канала“, 2016 г.; „Майстори“ - 2017 г. и „Тигърът“ – 2018 г. на Народен театър „Иван Вазов“.Освен актьорската игра, критиката оценява положително сценографията и костюмите на „Жана д’Арк“, изработени от японката Рин Ямамура, която живее в София от 2000 г. В България я довежда любовта към куклите, а я задържа общият театрален език с режисьорите Катя Петрова и Петринел Гочев. Завършва НАТФИЗ, специалност „Сценография за куклен театър“ при проф. Майя Петрова през 2006 г. Като творец е многократно награждавана и номинирана за „Икар“ и „Аскеер“.За този спектакъл театроведът Богдана Костуркова казва: „Режисьорът Петринел Гочев сложи подписа си под още една постановка, която няма да остави безразличен нито един зрител. Актьорите са през цялото време на сцената и са живата плът на сценографията на Рин Ямамура, която е изградила ефектна сценична среда – чиста и впечатляващо изобретателна. А като прибавим и изразителната музика на Ян Руменин, неусетно превръщаща се в действащо лице, става ясно, че зрителите в салона попадат на синтетичен спектакъл, който разкрива необятните възможности на човешкото въображение“.Елена Райнова определя постановката като „непознатата Жана д’Арк“ в рецензията си. По думите ѝ „Гергана Змийчарова като Жана д’Арк е явление – като комета, която заслепява... Силната ѝ роля заедно с тази на Ивайло Драгиев в ролята на френския крал, са обусловени от съвършеното представяне на всички останали актьори в представлението. „Жана д’Арк“ е задължително преживяване за всеки, който има слабост към смисления театър и би искал да изследва емоционалните си дълбини“.С постановка „Жана д’Арк“ Габровският театър завършва успешно цикъла си от гостувания на сцената на Народния театър за тази година. През март 2019 г. след близо 10-годишно отсъствие, габровци се завърнаха със спектакъла „За Първото българско царство: Отшелника“, игран също през април и май. През ноември представиха най-новия си хит „Свекърва“, за който билетите бяха изцяло разпродадени. Всичките представления са на режисьора Петринел Гочев и са възможност публиката да проследи творческите му търсения и развитие през последните пет години.", "date": "2019.11.27", "title": "'Жана д’Арк' на Габровския театър отново на софийска сцена"}
{"url": "https://offnews.bg/zdrave/uvelichavat-se-signalite-za-nezhelani-lekarstveni-reaktcii-po-aktivni-716367.html", "text": "По данни на Изпълнителната агенция по лекарствата - ИАЛ през последните години се наблюдава трайна тенденция към увеличаване на съобщителната активност както от страна на лекари, така и от страна на пациенти. Информацията бе оповестена по повод Седмицата на лекарствената безопасност 25-29 ноември.През 2017 г. в ИАЛ са постъпили 850 валидни съобщения за нежелани лекарствени реакции (НЛР), а през 2018 г. техният брой е нараснал на 1707, което представлява ръст от 201%. Само 6% от сигналите са били свързани с прилагането на ваксини, отчитат от агенцията.У нас Седмицата на лекарствената безопасност се отбелязва за четвърти път. Тази година вниманието е насочено към повишаване на осведомеността за нежеланите лекарствени реакции и важността на тяхното съобщаване, което се извършва с утвърден формуляр - т.нар. „жълта карта“.По-активната страна в подаването на съобщения са лекарите – те са изпратили 1224 съобщения, а пациентите – 483, се посочва в Годишния доклад на ИАЛ за миналата година. Независимо от относително по-малкия брой съобщения, подадени от пациенти и в този случай се наблюдава ръст с 22% спрямо 2018 г.За сравнение през 2010 г. подадените съобщения са били едва 322 т.е., увеличението е над 5 пъти до 2018 г.Друг важен компонент на националната политика в областта на лекарствената безопасност е създаването на Комисия за оценка на риска в проследяването на лекарствената безопасност, която работи ефективно вече няколко години и си партнира с Европейската агенция по лекарствата - Комитета за оценка на риска в проследяването на лекарствената безопасност – PRAC.Тази година кампанията се фокусира върху множествената лекарствена терапия с посланието, че съобщаването на нежелани реакции допринася за това пациентите да бъдат предпазени, когато приемат много лекарства.Множествената лекарствена терапия се дефинира като едновременна употреба на 4 или повече лекарствени продукта по лекарско предписание, без лекарско предписание и/или традиционни лекарства. Подобен подход повишава вероятността от поява на нежелани реакции при пациента, поради повишения риск от взаимодействия между лекарствата, с храни или билкови продукти.Въпреки че множествената лекарствена терапия е по-обичайна при хората в старческа възраст, всеки, който редовно приема много лекарства едновременно, може да бъде засегнат. В групата попадат и страдащите от хронични заболявания.Проучванията показват, че една трета от хората на възраст над 75 години приемат поне 6 лекарства, като в света има над 1 млн. души, които приемат 8 или повече лекарства дневно.", "date": "2019.11.27", "title": "Увеличават се сигналите за нежелани лекарствени реакции, по-активни са лекарите"}
{"url": "https://offnews.bg/politika/fon-der-lajen-razshiri-resora-na-maria-gabriel-shte-otgovaria-i-za-n-716369.html", "text": "Ресорът на българския еврокомисар Мария Габриел беше разширен с култура и наука, стана ясно при представянето на състава на комисията пред Европейския парламент.По-рано днес евродепутатите одобриха състава на новата комисия и така тя официално може да започне работа от 1-ви декември.При представянето на екипа си председателят Урсула фон дер Лайен посочи, че българският еврокомисар ще отговаря за освен за младежта и образованието, и за науката и културата.„Европа трябва да се грижи за нещата, които интересуват европейците. Хората ги е грижа за бъдещето на децата и тяхното общество. Културата и образованието са това, което свързва нашата история с нашето бъдеще. Това ни прави уникални. Нашата душа, нашата култура, нашето многообразие, нашето наследство. И знам, че с Мария Габриел е в сигурни ръце. Ето защо с радост съобщавам, че нейното портфолио ще бъде преименувано на комисар по иновации, изследвания, култура, образование и младеж”, заяви Фон дер Лайен.461 евродепутати гласуваха в подкрепа на новата комисия, 157 бяха против, а 89 се въздържаха.Гласуването сложи край на продължителния процес на подбор на предложения екип от комисари. В състава на новата комисия няма представител на Великобритания, която трябва да излезе от ЕС до края на януари 2020 г.", "date": "2019.11.27", "title": "Фон дер Лайен разшири ресора на Мария Габриел - ще отговаря и за науката и културата"}
{"url": "https://offnews.bg/futbol/kiril-despodov-zhrebiat-za-barazhite-e-dobar-dano-ivelin-se-varne-716374.html", "text": "Националният ни отбор по футбол ще играе срещу Унгария в баражите за класиране на Евро 2020, а при евентуален успех отново в София ще срещнем победителя от сблъсъка Исландия - Румъния.Eдин от лидерите на националния отбор - Кирил Десподов, продължава със силните си игри в първенството на Австрия. Нападателят изработи изравнителния гол срещу Рапид във Виена за равенството 1:1 срещу Щурм.Футболист №1 на България за 2018 година си пожела пред БНР и помощ от страна на българските фенове срещу тима на Унгария в баража.\"Жребият за баражите за европейско първенство е добър за нас. Ние обаче нямаме право да подценяваме нито един отбор. Много е важно, че ще играем като домакини срещу Унгария. Дано и публиката ни помогне.Ивелин Попов ще липсва много на всички. Той ми беше идол като дете. Дано той си промени решението и да помогне в тези мачове, които ни остават в баражите. Кой ще е капитан на България? Това ще решат футболистите или треньорите.Не искам да казвам Кирил Десподов ще е капитан на България. За мен ще е чест да съм капитан на България, но който и да е, ще се раздавам на максимум за родината си\", каза Кирил Десподов.", "date": "2019.11.27", "title": "Кирил Десподов: Жребият за баражите е добър, дано Ивелин се върне"}
{"url": "https://offnews.bg/112/agentciata-za-tehnicheski-nadzor-potvardi-tragediata-v-pirogov-ne-v-r-716376.html", "text": "Трагичният инцидент в болница \"Пирогов\", при който след взрив на инсталации за кислород, не е настъпил в резултат на неизправност на тези съдове. Това се казва в позиция на Държавна агенция за метрологичен и технически надзор, разпространена до медиите тази вечер. Единият от загиналите мъже е бил с тежка кислородна недостатъчност, а другият мъж е бил настанен късно снощи в болницата. От ДАМТН изразяват съболезнованията си към близките и роднините на двамата загинали и изясняват следното:\"1. Инсталациите за кислород не представляват съоръжения с повишена опасност. Тези съоръжения са описани и изброени изчерпателно в глава 5, чл. 32 от Закона за техническите изисквания към продуктите. Поради тази причина, над тези инсталации не се осъществява технически надзор.2. Инсталациите за кислород в стаите на лежащо болните в болничните заведения (където е настъпил трагичния инцидент) също не са Съоръжения с повишена опасност и на тях не се осъществява технически надзор по смисъла на цитирания законов текст.3. ДАМТН осъществява технически надзор на стационарно монтирани съдове, работещи под налягане за съхранение на течен кислород. С такива съдове са оборудвани повечето големи болнични заведение в страната.В УМБАЛСМ „Н. И. Пирогов” има два такива съда за течен кислород. Те са инсталирани в отделно помещение. Съдовете се проверяват по план веднъж на четири години. На съдовете е извършен технически преглед в установения срок и заключението е \"годни за експлоатация\".4. Трябва да се подчертае, че трагичният инцидент не е настъпил в резултат на неизправност на тези съдове\".По-рано днес , който заяви пред БНР, че изключва техническа причина за инцидента. По думите му системата е централизирана и се проверява ежедневно. Обслужва се от отделен персонал. Според него не е възможно да е имало некачествено извършване на проверката, тъй като хората, които осъществяват тази дейност, са под контрола на лекарите в отделенията.", "date": "2019.11.27", "title": "Агенцията за технически надзор потвърди: Трагедията в Пирогов не в резултат на неизправност на инсталациите за кислород"}
{"url": "https://offnews.bg/obshtestvo/balgarite-s-diplomaticheski-i-sluzhebni-pasporti-veche-mogat-da-patuva-716368.html", "text": "България финализира споразумението с Йордания за визови облекчения, съобщи правителствената пресслужба.На днешното си заседание Министерският съвет утвърди споразумението между България и Йордания за краткосрочно пребиваване на притежателите на дипломатически и служебни паспорти.Съгласно документа, българите с такива паспорти ще бъдат освободени от изискването за притежаване на краткосрочна виза при пътувания до Йордания.Споразумението беше подписано на 20 август 2019 г. от вицепремиера и министър на външните работи на България Екатерина Захариева и от министъра на външните работи на кралство Йордания Айман Сафади.", "date": "2019.11.27", "title": "Българите с дипломатически и служебни паспорти вече могат да пътуват до Йордания без краткосрочна виза"}
{"url": "https://offnews.bg/obshtestvo/vas-reshi-okonchatelno-che-skeletat-na-natcionalnata-detska-bolnitca-716375.html", "text": "Тричленен състав на ВАС отхвърли жалбата на Камарата на архитектите в България (КАБ) и остави в сила решението на Комисията за защита на конкуренцията, с което е потвърдено решението на министъра на здравеопазването за откриване на процедура за възлагане на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“.Проектът беше обжалван от архитектите с мотива, че се базира на недовършен строеж от преди десетилетия, чието състояние не е сигурно, че позволява безопасно изграждане на нов обект, а имаше и критики към заложеното разпределение – доколко то отговаря на нуждите на съвременно лечебно заведение.Решението на ВАС е окончателно. Съдиите смятат, че утвърдената от възложителя документация за участие се съдържат минимално необходимите данни за изготвяне от потенциалните участници на концепция за изпълнение на дейностите по предмета на поръчката.“В тази концепция, участниците следва да опишат и обосноват своето виждане за изпълнението на проектирането по всички фази и части на инвестиционния проект, в т. ч. етапи, работен процес и последователност на изпълнение, времево съвместяване на дейностите (включително и времеви график) предмет на проектирането, като изложат организационната структура и управление на човешкия ресурс, начина на изпълнение на поставената задача, при съобразяване на: взаимна обвързаност между отделните части на инвестиционния проект, така че да бъде представен краен продукт, за който след разглеждането и приемането му да може да бъде издадено разрешение за строеж. С оглед обема и сложността на предмета на поръчката, възложителят е предвидил на фаза участие в процедурата да бъде представен идеен проект или концепция за изпълнение, а изготвянето на инвестиционния проект с всички негови фази да бъде изпълнен от определения изпълнител. На етап участие в процедурата се изисква доказване на необходимия екип, който да има компетентност и опит за изпълнение на дейностите по предмета на поръчката”, се казва в становището на съда.Върховните съдии не приемат твърденията и аргументите на КАБ, че липсата на разделяне на поръчката на обособени позиции - обособена позиция за проектирането и обособена позиция за строителството, ограничава конкуренцията и не допуска до самостоятелно участие в процедурата проектантите.Според състава на ВАС цялостната организация на работния процес и качественото изпълнение на поръчката обуславяла нуждата дейностите по проектиране, изпълнение на строителството и упражняването на авторския надзор да се изпълнят от един изпълнител.", "date": "2019.11.27", "title": "ВАС реши окончателно, че скелетът на националната детска болница ще се достроява"}
{"url": "https://offnews.bg/obshtestvo/tarsiat-novi-kontcesioneri-za-tri-plazha-v-krajmorie-primorsko-i-lo-716360.html", "text": "Правителството откри процедури за възлагане на концесия за морските плажове \"Крайморие\" в община Бургас, \"Приморско-юг\" в община Приморско и \"Лозенец\" в община Царево, съобщи пресцентърът на Министерския съвет. Целта е обезопасяване на плажовете и предоставяне на услуги от обществен интерес за срока на концесиите.Размерът за минималното годишно концесионерно възнаграждение за морски плаж \"Крайморие\" е в размер на 47 232 лв. без ДДС.За морския плаж \"Приморско-юг\" цената е 109 747 лв. без ДДС.Най-висока е цената за плаж \"Лозенец\" - 141 139 лв. без ДДС.Размерът е определен съгласно приетата от правителството Методика за определяне на минималния размер на концесионното възнаграждение за морските плажове - обект на концесия, по реда на чл. 8, ал. 2 и 3 от Закона за устройството на Черноморското крайбрежие.Предлага се срокът на концесиите да е 20 години.Процедурите се провеждат по реда на Закона устройството на Черноморското крайбрежие.Трите морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.11.27", "title": "Търсят нови концесионери за три плажа - в Крайморие, Приморско и Лозенец"}
{"url": "https://offnews.bg/futbol/minusovi-temperaturi-chakat-ludogoretc-v-moskva-716370.html", "text": "Температури под нулата очакват отбора на Лудогорец в Москва, който гостува на местния ЦСКА в двубой от четвъртия кръг в група Н на Лига Европа.Прогнозите за времето показват, че утре вечер термометрите ще показват между минут 2 и минус 8 градуса, което принуди шампионите да си вземат и ръкавици и шапки в багажа за руската столица. \"Орлите\" отлетяха тази сутрин от Варна.В предишния си мач разградчани загубиха катастрофално с 0:6 от Еспаньол в Барселона и търсят задължителен успех в Москва, който да им гарантира участие в Лига Европа и напролет. Загуба ще направи много заплетена ситуацията в групата, особео ако Ференцварош надвие Еспаньол в другия мач от групата.Един от основните футболисти на ЦСКА Москва Алан Дзагоев вече е възстановен от контузия и е готов за игра срещу Лудогорец.\"Вече тренирам пълноценно. Физически съм все по-добре с всеки изминал ден, но ми е трудно да оценя функционалното си състояние. Играх 35 минути с Криля Советов, чувствах се добре. Подготвям се за утрешния мач и там ще се види най-добре в какво състояние съм\", каза Дзагоев.Той добави, че ЦСКА Москва ще се постарае да вземе реванш от Лудогорец за тежката загуба с 1:5 през септември.\"Трябва да се реваншираме пред нашите фенове и пред нас самите. Не е редно да губим с такъв резултат, но дори и Реал е губил с 0:5 от Барселона. Най-важното е да си вземем поука.Треньорът ще ни каже всичко за съперника, а ние ще направи всичко да вземем реванш на терена. В Разград на българския отбор му се получаваше всичко. Има и такива мачове, в които всеки удар към твоята врата е гол. Във футбола се случват такива неща\", каза още Дзагоев.Временно класиране:1. Еспаньол 10 точки2. Лудогорец 63. Ференцварош 54. ЦСКА Москва 1", "date": "2019.11.27", "title": "Минусови температури чакат Лудогорец в Москва"}
{"url": "https://offnews.bg/temida/sadat-otstrani-petima-ot-agentciata-po-hranite-v-burgas-obvineni-v-re-716377.html", "text": "Директорът и четирима служители на Областната дирекция по безопасност на храните в Бургас са отстранени длъжност от Специализирания наказателен съд по искане на Специализираната прокуратура, съобщиха от съда.Те бяха привлечени като обвиняеми през август 2019 г. за участие в специализирана престъпна група за искане и получаване на подкупи от собственици на търговски обекти, за да не бъдат проверявани и да не им бъдат съставяни актове за административни нарушения.Съдът е приел за основателно искането на прокуратурата за отстраняването на директора Георги Митев и четиримата служители, за да не могат да заличават или манипулират доказателства, както и да влияят на свидетели, чиито разпити предстоят, уточняват от съда.Определението му не е окончателно и може да бъде обжалвано.", "date": "2019.11.27", "title": "Съдът отстрани петима от Агенцията по храните в Бургас, обвинени в рекет на заведения за ''такса спокойствие''"}
{"url": "https://offnews.bg/temida/administrativniat-sad-othvarli-iskaneto-za-kasirane-na-vota-za-obshtin-716378.html", "text": "Административният съд София – град отхвърли искането на „Партия на зелените“, коалиция „Ние, гражданите“, коалиция „Движение ЗАЕДНО за промяна“ и местна коалиция „Движение България за гражданите“ (ДБГ, ЗНС, НДСВ) за касиране на вота за общински съветници в столицата.Политическите формации обжалват решението на ОИК за определяне на резултатите от гласуването за общински съветници в Столична община. Съдът обедини жалбите им в едно общо производство.В жалбата на „Партия на зелените“ са изложени твърдения за многократни задрасквания в протоколи, с които са направени поправки в броя на бюлетините и на избирателите.„Ние, гражданите“ и „Движение ЗАЕДНО за промяна“ твърдят, че неправилно е отчетен броят на недействителните гласове, като се оспорва броят на отчетените недействителни бюлетини.Местна коалиция „Движение България за гражданите“ в жалбата твърди на първо място, че решението на ОИК е издадено на грешно правно основание; освен това – действителните гласове за № 67 не са 3289, както е посочено в протокола на ОИК, а са повече от 6600; както и че установеният от ОИК преференциален вот също е неправилно отразен.В жалбата на ДБГ се твърди също така, че много от приетите за недействителни бюлетини всъщност са действителни, а и в 67 протокола на секционните избирателни комисии има множество поправки, неподписани от всички членове на СИК.С решението си днес обаче Административният съд София – град потвърди решението на ОИК за определяне на резултатите от гласуването за общински съветници в Столична община.Решението на Административния съд подлежи на обжалване пред Върховния административен съд.Председателят на ДБГ Димитър Делчев съобщи пред OFFNews, че ще обжалват решението.Представили сме всичи необходими доказателства, че тези избори бяха тежко манипулирани, категоричен е той.", "date": "2019.11.27", "title": "Административният съд отхвърли искането за касиране на вота за общински съветници в София"}
{"url": "https://offnews.bg/obshtestvo/vdigat-danaka-za-starite-koli-i-moshtnite-avtomobili-v-sofia-716337.html", "text": "Собствениците на автомобили в София, чийто коли са без екологичен стандарт или с 1,2,3 и 4 ще плащат по-висок данък от догодина. Увеличение има и за притежателите на мощни коли. Това съобщи столичният кмет Йорданка Фандъкова, която заедно със зам.-кмета по финанси Дончо Барбалов представи промени в Наредбата за местни данъци и такси. С 0,3 се увеличава коефициентът при изчисляване на данъка на автомобили с евростандарт 0, 1 и 2. С 0,1 е увеличението за колите с евростандарт 3 и 4, а за тези с евро 5 и 6 няма промяна в размера на налога.За колите до 99 конски сили налогът се запазва, за останалите коефициентът се увеличава, като за най-мощните той се повишава с 0,3. Така за колите с над 99 конски сили увеличението ще е с от 3 до 10 лв.Между 7 и 40 лв. ще се повиши данъкът за колите с нисък екостандарт, за тези с евро 3 и 4 - повишението ще е 17 лв. Около 18 млн. лв. повече приходи очаква догодина общината от тази промяна. Увеличава се и данъкът върху сделките с имоти и коли - от 2,5% той се повишава на 3 на сто. Годишно в София се реализират около 115 000 сделки, за които се дължи възмезден данък. Над половината от тях са на стойност 2000 лв. и за тях се плаща 50 лв. налог. От тази промяна в общинската хазна догодина се очаква да влязат 20 млн. лв. Половината от тях ще бъдат предоставени на районните кметове, за да реализират проекти от собствените си програми, каза още Фандъкова.  Останалите ще се заложат в програмата на общината за ремонти, обясни тя.  Промени няма да има за собствениците на 180 000 автомобили с евро 5 и 6 и за собствениците на 360 000 коли с мощност до 74 киловата, уточни Барбалов. Данъците в столицата не са вдигани от 2009 г. Това е посоката, ясно е, че хората няма да оставят колите си при тези увеличения на дънъците, но даваме знак, че трябва да се продължи по този начин, за да не тровим децата си с мръсен въздух,  коментира още Фандъкова. ", "date": "2019.11.27", "title": "Вдигат данъка за старите коли и мощните автомобили в София"}
{"url": "https://offnews.bg/tehnologii/parviat-smartfon-sas-108mr-kamera-xiaomi-mi-note-10-veche-e-vav-vivaco-716335.html", "text": "Сензационният Xiaomi Мi Note 10 вече е наличен в магазините на VIVACOM и онлайн на сайта на телекома на цена от 35.98 лв. на месец с план SMART XL.Xiaomi Mi Note 10 използва първата в света 5-орна камера с основен сензор 108 МР, който осигурява резолюция на снимките 12 пъти по-висока от 4k, с много повече детайли и светлина. Теле-обективът е 5 МР с 10х хибриден зуум, предоставящ възможност да се уловят и много далечни обекти, а 2 МР макро обективът служи за постигане на повече дълбочина на изображенията. Четвъртата камера в устройството е 20 МР ултраширокоъгълна, обхващаща зрително поле от 117°, почти колкото човешкото око, а петата е 12 МР портретна камера, за получаване на изящни портретни снимки.За любителите на селфитата моделът предоставя и 32МР предна камера с висока резолюция и внимание към детайлите, а вграденият изкуствен интелект, дава много възможности за обработка на кадрите след това.Xiaomi Mi Note 10 е с впечатляващия 6,47-инчов 3D извит AMOLED FullHD+ дисплей с TÜV Rheinland сертификат, защитаващ очите от вредната синя светлина. Производителността на устройството се гарантира от 8-ядрения Qualcomm Snapdragon 730G процесор позволяващ използване на няколко приложения едновременно, в комбинация с 6GB RAM памет и 128GB вградена памет за съхранение на всички важни моменти на едно място.Капацитетът на батерията на Xiaomi Mi Note 10 e 5260 mAh, за да осигури максимална издръжливост в натовареното ежедневие, а зарядното поддържа бързо зареждане 30W. Моделът има вграден в дисплея сензор за пръстов отпечатък, а също и отключване чрез лицево разпознаване. Xiaomi Мi Note 10 има Corning Gorilla Glass 5 покритие на екрана и задния панел, предпазващо го от надраскване и идва в три вълнуващи цвята – бял, зелен и черен.", "date": "2019.11.27", "title": "Първият смартфон със 108МР камера Xiaomi Mi Note 10 вече е във VIVACOM"}
{"url": "https://offnews.bg/112/hvanaha-sluzhitelka-na-banka-iztochila-milion-leva-ot-smetki-na-klien-716342.html", "text": "Служителка в банка е задържана за източване на 1 милион лева от сметки на клиенти във Варна, съобщи окръжният прокурор в морската сторица Красимир Конов, цитиран от „Фокус”.Случаят е особено тежък, а разследвания период е 3 години. Заедно с жената, която е присвоила суми на отделни вложители и се е разпоредила с тях, са засечени и други хора. Изясняват се действията на всеки от тях. Изяснява се и механизмът на присвояването.Засега общият брой на засегнатите не е ясен, но част от вложителите вече са известни. От банката са оказали пълно съдействие. Ще се търси вариант за възстановяване на голяма част от присвоените пари. Служителката е с мярка „задържане” за 72 часа. За подобни престъпления законът предвижда наказание от 10 до 20 години лишаване от свобода.„Жената не е криминално проявена. Не е попадала в полезрението на полицията по такъв тип престъпления”, каза директорът на варненската полиция комисар Даниел Пашов.", "date": "2019.11.27", "title": "Хванаха служителка на банка, източила милион лева от сметки на клиенти"}
{"url": "https://offnews.bg/kultura/viatar-voda-ogan-i-zemia-zavihriat-magiata-na-tantca-na-ansambal-716343.html", "text": "В дните преди Коледа, когато топлината, любовта и вярата в доброто са по-силни от всяко друго време в годината, ансамбъл „Чинари“ докосва сърцата със съвременната фолклорна приказка „Магията на танца“.Талант, красота, очарование, майсторство и професионализъм ще завладеят зала 1 на НДК на 12 декември.В основата на сюжета на музикално-танцовия спектакъл са вечните теми за доброто и злото, любовта и омразата, мрака и светлината, претворени в четири основни картини, съответстващи на четирите природни стихии – вятър, вода, огън и земя. Като лексика „Магията на танца“ залага на традиционния български фолклор, претворен по иновативен и оригинален начин в контекста на съвременната стилистика. Изграден в ритмиката на съвременната музикално-танцова среда и в естетиката на съвременната сценография и костюми, спектакълът-импресия е модерно претворена приказка, кореспондираща еднакво успешно с всяко поколение и духовна нагласа.Хореограф и режисьор на „Магията на танца“ е художественият ръководител на ансамбъл „Чинари“ Асен Павлов. Сред авторите на музиката и аранжиментите са композиторите Костадин Генчев, Кирил Добрев, Пейо Пеев, Костадин Атанасов, Петър Миланов, Димитър Димитров, Сергей Стойнов. С роли в спектакъла са и трио „Булгарина“ – най-новият формат на „Чинари“ (събрал таланта и очарованието на ангелските гласове Любомира Павлова, Деница Стойкова и Радостина Николова), чиято дебютна песен „Химера“ гони върха в класациите и ще звучи за първи път на живо и група „Етнотикс“ - първата етно-рок група в България с женски квартет гъдулки.Билети за спектакъла „Магията на танца“, на цени от 20 до 40 лева, можете да намерите на касите на НДК и в .", "date": "2019.11.27", "title": "Вятър, вода, огън и земя завихрят 'Магията на танца' на ансамбъл 'Чинари' на 12 декември в НДК"}
{"url": "https://offnews.bg/temida/tcatcarov-razporedi-proverka-na-intcidenta-v-pirogov-716345.html", "text": "Главният прокурор Сотир Цацаров разпореди проверка на случая с избухналата кислородна система в \"Пирогов\", отнела живота на двама души, съобщиха от държавното обвинение.Софийската градска прокуратура образува наказателно производство за установяване на причините за възникване на инцидента и настъпилата смърт на двамата пострадали. Досъдебното производство се води за причиняване на смърт поради незнание или немарливост.Веднага след взрива и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП.По разпореждане на Цацаров разследването се провежда от следователи от Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели и се изземва документация от лечебното заведение.", "date": "2019.11.27", "title": "Цацаров разпореди проверка на инцидента в Пирогов"}
{"url": "https://offnews.bg/evropa/ep-glasuva-sastava-na-novata-evropejska-komisia-716347.html", "text": "С подкрепата на 461 евродепутати, 157 \"против\" и 89 \"въздържали се\" Европейският парламент гласуваха състава на новата Европейска комисия, ръководена от германката Урсула фон дер Лайен, съобщава пресслужбата на ЕП.С вота бе сложен край на дългия процес по , който трябва да гарантира, че изпълнителният орган на ЕС ще действа в интерес на европейските граждани.През юли депутатите избраха Урсула фон дер Лайен за председател на Европейската комисия. От края на септември до средата на ноември парламентарните комисии изслушваха кандидатите, някои от тях бяха отхвърлени, за да преценят дали са подходящ за поста.На 21 ноември лидерите на политическите групи и председателят на Европарламента Давид Сасоли се съгласиха, че процесът на оценяване е приключил и че ЕП е готов да проведе окончателното пленарно гласуване.Новата комисия започва работа на 1 декември.Междувременно Урсула фон дер Лайен възложи нови отговорности на българския евродепутат Мария Габриел. Занапред тя ще отговаря за иновации, изследвания, култура и младеж, вместо първоначалното намерение българката да е еврокомисар по младежта и иновациите. ", "date": "2019.11.27", "title": "ЕП гласува състава на новата Европейска комисия"}
{"url": "https://offnews.bg/dw/nuzhdae-li-se-pod-igoto-ot-prevod-716348.html", "text": "Знаем, че модерната култура се храни от скандалите. У нас те често мобилизират най-широки дигитални маси. Караме се за това коя песен да изпратим на Евровизия или как точно да се илюстрират романите за Хари Потър. И ето ви я новата вълна от възмущение около опита за осъвременяване на „Под игото“. Този път тя поставя на дневен ред въпроса за отношението към нашето минало: кое е по-важно - да разбираме смисъла или да възпроизвеждаме формата? Този въпрос често се е появявал в историята на религиите като спор между тези, които искат да адаптират свещените текстове към съвремието и фундаменталистите, които смятат, че не бива да се пипа нито запетайка.Е, малко пресилвам, защото текстът на Вазов е общо взето разбираем за съвременния читател. Основният проблем не са обясненията към „гологлав“ или „посегателство“, с които се подиграват медиите - проблемът са турцизмите. И именно тук проектът на издателство „Византия“ ни поставя пред едно нерешимо противоречие. От една страна, произведението е сакрализирано от патриотите като най-велико и основополагащо за българската свяст. От друга - то става все по-неразбираемо заради обичайните навремето турски думи. Да ви дам примери от първите няколко страници на романа:Нежеланието да приемем, че сме били част от Османската империяОт една страна светиня, от друга – турски. Ами нали същият този лингвистичен патриотизъм чисти езика ни от турцизми вече близо век и половина? От „Атака\" даже искаха Мусала да преименуват, че значело „близо до Аллах“. Драмата ни е в нежеланието да приемем, че нашите земи са били част от Османската империя и предците ни в голямата си част са говорели турски, за да се разбират с официалните власти, пък и с другите етнически групи. Заличавайки езика, ние на практика обезсмисляме и самия роман на Вазов - защото ако е нямало Османска империя, нямало е и срещу какво да се бунтуват героите. Малко като в „Майстора и Маргарита“, където литературният критик Берлиоз настоява поетът не просто да покаже, че Исус Христос е лош, а че изобщо не е съществувал.Е да, но османското наследство си е наше (наред с елинското, византийското, съветското...) и да го отхвърляме е признак не на патриотизъм, а на комплекси. И от това, че го смятаме за наше не следва, че искаме да върнем на власт Султана, нали така? Следва, че възприемаме миналото в цялото му богатство, със светлините и сенките. Да преведем турцизмите у Вазов означава да теглим още една черта върху миналото си.Езиковият пуризъм у нас вече век и нещо заменя турските думи първо с руски, после с френски и немски, после пак с руски, сега пък - с американски. За разлика от английския например, който си запазва близо 60-те процента френски езиков фонд, наследство от нормандския нашественик. Спомням си, че навремето основна квалификация на редактора у нас беше в това да гони „чуждици“ като им намира „български“ съответствия. И кои са точно тези изконни български думи, разбира се, никой не знаеше, защото думите пътуват, метаморфоризират, адаптират се.Какво печелим от пуризма? Езикът ни просто обеднява. Защото турцизмите у нас са се обособили в неповторим стилистичен пласт, съдържащ лека диалектност, тарикатлък, архаизъм, интимност. Ха преведи на славянобългарски думички като кеф, бошлаф, акъл! Каква била разликата между нашето яваш-яваш и испанското маняна? Ами то е същото, само без целия този стрес... „Под игото“ още не се е отдалечило от съвременния човек като например „История славянобългарска“ или „Шестоднев“, които със сигурност имат нужда от превод. Напротив, романът може да обогати речника на учениците с някои позабравени колоритни думи. Четенето на текстове от далечни епохи предполага усилие и за вникване в думите на онази епоха - част от смисъла на литературата е да се пренесеш не само в сюжета, но и в семиотиката, в начина, по който са конструирали смисли, които днес са ни вече чужди. Така впрочем се учи чужд език - не просто превеждаш думите, а се опитваш да разбереш как мисли другата култура.За да не поражда българската история само досадаСпоред мен, имаме повод да поговорим и за нещо друго. Започва да става все по-неадекватно „Под игото“ да се учи като литература - та чак да си явява на първите места в класации за любим роман, което ми звучи малко лицемерно. Това вече е исторически текст, документ за раждането на нашата национална литература - трябва да се чете и анализира като свидетелство за една важна епоха - може би от по-големи деца, може би в по-специализирани часове, не знам.Забелязвам, че младите развиват напълно несправедлива неприязън към подобни текстове, защото очакват в тях да намерят естетическото преживяване, което им носят любовните или фентъзи сюжети. А пък се сблъскват с национално-патриотични поуки. От една страна не добиват навика да четат за удоволствие, от друга - се изпълват с досада към българската история. Неочаквано лоша комбинация!Всякакви неща правят по света - не само осъвременяват Шекспир или Расин, а и предлагат на учениците преразказ на основните моменти от сюжета - после в часа се анализират определени пасажи. А който реши да се посвети на филологията - нека да чете внимателно и изцяло, с речник в ръка. Аз не виждам в това нищо скандално. Въпросът е какво искаме да постигнем: досаден ритуал по сакрализация на определени четива или разбиране на една минала епоха, когато не само хората и нравите, но и езикът е бил различен от нашия.Б. ред. - Коментарът на Ивайло Дичев е написан за ", "date": "2019.11.27", "title": "Нуждае ли се Под игото от превод?"}
{"url": "https://offnews.bg/volejbol/izdignaha-liubo-ganev-za-shef-na-volejbola-toj-veche-razdava-postove-716355.html", "text": "Инициативният комитет за промени в българския волейбол издигна официално кандидатурата на Любо Ганев за президент на родната федерация - пост, заеман в последните 18 години от инж. Данчо Лазаров.До два дни клубовете, които подкрепят кандидата на опозицията, ще внесат подписка за свикване на извънредно Общо събрание на 16 януари.На пресконференция Ганев, който в момента е вицепрезидент на федерацията, представи акценти от програмата си за развитието на волейбола в следващите четири години.\"Целта е да изградим работеща федерация с екип от хора, милеещи за българския волейбол. Да поставим силен фокус върху детско-юношеската школа. Да има прозрачност в управлението, да не става всичко в последния момент, както досега. Финансова стабилност с повече средства за клубовете и осигуряването на партньори, които да помагат за развитието на волейбола\", заяви Любо Ганев, който само допреди два дни \"не знаеше\", че ще бъде издиган за президент.\"Надявам се, че всички тези хора от инициативния комитет да ме подкрепят и като част от бъдещия управителен съвет. Те излязоха с лицата си и поискаха тази промяна, така че се надявам да бъдат до мен\", каза още Ганев.Сред вариантити за кандидат за председател на федерацията и бил шефът на шампионките от Марица (Пловдив) - Илия Динков. Той обаче заяви, че е много зает с бизнес и не може да съвместява евентуалните две длъжности.", "date": "2019.11.27", "title": "Издигнаха Любо Ганев за шеф на волейбола, той вече раздава постове"}
{"url": "https://offnews.bg/politika/voennoinvalidite-mozhe-da-vzimat-sotcialna-pensia-716341.html", "text": "Венноинвалидите с над 90% инвалидност да получават социална пенсия в размер на 57 на сто от линията на бедност, ако бъде прието предложението на “Обединените патриоти” с промени в Закона за хората с увреждания, за което съобщи лидерът на НФСБ Валери Симеонов в парламента.Дава се възможност военноинвалидите да получават месечна финансова подкрепа в размер 57 на сто от линията на бедност в случаите, когато военноинвалидите имат над 90 на сто степен на увреждане.\"Промените са свързани с пари и с бюджета на държавата. Става въпрос за корекция в доста ограничен размер на 230 хил. лв., с които да бъде поправена една несправедливост в Закона за хората с увреждания, в чл. 70 т. 5 трябва да влязат и категория и военноинвалидите. Има една група военноинвалиди, които са с над 90 % инвалидност, които са лишени от възможността да взимат, колкото останалите\", каза той. От думите му се разбра, че поправката ще даде възможност на 173 човека да бъдат изравнени с останалите инавлиди.“Просто една несправедливост, която е от години и която няма обяснение според нас. Редно е да ги подкрепим, те са една патриотична организация\", каза Симеонов.", "date": "2019.11.27", "title": "Военноинвалидите може да взимат социална пенсия"}
{"url": "https://offnews.bg/obshtestvo/poklonenieto-pred-stefan-danailov-shte-e-na-2-dekemvri-716350.html", "text": "Поклонението пред големия актьор Стефан Данаилов ще е на 2 декември, понеделник, в 11:00 ч. в Народния театър, съобщиха от Съюза на артистите.Легендата на българското кино .Той беше поставен в медикаментозна кома в началото на месеца, когато бе приет по спешност във ВМА, защото събираше вода в белите си дробове.От лечебното заведение съобщиха, че великият ни актьор е издъхнал към 00.15 ч. в нощта срещу сряда.", "date": "2019.11.27", "title": "Поклонението пред Стефан Данаилов ще е на 2 декември"}
{"url": "https://offnews.bg/zdrave/kak-da-poddarzhame-imuniteta-si-prez-zimata-716346.html", "text": "1. Веднъж месечно – парна баня или саунаХората, които редовно си правят парна баня или посещават сауна, по добре понасят простудата и грипа: смяната на жегата в нея със студения душ след това, и активното потоотделяне са добра тренировка за имунната система. Едно посещение в сауна или парна баня е сравнимо със средноинтензивна тренировка по въздействието си върху организма, твърдят специалистите.2. Физическа активностФизическата активност подобрява работата на имунната система. За да се поддържа в кондиция, на тялото са нужни не по-малко от три тренировки по 30 минути седмично.3. Ежедневна активностИзползвайте всяка възможност да се раздвижите – стълби вместо асансьор, разходки в обедната почивка, по-често загрявайте с няколко упражнения или бързо ходене.4. РазходкиПрез есента и зимата естествената светлина ни е особено нужна заради синтеза на Витамин Д, необходим за поддържане на имунитета.5. Достатъчно сънСънят е изключително важен за здравето ни. Докато спим имунната система се възстановява и се подготвя да отблъсква „агресорите“ на следващия ден.6. Достатъчно водаЛигавиците на носа, устната кухина, очите защитават организма от инфекции – те съдържат антитела на патогените. Когато лигавицата е суха, тази предпазна функция не работи и вирусите успяват да проникнат в тялото. За да запазим влажността на лигавицата, е необходимо редовно да поемаме течности.7. Проветряване и овлажняване на въздухаВраг на лигавицата е сухият въздух в помещенията, затова редовното проветряване е препоръчително дори при много студено време.8. По-далеч от очите, носа и устатаИма едно просто правило – редовно мийте ръцете и не докосвайте с тях очите, устата или носа си. Иначе болестотворните микроби най-бързо и лесно проникват в организма.9. Отказ от тютюнопушенеПушенето натоварва белите дробове – респираторните инфекции при пушачите са по-чести и протичат по-тежко, отколкото при непушачите.10. Ниска консумация на алкохолРазбира се, в чашата червено или бяло вино от време на време няма нищо лошо. Но излишъкът от алкохол отслабва защитните сили на организма. За да разгради алкохолните токсини, организмът потребява много витамини и минерали, което улеснява задачата на вирусите.11. Съпротива на стресаПродължителният стрес е истинска отрова за имунната система и е рисков фактор за много заболявания. Затова е важно да можем да се отърсваме от ежедневното безпокойство. Развлеченията са добър вариант, смехът снема напрежението и стимулира мозъка да изработва ендорфини, които стимулират работата на имунната система.12. Здравословно храненеЗа добра имунна система е необходимо балансирано хранене – пресни плодове и зеленчуци, пълнозърнести храни, които са богати на фибри.13. Витамин СОсобено важен за добрата защита на организма е Витамин С. Аскорбиновата киселина е незаменима за доброто функциониране на имунитета. Този витамин се съдържа не само в цитрусовите плодове, но и в червения пипер и зелето.14. Витамин АТози витамин укрепва лигавиците. Морковът, спанакът, рибата, млечните продукти са богат източник на Витамин А.15. ЦинкЛещата, ядките, пармезанът съдържат цинк, който е особено важен за имунните функции. Този микроелемент не се изработва от организма, той трябва да бъде въвеждан с храната.", "date": "2019.11.27", "title": "Как да поддържаме имунитета си през зимата"}
{"url": "https://offnews.bg/obshtestvo/bivsh-direktor-na-pirogov-izkliuchvam-tehnicheska-prichina-za-int-716351.html", "text": "Доц. Спас Спасков, бивш директор на „Пирогов“, изключва техническа причина за инцидента в спешната болница. Това съобщи специалистът пред БНР.По думите му системата е централизирана и се проверява ежедневно. Обслужва се от отделен персонал. Според него не е възможно да е имало некачествено извършване на проверката, тъй като хората, които осъществяват тази дейност, са под контрола на лекарите в отделенията. Контролът и дейността са разделени и това позволява проверката да бъде извършвана качествено“, каза той.Бившият директор на болницата за спешна помощ подчерта, че системата се обновява непрекъснато и при най-малък проблем се сменят вентилите:„Ако има изтичане, то не е от системата, а може да е от маска, тъй като маските не са от типа затворена система. Когато тя се отмести от лицето на пациента, насищането с кислород в помещенията е възможно, не е изключение. В случая се е стигнало до някакъв предел, който е в повече от допустимото. Това няма как да се индикира“.По думите на доц. Спасков такъв инцидент може да стане на много места. Според него е необходим задълбочен анализ на данните, които ще дадат специалистите от противопожарната служба. Възможно е този инцидент да инициира създаването на нови правила за този тип системи.По-рано от Софийска градска прокуратура съобщиха, че е образувано наказателно производство за установяване на причините предизвикали инцидента и смъртта на двама пациенти.Досъдебното производство е за причиняване на смърт на повече от едно лице, поради незнание или немарливо изпълнение на правно регламентирана дейност, представляваща източник на повишена опасност или престъпление по чл. 123 ал. 3 от НК.След възникване на инцидента незабавно са били предприети процесуално-следствени действия, от екипи ръководени от СГП. По нареждане на главния прокурор Сотир Цацаров разследването се провежда от следователи на Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение.", "date": "2019.11.27", "title": "Бивш директор на ''Пирогов'': Изключвам техническа причина за инцидента"}
{"url": "https://offnews.bg/futbol/ventci-stefanov-v-bfs-ima-erudirani-hora-naroiha-se-mnogo-kandidati-716353.html", "text": "Членът на изпълкома на Българския футболен съюз и президент на Славия Венцeслав Стефанов, коментира пред \"Хоризонт\" вчерашната втора акция на МВР в базата на организацията в Бояна. Според боса на \"белите\" не е било нужно да се правят такива демонстрации.\"Във футболния съюз работят няколко човека, които са достатъчно възпитани и ерудирани. 100 процента съм сигурен, че някой много жестоко подвежда премиера и хората, които искат да направят промяна.Искам да ви дам един пример с екипировката. Познавам тази фирма от 25 години. Един афганистанец шие в България при това евтино и качествено. При тези цени, които предлага по 20 и няколко лева, не можем да искаме нищо повече.Нароиха се много кандидати за поста на Борислав Михайлов. Парите, които са дадени от държавата за детско-юношески футбол, не мога да си представя, че човек от БФС може да ги открадне.Емил Костадинов е изключителен човек. Всичко, което се прави, е меко казано ненормално. Обади ми се приятел от Швейцария да пита какво става, гледал по новините, че жандармерия нахлула в БФС.Това не се говори никак добре за имиджа нито на футбола в България, нито на хората, които го ръководят, нито на България\", каза Стефанов.", "date": "2019.11.27", "title": "Венци Стефанов: В БФС има ерудирани хора, нароиха се много кандидати за поста на Боби"}
{"url": "https://offnews.bg/obshtestvo/tomislav-donchev-nezlonamerena-choveshka-greshka-veroiatno-e-prichina-716311.html", "text": "По-скоро човешка грешка е причина за инцидента в „Пирогов”, при който загинаха двама тежко болни пациенти. Това обяви пред БТВ вицепремиерът Томислав Дончев. Не е злонамерен акт, поясни той, като уточни, че тепърва ще се изясняват обстоятелствата по безспорен начин. Дончев каза още, че ще бъде направено конструктивно обследване на сградата, за да е сигурно, че не е компрометирана и не е опасна за пациентите и медицинския персонал.\"Контролът на кислородните системи в болницата е ежедневен\", каза пред БНР доц. д-р Стоян Сопотенски – бивш зам.-директор на „Пирогов“. По думите му има вътрешен и външен контрол. В „Пирогов“ винаги са спазвани изискванията, подчерта той в предаването „Преди всички“ и сподели, че за него случилото се тази нощ е необяснимо:На извънреден брифинг тази сутрин беше съобщено, че тежко болни пациенти на 55- и 68-годишна възраст са двете жертви на взрива и последвалия пожар в УМБАЛСМ „Пирогов” тази нощ. Министър Ананиев обясни пред журналистите, че голяма част от болните във въпросното отделение са на кислородна терапия, което предполага подаването на повишени нива на кислород.Взети са всички необходими мерки. Евакуирани и дислоцирани в други отделения са 32-ма пациенти на болницата. Болните са в добро общо състояние, въпреки това на по-тежко болните са назначени допълнителни изследвания. \"Пирогов\"продължава да функционира при нормален режим, като затруднена е единствено работата на Противошокова зала. Няма пострадали служители на спешния институт\", каза още министър Ананиев.  От Софийската лекарска колегия излязоха с позиция по инцидента, в която поздравяват персонала на спешната болница за бързата и адекватна реакция, която е спасила живота на останалите пациенти:\"Съзнавам колко е тежко и отговорно в подобен момент да реагираш бързо и адекватно, за да спасиш всички. Възхищавам се на вашите алтруизъм и бързина! Благодаря за всичко, което сте направили за пациентите, за персонала и най-вече за мерките, благодарение на които е овладяна ситуацията! Без вас сега можеше да говорим за ситуация с много по-сериозна тежест. Благодаря на лекари, сестри и санитари от всички дежурни екипи, както и всички, реагирали от домовете си и моментално явили се в \"Пирогов\", за да помогнат\" се казва в писмото подписано от д-р Асен Меджидиев, председател на СЛК на БЛС.", "date": "2019.11.27", "title": "Томислав Дончев: Незлонамерена човешка грешка вероятно е причината за инцидента \"Пирогов\""}
{"url": "https://offnews.bg/ikonomika/api-preduprezhdava-tazi-vecher-mozhe-da-ima-problemi-s-e-vinetkite-716313.html", "text": "Между 16 часа и 19 часа днес са планирани дейности по внедряване на актуализации на електронната система за събиране на пътни такси, съобщават от Агенция \"Пътна инфраструктура\". Възможно е да възникнат частични забавяния и прекъсвания, които биха могли да затруднят продажбите на електронни винетки.За избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно, съветват от АПИ.", "date": "2019.11.27", "title": "АПИ предупреждава: Тази вечер може да има проблеми с е-винетките"}
{"url": "https://offnews.bg/sviat/6-1-po-rihter-raztarsi-ostrov-krit-nad-10-zemetresenia-i-tazi-nosht-v-716315.html", "text": "Силно земетресение - с магнитуд 6.1 по Рихтер - разтърси тази сутрин най-големия гръцки остров Крит.Станало е в 9:23 ч. местно време на 48 км западно от село Платанос и 272 км южно от столицата Атина, по данни на Европейския средиземноморски сеизмологичен център.Трусът е поредният от десетките в региона само за последните два дни и е най-силният от полунощ на 27 ноември досега. От полунощ до 8:31 ч. (Координирано универсално време; 10:31 ч. българско) са станали общо 23 земетресения в региона, включително в: Адриатическо море, Албания, Турция, Италия, Косово, Гърция, Босна и Херцеговина и Румъния. Вчера Албания беше разтърсена от най-силното си земетресение от 1979 година насам. То бе със сила 6,4 по Рихтер и епицентър в Адриатическо море, близо до големия албански град Дурас, и отне живота на най-малко 21 души, над 130 са ранени, сгради и пътища са разрушени.\"Най-силното, което някога съм преживявал - пише до ЕССЦ грък, живеещ на 56 км източно от епицентъра, за сутрешното земетресение в Крит. - Беше страшно - започнах да мисля, че никога няма да спре. Продължи много дълго!\"\"Цялата къща се разтресе. Продължи дълго, имаше две вълни\" - пише друг, преживял земетресението на 57 км източно от епицентъра.\"Първата продължи около 5 секунди, втората - 15 с около 10 секунди пауза между двете\", пише трети, който е бил на 83 км източно от епицентъра.Хора споделят още, че са чули тътен и са усетили вибрация.Трусът е усетен слабо в Атина, почувстван е още в Албания, Република Северна Македония, Черна гора, Косово, Турция, Източна Либия, Италия, Малта и Египет - става ясно от свидетелствата на хората.Не се съобщава за жертви и ранени.", "date": "2019.11.27", "title": "6.1 по Рихтер разтърси остров Крит, над 10 земетресения и тази нощ в региона"}
{"url": "https://offnews.bg/obshtestvo/proveriavat-za-kloshari-i-otpadatci-pod-mostovete-v-sofia-716316.html", "text": "В София започват проверки на подмостовите пространства и съоръженията на основните реки за нерегламентирани отпадъци и бездомни хора. Гледаме критичната инфраструктура, особено мостови съоръжения, за да не се получи пожар под моста, при който след това да имаме последствия и за движението, преминаващо отгоре. Затова ние винаги проверяваме подмостовите съоръжения за хора, които водят скитнически живот, за да може да им помогнем и на тях с кризисните центрове, а и да почистим, обяви Красимир Димитров, шеф на дирекция \"Аварийна помощ и превенция\" към СО. Инспекциите засягат и нивото на реките. Вчера е установено наличие на отпадъци под моста на Сточна гора и под моста при ул. „Раковски“, които се почистват своевременно. Димитров от дирекция \"Аварийна помощ и превенция\" към Столичната община е бил и един от първите, пристигнали на място след пожара в \"Пирогов\", съобщи БНТ. Адмирации към персонала на \"Пирогов\", които се справиха отлично с евакуацията на пациентите от отделението. За съжаление, има двама загинали. Чакаме да приключи огледът. Дирекцията ни с всички служители са на място, за да помогнем за възстановяване на нормалния ритъм на отделението. Така че ще изчистим, ще оправим заедно с доброволци от Столична община. Ще помогнем за разчистването, за да могат пациентите да си влязат по стаите, каза още Димитров. ", "date": "2019.11.27", "title": "Проверяват за клошари и отпадъци под мостовете в София"}
{"url": "https://offnews.bg/ikonomika/nov-rekord-za-skapotia-30-miliona-leva-za-kilometar-zhp-linia-716338.html", "text": "Днес жп строителството в България отчете нов рекорд за скъпотия. За 20-километровото трасе между Елин Пелин и Вакарел ще бъдат изхарчени 498 800 012 лева без ДДС (598 560 014,40 лева с ДДС). Така строителството на километър от участъка излиза над 29,9 милиона лева.Генералният директор на НКЖИ инж. Красимир Папукчийски подписа договора за модернизация на железопътен участък Елин Пелин-Вакарел. Отсечката е ЛОТ 1 от проект „Модернизация на жп участък Елин Пелин-Костенец“.Участъкът между Елин Пелин и Вакарел е най-тежкият и труден за изпълнение от цялото трасе между София и Пловдив.Неговата дължина е приблизително 20 км и в обхвата му попада най-големият жп тунел в България, с дължина 6.8 км, който ще бъде построен по тунелен способ и ще бъде напълно съвместим с изискванията за оперативна съвместимост. Подобно съоръжение не е строено у нас от 50-те години на XX век, когато в периода 1949-1951 г. е построен тунел Козница, свързващ Стара планина и Същинска Средна гора.В рамките на обекта ще бъдат изградени нова гара Елин Пелин, спирка Побит Камък, Разделен пост Вакарел и връзката му с гара Вакарел. В обхвата на проекта са включени нова контактната мрежа и нови системи и съоръжения на външно електро-захранване и външно осветление на гаровите райони. Ще бъдат изградени и 2 броя двутръбни тунела с приблизителна обща дължина 1,5 км, пътен надлез и пътен подлез, 8 моста и естакади, 11 водостоци, шумозащитни съоръжения с приблизителна дължина 700 м, отводнителни съоръжения, нови системи за сигнализация и телекомуникация в гарите и междугарията и изграждане на нови системи за видео наблюдение и пътнически информационни системи.Изпълнител на договора е ДЗЗД „Джен-Дуй жп Елин Пелин“, включващо фирмите: „Дженгиз Иншаат Санайи Ве Тиджарет Аноним Ширкети“ АД, „Дуйгу Мюхендислик Иншаат Туризм Дъш Тиджаред Ве Санайи Лимитед Ширкети“ ООД. Срокът за изпълнение е 72 месеца.Строителството на жп участък Елин Пелин-Костенец, част от проект „Модернизация на жп линия София-Пловдив“ се осъществява със съфинансиране от Кохезионния фонд, чрез Оперативна програма „Транспорт и транспортна инфраструктура“ 2014-2020 г.", "date": "2019.11.27", "title": "Нов рекорд за скъпотия: 30 милиона лева за километър жп линия"}
{"url": "https://offnews.bg/temida/prokuror-napusna-sadebnata-sistema-zaradi-izbora-na-ivan-geshev-716356.html", "text": "Прокурорът в Софийската градска прокуратура и бивш зам.-министър на правосъдието в служебния кабинет на Георги Бизнашки, а след това в правителството на Бойко Борисов като заместник на Христо Иванов - Андрей Янкулов, обяви в социалната мрежа фейсбук, че напуска съдебната власт. „Със смесени чувства на тъга и облекчение днес подадох оставката си като прокурор. Решението беше трудно, но добре обмислено и в никакъв случай – емоционално“, написа Янкулов, който е обвинител в Софийската градска прокуратура.„Напускам работа, която харесвах. В продължение на немалко години в Софийска районна и Софийска градска прокуратура имах шанса да работя заедно с хора, от които научих много и с които би се гордяла всяка една европейска прокуратура. За съжаление на всички ни обаче, не те дават облика на институцията“, написа още Янкулов.И допълва, че пътят, по който е водена прокуратурата, не чувства като свой.На финала на поста се казва още: „За близо 13 г. като обществен служител съм допускал не една и две грешки. С чисто сърце в днешния ден на равносметка обаче мога да кажа, че всички решения в работата си съм вземал, повлиян единствено от фактите по случая, закона и разбирането си за добро и справедливо. Успех на всички колеги! Повече от всичко се надявам да опровергаете моя песимизъм за развитието на прокуратурата, като гарант за върховенството на правото в България“.", "date": "2019.11.27", "title": "Прокурор напусна съдебната система заради избора на Иван Гешев"}
{"url": "https://offnews.bg/futbol/interes-ot-polsha-kam-as-na-lokomotiv-pd-716306.html", "text": "Третият в елита на Полша Шльонск (Вроцлав) проявява сериозен интерес към централния защитник на Локомотив (Пловдив) - Стивън Езе.Както е известно, африканецът отказва да поднови договора си със \"смърфовете\" и реално от началото на февруари, когато изтича настоящият му контракт, ще е със статут на свободен агент, пише \"Тема Спорт\".Собственикът на Локо - Христо Крушарски вече заяви, че Езе е затворена страница за клуба и след 15 декември може да си ходи, след като не желае да остане на \"Лаута\". Ситуацията е следена внимателно от Шльонск, който може да се възползва и да се подсили с високия бранител.Наскоро усилено се заговори, че Езе е желан и от родните грандове Левски и ЦСКА.Междувременно в Локомотив усилено работят по намирането на заместник на нигериеца, който дори вече си взе сбогом с феновете в социалните медии.", "date": "2019.11.27", "title": "Интерес от Полша към ас на Локомотив (Пд)"}
{"url": "https://offnews.bg/futbol/mourinio-se-izvini-na-erik-dajar-za-rannata-smiana-716323.html", "text": "Мениджърът на Тотнъм Жозе Моуриньо се извини на халфа на \"шпорите\" Ерик Дайър за ранната смяна по време на срещата от Шампионска лига с Олимпиакос.Специалния замени футболиста още през първото полувреме, когато гърците стигнаха до шокиращ аванс от две попадения след само 19 минути игра.В крайна сметка обаче промяната подейства силно положително и лондончани обърнаха гостите, за да постигнат победа с 4:2. Срещата бе ръководена българска съдийска тройка, начело с Георги Кабаков. Родният рефер ръководи и предишния мач на Моуриньо в Европа, когато Манчестър Юнайтед загуби от Валенсия преди около година.\"Най-трудният момент от мача не бе, когато ни вкараха първите два гола, а когато трябваше да извърша ранна смяна още в първото полувреме. Това накара играча да се почувства неприятно, но не само него. И аз се почувствах така.\"Важното е обаче в такъв случай играчът да разбере нещата. За мой късмет Ерик е много интелигентно момче и разбра, че аз го направих за отбора. Нямах никакви претенции за неговото представяне, просто отборът трябваше да смени стила и за това го смених.Губехме с 0:2 и ситуацията бе много тежка. И усетих, че един позиционен полузащитник би ни бил достатъчен. Мислех, че ни трябва още един креативен играч на терена, какъвто е Ериксен, който да може да играе с Али.Извинявам се на Ерик за ранната смяна, но той знае, че го направих за отбора, а не, за да го нараня. Мисля, че и феновете разбраха това.Относно самия мач, нещата потръгнаха много зле, но завършиха доста добре. Радващо е, че успяхме да обърнем резултата и да стигнем до успеха в срещата\", каза Моуриньо.Победата осигури на Тотнъм класиране за 1/8-финалите в турнира на богатите. \"Шпорите\" ще завършат на второ място в Група В зад лидера Байерн Мюнхен.", "date": "2019.11.27", "title": "Моуриньо се извини на Ерик Дайър за ранната смяна"}
{"url": "https://offnews.bg/izvan-terena/riana-izgleda-uspeh-na-iuventus-s-ekip-na-biankonerite-716331.html", "text": "Поппринцесата Риана се появи на трибуните на \"Ювентус Стейдиъм\" в Торино и изгледа успеха на Кристиано Роналдо и компания с 1:0 над Атлетико Мадрид в Шампионската лига.Изпълнителката беше облечена с екип на Юве и надпис Рири отзад, какъвто е псевдонимът й. Певицата трябва да е останала доволна от любимците си, които победиха с 1:0 с извънземен гол на Пауло Дибала от фаул от почти нулев ъгъл и се класираха на 1/8-финалите.Риана се оказа пламенен фен на \"Старата госпожа\", тъй като появата й не е свързана с изява в Торино, тъй като турнето й не включва града. Днес тя ще излезе на сцената в Абу Даби.Преди време Риана беше и на стадиона на Арсенал в Лондон и се пошегува, че е станала \"артилерист\".", "date": "2019.11.27", "title": "Риана изгледа успех на Ювентус с екип на \"бианконерите\""}
{"url": "https://offnews.bg/sviat/albania-29-chasa-sled-zemetresenieto-27-zhertvi-650-raneni-shestima-716339.html", "text": "27 жертви, най-малко 650 ранени, шестима изчезнали в отломките на сгради, рухнали от силата на мощното земетресение в тъмните първи часове на 26 ноември: това е картината в Албания 29 часа, след като страната бе сполетяна от трус със сила 6,4 по скалата на Рихтер и удари най-жестоко крайбрежния град Дурас.За денонощие и малко към балканската държава отпътуваха десетки камиони с помощи от солидарните Косово, Черна гора, Италия, Турция, Гърция, Румъния, Чехия. Швейцария изпрати кучета, които да се включат в издирването, България дари 200 хил. лв. за хуманитарна помощ, Косово - 500 хил. евро.Докато спасителите се бореха с времето, за да извадят колкото се може повече живи изпод отломките, стотици албанци - травмирани от случилото се и нестихващите земни трусове - прекараха и тази нощ навън - кой в палатка, кой в кола. От смъртоносния - в 3:54 ч. сутринта местно време на 26 ноември - досега са станали още около 500 вторични.Спасителите търсят оцелели без почивка. Досега са извадили около 40 души изпод отломките от жилищни и други сгради. Те ще продължат да търсят търпеливо и старателно до края - обещава Еди Рама, министър-председателят на страната, която днес е в траур.Само Господ знае съдбата имНе само Дурас е опустошен. Трагедията сполетя и съседния Тумане, където беше разрушена пететажна жилищна сграда. Някъде вътре са 70-годишната майка и шестгодишната племенница на Дулейман Колавери - мъж в 50-те си години. Двете живеели на последния етаж. \"Не знам дали да живи или мъртви. Страхувам се каква ли е съдбата им. Само Господ знае\", клати глава той пред репортер на AFP.Сградата в Тумане:Сред жертвите са 31-годишен мъж от Тумане - починал в болница тази сутрин - и двама души, открити мъртви под някогашни сгради, съобщава Ora News.С падането на нощта във вторник идва и добра новина: 24-годишна жена е извадена жива. Друга, на 30 г., още диша, когато я откриват, но часове по-късно умира. Дъщеричката ѝ си е отишла преди нея, затисната от руините.Двама братя също са загинали. Те са от съседно Косово, което също днес е в траур.Страх ни е да се върнемБукури Морина и 10-членното ѝ семейство са от Дурес. Прекарали са нощта под звездите на футболния стадион в града, заедно с хиляди други хора. \"Страх ни е да се върнем в апартамента - казва тя пред \"Ройтерс\". - Навсякъде има пукнатини, опасяваме се, че ако се върнем, ще имаме същата съдба като хората в Тумане.\"Смъртта е застигала хора в Албания не само в сградите. Мъж е загинал в катастрофа на пътя, когато земният трус е отворил кратер на пътя, по който се е движил автомобилът му. Друг е сложил край на живота си, като е скочил от прозорец в паниката си.А се готвеха да празнуватАлбания се готвеше да празнува 107-ия си Ден на независимостта и 75-ия си Ден на освобождението на 28-и и 29 ноември. Всички тържества са отменени. Вместо тях страната посреща последствията от най-тежкото си земетресение от април 1979 г. насам. Тогава тя и съседна Черна гора са разтърсени от земен трус със сила 6.9 по Рихтер, който отнема живота на 136 души и ранява повече от 1000.Земетресението от април 1979 г. е най-страшното и на Балканите. Никога тук не е имало толкова силно земетресение. Второто след него е от юли 1963 г., когато трус с магнитуд 6.1 по Рихтер убива повече от 1000 души в Македония. 3/4 от столицата Скопие са разрушени. За секунди 200 000 души се превръщат в бездомници.Героите\"Какъв герой!\" пише футболният отбор на Косово за това куче. То спасява три човешки живота в Албания за един ден. Четириногият помощник е част от армията на Косово, чиято дълга колона от камиони, натоварени с помощи, отпътува за страната часове след земетресението:Косовари отвориха и домовете си за останали без подслон албанци. Те използват социалните мрежи, за да разпространят предлаганата от тях помощ.Албанци, незасегнати от бедствието, даряват пари, храна и лекарства.Сред първите чуждестранни помощи, достигнали албанската земя, са тези от Турция. Рано сутринта тръгват камионите на Червения полумесец:Черногорските министри на здравеопазването Кенан Храпович и на вътрешните работи Мевлудин Нуходжич заминаха за Тумане. Помощта, която осигурява страната, включва изпращането на лекарски екипи и спасители, както и лечение на ранените в черногорски болници.Хърватия изпраща два хеликоптера и военен екип в помощ на спасителната операция в Албания:Сърбия осигурява 13 души от специализирания си спасителен екип.Полети от Тирана днес няма. Спрени са заради повреди по сградата на летището, заради които безопасността на пътниците не е гарантирана. Но помощ пристига отвън. Кучета-спасители от Швейцария прелитат на борда на самолет 1140.34-те километра до Албания и вече са част от битката за живот на затрупаните.\"Много кучета от Швейцария заминаха за Албания, за да търсят хора, които все още не са намерени. Моят учител Марко също замина с кучето си Боско\" - споделя с гордост потребител на социалната мрежа Туитър:Тези мъже са част от италианския спасителен екип, заминал за Албания:А това е чешкият екип спасители:", "date": "2019.11.27", "title": "Албания 29 часа след земетресението: 27 жертви, 650 ранени, шестима изчезнали"}
{"url": "https://offnews.bg/politika/balgaria-otpuska-200-hiliadi-leva-v-pomosht-na-albania-716324.html", "text": "Правителството ще отпусне 200 хил. лева за хуманитарна помощ за Албания, потвърди в началото на днешното заседание на Министерския съвет премиерът Бойко Борисов, след като вчера вицепремиерът и външен министър Екатерина Захариева обяви, че ще внесе такова предложение като извънредна точка в дневния ред.Така страната ни се включва в подкрепата на страните от региона за разтърсената от десетки силни земетресения Албания. Най-мощното от тях - 6,4 по Рихтер и епицентър край адриатическото крайбрежие на страната - причини смъртта на над 20 души, рани над 100, разруши сгради и пътища. То е най-силното от 1979 г. насам.Освен паричната помощ от МВР са подготвили и 1000 палатки, които да изпратят, допълни Борисов и коментира: \"Това е голяма трагедия, не бива да ги оставяме сами. Имаме готовност с жива сила и техника\".", "date": "2019.11.27", "title": "България отпуска 200 хиляди лева в помощ на Албания"}
{"url": "https://offnews.bg/drugi/talantat-na-evrofutbol-nikola-abadzhiev-e-12-ti-v-sveta-po-kajt-sarf-716330.html", "text": "Спортният талант на Еврофутбол Никола Абаджиев завърши първата си година в Световната купа по кайт сърф на 12-то място в света. 19-годишният столичанин зае 13-то място при мъжете в последния кръг на GKA Ceara Kite Pro, което се състоя от 12-16 ноември в Преа, Бразилия.Никола събра общ сбор от 8520 точки, след 17-о си място в Кабо Верде (25.02-03.03.2019 г.), 17-а си позиция на остров Зюлт в Германия (25-30.06.2019 г.), 9-о място в град Тарифа, Испания (03-07.07.2019 г.), 17-о място на остров Мавриций (03-15.09.2019 г.) и отново 9-о място, този път в Дахла в Мароко (09-14.10.2019 г.). Победител в крайното подреждане е италианецът Айртон Козолино с 10 450 точки.Друг Спортен талант на Еврофутбол - Гергана Топалова се завърна от участие в два турнира от календара на ITF с награден фонд 25 000 долара, където спечели точки за световната ранглиста и от вчера е под № 524.На първия турнир в Гвалиор Гери достигна до 1/8-финал. Там, заедно с друга българка – Петя Аршинкова, спечелиха второ място на двойки, което е най-добро постижения за Топалова от турнир от тази категория.Във втория турнир в Бопал тя се класира на ¼-финал, което от следващия понеделник ще й отреди около 490 място в света. На Гергана й предстоят още няколко турнира до края на годината.", "date": "2019.11.27", "title": "Талантът на Еврофутбол Никола Абаджиев е 12-ти в света по кайт сърф"}
{"url": "https://offnews.bg/analizi-i-komentari/smeshen-plach-po-fosila-vazov-716327.html", "text": "Онзи ден, на 25 ноември, се навършиха 130 години от публикуването на първата част от „Под игото“. В чест на тази годишнина се появиха два нови превода на романа на български. И, естествено, станаха повод за поредния обществен скандал.Досега романът на Дедо Вазов е преведен на 65 езика – английски, френски, немски, испански, а също на японски, китайски, албански, чувашки, хинди, пиджин… Не, на пиджин май още не. Но поради това, че младите българи не познават нито един от тези 65 езика, включително и български, та в навечерието на 24 май 2017 г. издателство „Жанет 45“ на Божана Апостолова пусна превод на шльокавица, известна също и като методиевица, маймуница, есемесица, кирливица.Което доказа, че теоремата за маймуната и безкрайността е напълно вярна. В превод към конкретния случай тази теорема звучи така: Ако вземем неограничен брой маймуни и ги сложим на достатъчно здрави пишещи машини безкрайно дълго да тракат по клавиатурата, рано или късно някоя ще напише „Под игото“ на шльокавица. (Подробности за тази теорема можете да намерите в „Надхитрени от случайността” на Насим Талеб.)Изданието беше маскирано като благотворителна акция, с чисти и свети цели – опазване на езика наш роден. Но въпреки това много хора из социалните мрежи, главно пенсионирани учителки по литература, се възмутиха от това кощунство. Но ние приветствахме тоя превод. Така де, не можеш да караш хората да учат нов език, за да прочетат един роман. Щом има млади българи, които не четат кирилица, ще им се напише на шльокавица.Сега се научаваме, че се появили два нови превода на романа на български. В единия оригиналният текст бил дублиран с 4200 думи, обяснени в скоби. По-интересен е вторият, който бил . Автор и на двете книги е отново собственичка на издателство – Нели Стефанова, издателство “Византия”. Госпожата била завършила книгоиздаване в бившия СССР. Което може да обяснява всичко. Но може и нищо да не обяснява, знам ли…Напук на всички пуритани, в мнозинството си, повтарям, пенсионирани учителки по литература, ние ръкопляскаме на инициативата на г-жа Стефанова. Още когато „Под игото“ излезе на шльокавица, ние написахме, че и самата стилистика на дедо Вазов трябва да се осъвремени. Защото в този си старовремски език творчеството му играе ролята на фосилизиращ българската култура фактор. И тези нови преводи ни идват като отговор на молитва.Преди време Андрей Райчев го каза много точно: „Вазов е скучен, внушава на децата погрешно чувство за родината като към нещо старомодно, свързано непременно с хорото. А колът, с който се бори Баба Илийца, се превръща в централен за нашата култура…”За да има културна синергия, творчеството на класика ни трябва задължително да се адаптира към съвременността. Наша милост е писал многократно по тоя въпрос, но то е пръснато на разни места из огромното ни творчество и затова по-долу ще го съберем накуп, белким допринесем с нещо за едно ново и по-модерно виждане на класиката. Един англичанин, Мартин Бауам, преправи Шекспир на рап и така успя да го вкара в главите на тамошните келешчета: „К’во стаа в шибаната Дания? Шъ мъ бъде или нема а мъ бъде, копелуе?” И т.н.И Дедо се нуждае от адаптация. Да вземем например „Тлака в Алтъново” от „Под игото”. Бедрок, тежък Бедрок…Инфантилизъм! Бълбукат се като в детската градина… Освен ако не са друсани. Щото тогава на конопа се е гледало като на важна култура, а не да ходят заптиетата да скубят на хората единия корен по балконите…Никъде в описанието на тлаката нема дума за R&B (ракия и бира), няма амфетки, нема волумето на мах… Погледнете героите! Не плачат ли за ъпдейтване? Бойчо Огнянов, даскал! Герой-даскал?! Тоя е лузър по условие бе! Или пък оня дивак Боримечката, дето лае като овчарско куче, та да сарджва Стайка, щото тя му се прави на хард ту гет. Shit man, какъв борец е тоя! Няма ланец, няма тату, няма обеца на ухото, даже i-Phone няма! А за оная кифла, дето я рути, Чонина Стайка, за нея пък да не ви говоря… „Работна, спретната и чистофайка, само че бързо се гои, сиромашката”. Същински дизелогрухтер…Лозе?! Представяте ли си, Христо Сираков например, отива при някоя от стоте си манекенки и ѝ предлага лозе! Не джип, не мезонет, а лозе! А стига бе!Та така погледнато, много е демоде Дедо.Или пък да вземем прословутите „Хъшове”. Тук е точно обратното на „Тлака…” Тук всичко е R&B! Дето беше написал един кандидат-студент, в „Хъшове” има два мотива: първият - те пият, а вторият - те пеят.” Но! “Макар да са заклети алкохолици, хъшовете са борци за свобода и трябва да се уважават.”Представете си някой да почне днес да ви държи реч като на Странджата: „Какво ни трябва? Пари ли? Пари не щем, за пари не сме проливали кръвта си… Имот ли искаме, или къщи?… Ние нямаме потреба от имоти… като имаме свободата, имаме всичко…”Днешният българин, хранен обилно със свобода, трудно ще се върже. И после класикът се вайка: “О, бедни ми, бедни Македонски, що не умря при Гредетин…” Ами ще мете, бе! Като вместо да работи за пенсия е пил по цял ден в механата, к’во, държавата да не му е длъжна?!И към поезията на дедо Вазов имаме доста бележки. За конфузните ситуации, които създава „О, Шипка“ в някои региони на родината, е ставало въпрос вече. Например, казвали са ми, че когато приемали Ахмед Доган в БКП, или да не беше Лютви Местан, за да проверят какво самосъзнание има, го питали за боевете на Шипка. И той го разказал така: „Нашите отдолу яростно нападали… Обаче нашите отгоре отблъсквали атаките смело…” Тъпо, не ли?От деца ни набиват в главите какъв патриот е Дедо Вазов. Обаче редовно крият „Пак борби, борби нечестни…“ от цикъла „Поля и гори“:Патриотично? Това си е направо подканяне за Терминал 2! Един вид блазе им на емигрантите, които могат да си позволят да обичат родината, без да ѝ дишат ядовития въздух…А какво да кажем за етническата толерантност на Вазов? Съвременните младежи, възпитани в „османско присъствие“, не разбират какво е това иго, робство… Да не говорим, че из творчеството му има и завършени образци на расизъм и ансемитизъм. Какво викаше кака Гина от „Под игото”: „Гаче сте чифути или турци, а не българи…” В Италия за тия работи искаха да извадят Данте от учебната програма, защото в „Божествена комедия” имало антисемитски, хомофобски и расистки изказвания. От това Данте изобщо няма да пострада. Още Волтер е казал: „Славата на Данте ще бъде вечна, защото никой никога не го чете.” А „Под игото“ е най-четената българска книга.Дошло е време да се действа смело и безотговорно. Ако искаме Дядо Вазов да се чете, той трябва да заговори като съвременен българин, като Бойко Борисов, ако щете. Защото Борисов всички го разбират. По-лани вестниците писаха, че в новия правописен речник са въведени много нови думи и са премахнати остарели и неизползвани думи и понятия. Като например „Сполай ти!” Предизвиквало недоумение и неразбиране у мнозинството българи. Така трябва. Щом не се използва, да заминава! Лично ние отдавна не сме чували българин да каже на друг българин „Сполай ти!” Те вече благодаря не викат, та… Няма нужда да се пълни речникът с мъртви конструкти! Между другото, проверих и се оказа, че в „Под игото” „Сполай ти” се среща, а в „Бай Ганьо” не се среща. Може и нищо да не значи, но ми направи впечатление.Всяко време си иска неговото. Стига вече с това псевдопатриотично „И ний сме дали нещо на света“… Новото време издига пред нас нов девиз: „И ний сме взели нещо от света!“ Помислете малко и ще видите, че съм прав. Ако бяхме взели малко повече…*", "date": "2019.11.27", "title": "Смешен плач по фосила Вазов"}
{"url": "https://offnews.bg/obshtestvo/natcionalniat-savet-za-zakrila-na-deteto-otbeliaza-30-godishninata-ot-716363.html", "text": "На 26 ноември 2019 година, в Зала „Гранитна“ на Министерски съвет, под егидата на председателя на Държавната агенция за закрила на детето (ДАЗД) – д-р Елеонора Лилова, се проведе Тържествено заседание на Националния съвет за закрила на детето (НСЗД). Поводът е отбелязването на 30-годишнината от приемането на Конвенцията на ООН за правата на детето.Официални лица, представители на институции и организации, които направиха изявления бяха: Марияна Николова – заместник министър-председател по икономическата и демографската политика, Бисер Петков – министър на труда и социалната политика, Диана Ковачева – омбудсман на Република България, Зорница Русинова – зам.-министър на труда и социалната политика, Деница Сачева – зам.-министър на образованието и науката, Евгени Стоянов – зам.-министър на правосъдието, Анелия Торошанова – парламентарна Комисия по въпросите на децата, младежта и спорта, Георги Арабаджиев – заместник-главен секретар на Министерството на вътрешните работи, д-р Джейн Муита – представител на УНИЦЕФ за България, Петя Караянева – представител на Върховния комисариат на ООН за бежанците в България, Диян Калайджиев – председател на Съвета на децата към председателя на Държавната агенция за закрила на детето, Фабрицио Дзарконе – представител на Световната банка за България.В самото начало на тържественото заседание, д-р Елеонора Лилова благодари на официалните лица и гости, както и на членовете на Националния съвет за закрила на детето, че „с присъствието си изразяват своето огромно уважение и с това непосредствено се включват в събитията на Държавната агенция, организирани по повод 30-та годишнина от приемането на Конвенцията на ООН за правата на детето“.Д-р Лилова каза още: „Като институции и организации в страна-членка на Съвета на Европа и Европейския съюз е необходимо да сме в синхрон с приоритетите за работа по отношение на политиките за деца на европейско и международно ниво“. Тя призова „ръка за ръка, заедно да работим за децата. Защото не е важно какво ще кажем, а какво ще направим“.В приветственото си слово, вицепремиерът Марияна Николова отбеляза, че „Конвенцията за правата на детето представлява цялостен и подробен международен документ гарантиращ правата на всяко дете. Тя е символ на безпрецедентен международен акт, най-подкрепеният такъв в цивилизационната ни история“.„Отбелязвайки 30-тата годишнината от приемането на Конвенцията на ООН за правата на детето, се откроява необходимостта още по-ясно и отчетливо да чуем гласа и посланията на децата и техните семейства, за да изградим сигурно, уверено и щастливо бъдеще за България”, сподели министърът на труда и социалната политика Бисер Петков.Всички членове на Националния съвет за закрила на детето се обединиха около предложението на зам.-министъра на образованието и науката – Деница Сачева, че е необходимо НСЗД да излезе с единна обща декларация по повод политиките за децата в Република България.По време на заседанието бе направен и кратък презентационен очерк в исторически план, отнасящ се до процеса на ратифицирането на Конвенцията на ООН за правата на детето на територията на Република България. Това бе възможно, благодарение на любезното съдействие на Българската национална телевизия (БНТ), която предостави на ДАЗД архивни кадри с изявлението на първия демократично избран български президент – д-р Жельо Желев по повод документа, както и кадри от подготовката на процеса по ратификация в 7-мото Велико народно събрание, що се отнася до предложенията на депутати и комисии, Конвенцията да бъде подкрепена безусловно и единодушно.", "date": "2019.11.27", "title": "Националният съвет за закрила на детето отбеляза 30-годишнината от приемането на Конвенцията на ООН за правата на детето"}
{"url": "https://offnews.bg/obshtestvo/dnes-shte-e-slanchevo-no-dosta-hladno-716299.html", "text": "Днес над по-голямата част от страната, ще преобладава слънчево време с временни увеличения на облачността, показва прогнозата на НИМХ.Над западната част от Дунавската равнина ще се задържи облачно и мъгливо. След пладне от запад ще започне ново заоблачаване, което през нощта срещу четвъртък ще обхване цялата страна. Максималните температури ще бъдат между 9° и 14°.Над планините ще преобладава слънчево време с временни увеличения на облачността. След пладне от запад ще започне ново увеличение на облачността. Ще духа до умерен вятър от запад-югозапад, с тенденция на усилване. Максимална температура на височина 1200 метра е около 8°, на 2000 метра - около 1°.Над Черноморието ще преобладава слънчево време. В сутрешните часове на отделни места видимостта ще бъде намалена. Постепенно вятърът ще се ориентира от югоизток, но ще е слаб. Максималните температури на въздуха ще са между 10 и 12°. Температурата на мроската вода е 15°. Вълнението на морето ще бъде 2-3 бала.", "date": "2019.11.27", "title": "Днес ще е слънчево, но доста хладно"}
{"url": "https://offnews.bg/112/dvama-zaginaha-sled-vzriv-na-kislorodna-sistema-v-pirogov-716300.html", "text": "Двама души са загинали след взрив на кислородна система в МБАЛ \"Пирогов\" в София. Инцидентът е станал около 3.45 ч. в стая на Второ вътрешно отделение, която се намира на втория етаж в болницата.Незабавно за мястото на инцидента са изпратени осем пожарни екипа, аварийно-спасителен екип и автомеханични стълби, които успели да локализират и потушат огъня около 4,25 часа. По първоначална информация причината за пожара е взрив на кислородна бутилка.В резултат на взрива са загинали двама души, които са били в стаята. Около сто други пациенти са били евакуирани, уточни директорът на Пожарната старши комисар Николай Николов.Временно изпълняващият длъжността директор на болница \"Пирогов\" проф. Николай Габровски уточни, че причината за инцидента се изяснява.По-рано екипи на полицията и пожарната евакуираха пациентите, които се намират в отделението на болницата. Част от тези, които са най-трудно подвижни, се изнасяха на ръце.Районът пред болницата е отцепен. На място са вътрешният министър Младен Маринов и министърът на здравеопазването Кирил Ананиев, както и директорът на СДВР старши комисар Георги Хаджиев.Министърът на здравеопазването Кирил Ананиев обясни, че евакуираните пациентите са настанени в други отделения.На мястото на инцидента има и следователи. По случая е образувано досъдебно производство.", "date": "2019.11.27", "title": "Двама загинаха след взрив на кислородна система в Пирогов"}
{"url": "https://offnews.bg/obshtestvo/prep-teodosij-tarnovski-sazdal-manastira-sveta-troitca-716237.html", "text": "Църквата почита днес Св. преподобни Теодосий Търновски. Младият Теодосий станал монах в манастира “Св. Никола” при Арчар. Търсейки учител, който да го наставлява в духовното усъвършенстване, монахът отишъл в Търново. Научавайки за пристигането на св. Григорий Синаит в Парория (Странджа), той се присъединил към неговото братство. Теодосий станал пръв помощник на прочутия исихаст, като на два пъти се срещал с цар Иван Александър (1331-1371) от негово име.След смъртта на Синаит (1346 г.) монасите искали Теодосий за свой игумен, но той не се чувствал подготвен за тази отговорност. Заедно със св. Роман Търновски обиколил различни места и манастири (Атон, Цариград, Сливен, Несебър), като накрая основал манастир в Кефаларевската (Килифаревската) “пустиня” до столицата Търново. Духовният авторитет на Теодосий бил извънредно висок.Най-близък негов сподвижник оставал Роман, а сред учениците му се откроили ученият монах Дионисий Дивни и бъдещите духовни водачи светите Евтимий (патриарх Търновски) и Киприан (митрополит Киевски, Московски и на цяла Русия). Теодосий участвал дейно в религиозния и обществения живот в столицата, като се отличил в борбата с ересите – той бил главният изобличител на богомили, адамити и юдействащи на свиканите от цар Иван Александър събори през 1355 и 1359/1360 г.Отношенията му с търновския патриарх Теодосий ІІ (около 1348 – 1371 г.) обаче били хладни. Патриархът явно бил резервиран към исихасткото учение, като имал противоречия и с Цариградската патриаршия. Тъй като и Кефаларево станало несигурно поради турски разбойнически набези, с подкрепата на цар Иван Александър Теодосий преместил обителта непосредствено до Търново – така бил създаден манастирът “Света Тройца”. Макар да боледувал, св. Теодосий решил да посети своя събрат от Парория, цариградския патриарх Калист І. Той се установил в манастира “Св. Мамант”, където скоро починал (27 ноември 1363 г.). Неговото житие било написано на гръцки от самия Калист, а след това преведено на старобългарски, според някои учени от самия св. Патриарх Евтимий.", "date": "2019.11.27", "title": "Преп. Теодосий Търновски създал манастира 'Света Троица'"}
{"url": "https://offnews.bg/futbol/stanislav-kostov-uvazhenieto-na-publikata-na-levski-e-naj-goliamoto-n-716321.html", "text": "Нападателят на Левски Станислав Костов продължава със своето възстановяване след претърпяната операция през месец септември. Голмайсторът на шампионат 2018/2019 е все по-близо до завръщането си на терена, като в момента се подготвя по индивидуална програма.\"Чувствам се страхотно, доста ми липсваше да съм на стадиона, да тренирам с моите съотборници. Не бях доста време част от тренировъчния процес. Радвам се, че отново съм на терена и се надявам скоро да съм на 100% готов. Сега съм много по-добре. Остава ми още съвсем мъничко. Горе-долу съм здрав имам още малко да се възстановя.Мисля, че вече съм на 100% готов да тренирам. За първи път имам такава тежка контузия и се оперирам, но така е трябвало да стане. Господ може би ме е предпазил от нещо друго. Гледам напред и мисля, че всичко ще бъде наред. Най-много ми даваше сила подкрепата от моите съотборници, семейството ми и феновете.Трябва да благодаря на публиката на Левски. Тя постоянно ме подкрепяше. Получих хиляди съобщения. Много съм благодарен. Усетих какво е да си уважаван от публиката на Левски, което може би е най-голямото нещо във футбола\", сподели Костов пред клубния сайт.\"Аз съм винаги част от отбора и съм щастлив от този факт. Колективът е страхотен, в съблекалнята има шеги, има закачки. Когато трябва да се работи, се работи. Остават още няколко мача, надявам се да ги спечелим всичките и вече след Нова година ще я мислим. Оценявам нашето представяне като добро.Има подобрения в играта, вкарваме голове, печелим. Имаме още много работа, ще я свършим и се надявам след Нова година да сме още по-силни. Много ми липсват мачовете. Трудно е да си отвън, да си контузен и да гледаш как твоите съотборници са на терена. Пожелавам си най-вече да съм здрав. След това вече ще се борим, ще тренираме и каквото дойде\", завърши Костов.", "date": "2019.11.27", "title": "Станислав Костов: Уважението на публиката на Левски е най-голямото нещо във футбола"}
{"url": "https://offnews.bg/zdrave/pravozashtitni-organizatcii-zhenite-v-kenia-ubivat-bebetata-si-hrane-716317.html", "text": "Жителките на Кения, където абортите са забранени, хранят бебетата си с кока кола вместо с мляко. Така убиват децата, които не са искали да раждат. Ако имаха право на аборт, подобно нещо нямаше да се случва, казват активисти в сферата на човешките права, цитирани от The Telegraph.Медията публикува кошмарни истории за това как майките поят децата си с газираната напитка или с бира. Кения е страната с един от най-високите показатели за раждаемост, но населението живее в покъртителна нищета и жените не желаят да раждат деца, които не са в състояние да изхранват.Забраната на абортите е довела не само до прилагането на подобни нечовешки способи за „регулиране на прираста“. Наблюдатели от хуманитарни организации споделят, че местните фирми за почистване, редовно събират трупове на бебета от сметищата и това вече се възприема като норма.Някои жени прибягват до незаконни аборти, т. нар. „ранно раждане“ с гаранции, че бебето ще бъде убито. Такива процедури обаче нерядко имат фатални последици и за самите майки, констатира The Telegraph.", "date": "2019.11.27", "title": "Правозащитни организации: Жените в Кения убиват бебетата си, хранейки ги с кока кола"}
{"url": "https://offnews.bg/futbol/real-dopusna-dva-gola-za-dve-minuti-i-izpusna-pobedata-sreshtu-pszh-716298.html", "text": "Реал Мадрид и Пари Сен Жермен завършиха наравно 2:2 в много оспорван двубой от Група А на Шампионска лига, игран на стадион \"Сантиаго Бернабеу\"\"Белия балет\" успяха да поведе още в началото на срещата, благодарение на Карим Бензема (17'). В края на първото полувреме пък дойде най-спорната ситуация, в която съдията Артур Соареш Диаш спести дузпа за ПСЖ и не изгони вратаря Тибо Куртоа.През втората част домакините имаха лек превес в средата на терена, но дадоха жертва в лицето на Еден Азар, който който се контузи и видимо изпитваше сериозни болки, докато напускаше терена.Драмата започна в последните минути на срещата, когато Бензема (79') удвои, но два бързи гола на Килиан Мбапе (81'), Пабло Сарабия (83') разочароваха феновете на \"белия балет\".Така Реал вече няма шансове да измести ПСЖ от първото място. \"Белия балет\" е втори с 10 пункта, а парижани са с 12. Отборът на Брюж е трети с 3 точки, докато Галатасарай е на дъното с 2.Реал Мадрид: Куртоа, Карвахал, Рамос, Варан, Марсело, Каземиро, Валверде (Модрич 76'), Кроос, Иско (Родриго 82'), Азар (Бейл 68'), БенземаТреньор: Зинедин ЗиданПСЖ: Навас, Мюние, Тиаго Силва, Кимпембе, Бернат, Верати, Маркиньос, Гей (Неймар 46'), Ди Мария (Дракслер 76'), Мбапе, Икарди (Сабария 76')Треньор: Томас ТухелВ друга интересна среща тази вечер италианският хегемон Ювентус си гарантира 1-то място в Група D, след като победи с 1:0 у дома Атлетико Мадрид.Единствения гол в сблъсъка за лидерската позиция отбеляза Пауло Дибала. Той беше точен в самия край на първото полувреме след страхотно изпълнение на фаул почти от аутлинията.След загубата \"дюшекчиите\" остават със 7 т. и ще треперят до последно за класирането си на 1/8-финалите, тъй като Байер Леверкузен има 6 т. В последния кръг испанците приемат Локомотив Москва, който е твърдо на дъното, а Юве гостува в Германия.", "date": "2019.11.27", "title": "Реал допусна два гола за две минути и изпусна победата срещу ПСЖ"}
{"url": "https://offnews.bg/futbol/novi-aresti-v-ispania-za-urezhdane-na-machove-716304.html", "text": "Полицията в Испания извърши нови девет ареста срещу лица, заподозрени в уреждане на мачове като част от операцията, проведена през май, на която бяха задържани бившите футболисти на Реал Мадрид Раул Браво и Борха Фернандес.Последните арести са свързани с подозрения, че клуб от Сегунда дивисион е платил на играчите на съперник през юни 2017-та, за да си гарантира, че ще достигне до плейофите за промоция в елита.\"За да направят плащанията, различни физически и юридически лица, пряко и косвено свързани с клуба, плащат различни суми в брой\", заявиха в съобщение от полицията, цитарано от БГНЕС.Деветимата арестувани са заподозрени в корупция, пране на пари и злоупотреба с корпоративни активи. Разследването се проведе съвместно с Европол. Властите не разкриват имената на заподозрените индивиди и клубове.", "date": "2019.11.27", "title": "Нови арести в Испания за уреждане на мачове"}
{"url": "https://offnews.bg/tenis/a-niakoj-kara-kolelo-snimki-716322.html", "text": "Най-добрият ни тенисист Григор Димитров разпуска с колоездене по време на предсезонната подготовка преди началото на новия сезон.Българинът публикува няколко сторитa в официалния си профил социалната мрежа Инстаграм, за да покаже как протича ежедневието му далеч от корта.Локацията не е ясна, но е повече от ясно, че нашето момче определено се забавлява и демонстрира умения върху педалите.Иначе стартът на следващата 2020 година се очертава да бъде доста интензивен за българина, тъй като той е заявил участие за ATP Cup.Освен това между въпросния турнир и Откритото първенство на Австралия, Гришо ще участва в подгряващи надпревари и демонстративен турнир.", "date": "2019.11.27", "title": "А някой кара колело (снимки)"}
{"url": "https://offnews.bg/ikonomika/podkrepa-izliza-na-natcionalna-stachka-iska-rabotodateliat-da-poema-716265.html", "text": "Днес КТ \"Подкрепа\" организира национален протестен митинг под надслов „Болните работници не са престъпници!“. Макар управляващите да дадоха на заден за неплатения първи ден болничен, синдикатите настояват за друга промяна в настоящата схема на плащане: не първите 3, а поне първите 5 дни от болничния да се поемат от работодателя. В момента работодателите изплащат първите 3 дни на 70% от стойността на дневния надник. Синдикатите освен това настояват периодът от болничния, поет от работодателя, да се изплаща върху 100% от надника. Допълнителни искания са да отпаднат дължимите данъци за хората на минимална заплата, да се ограничи извънредният труд, да се актуализира ставката за нощен труд и да се прилага сумираното изчисляване на работното време само в непрекъсваеми производства.Протестното шествие утре ще започне в 11 ч. от пл. „Княз Александър I“ по бул. „Цар Освободител“ до пл. „Народно събрание“, където протестиращите ще внесат протестна декларация. След това шествието ще продължи по бул. „Васил Левски“ и бул. „Княз Ал. Дондуков“ до ул. „Тракия“ №15, след което обратно по бул. „Княз Ал. Дондуков“ до пл. „Независимост“.Предупредителна стачка освен това ще се проведе в 35 дирекции на \"Социално подпомагане\" между 10 и 11 ч същия ден. основното искане е за 40% базово увеличение на основната работна заплата на социалните работници и служители. Стачката е организирана от Националния синдикат на административните служители към КТ „Подкрепа“.", "date": "2019.11.27", "title": "'Подкрепа' излиза на национална стачка, иска работодателят да поема първите 5 дни болничен"}
{"url": "https://offnews.bg/obshtestvo/minuta-malchanie-v-ns-za-lambo-sbogom-goliam-mazh-beshe-napisa-bori-716310.html", "text": "Депутатите почетоха с минута мълчание паметта на легендата на българското кино Стефан Данаилов, който почина във ВМА тази нощ. Напусна ни голям актьор и човек, с обаяние, талант и артистичност, каза в началото на заседанието председателят на НС Цвета Караянчева.Стефан Данаилов има топлото признание и обич на целия народ и влагаше енергията си в 6 парламента, каза още тя. Сбогом! Беше голям мъж, сподели във фейсбук премиерът Бойко Борисов. България загуби голям българин, обичан и уважаван от милиони хора. Той беше вселена от талант, емоция и мъдрост. Това написа в профила си във Фейсбук лидерът на БСП Корнелия Нинова, по повод смъртта на Стефан Данаилов.БСП загубихме една от най-авторитетни си личности и опора. Стефан беше вдъхновение за нас. След смъртта на татко, той стана мой втори баща. Загубих го. Ламбо, обичам те толкова много. Ще ми липсваш. Почивай в мир, сподели Нинова. ", "date": "2019.11.27", "title": "Минута мълчание в НС за Ламбо. Сбогом! Голям мъж беше, написа Борисов"}
{"url": "https://offnews.bg/razsledvane/novite-bojni-mashini-na-pehotata-evtinoto-mozhe-da-izleze-skapo-716282.html", "text": "След години отлагане правителството е на път да купи поне 150 бронирани машини за пехотата в модернизационен проект на стойност 1.46 млрд. лв. (с ДДС) до няколко месеца.От тях 90 ще са бойни машини, а 60 - спомагателни. Късата листа за последната фаза на процедурата е от 4 чуждестранни фирми, които трябва да представят окончателните си оферти на Министерството на отбраната (МО) до 16 декември. След това военните ще изберат две от офертите и ще проведат изпитания на машините, преди да пристъпят към преговори за сключване на договор.Според източници на OFFNews обаче е напълно възможно избраните компании да доставят конфигурации от машини с въоръжение, което ще излезе в пъти по-скъпо в следващите години и ще има проблеми при поддръжката. Вместо да инвестират в по-скъпи и по-качествени конфигурации с по-оптимална и сигурна поддръжка за периода, в който ще са в експлоатация, експертите от МО насочват процеса към далеч по-компромисни предложения за нова техника. Склонността България да се спре на по-евтина, но и недалновидно изготвена оферта, е залегнала още в методологията за оценяване на предложенията.Макар самата методология да не е публична като много други детайли от проекта, който от самото му начало е по-скоро държан в сянка от МО, няколко независими източника на OFFNews потвърждават някои спорни решения, залегнали в процеса на оценка на предложенията. Например, логистичната поддръжка на новите машини се равнява само на 5% от оценката, което показва, че поддръжката у нас няма да е приоритет. При закупуването на нова бойна техника стойността на поддръжката през целия жизнен цикъл често достига до 60% от цялата цена на оборудването – важно е да имаме предвид, че България е на път да придобие машини, с които ще си служи повече от 30 години, така че ремонтът, поддръжката и модернизацията на техниката е от огромно значение. Въпреки това, от МО са преценили, че 5% тежест в метода за оценяване на офертите е достатъчно за елемента, който е сред най-определящите при подобен избор.Индустриалното сътрудничество пък е спаднало едва до 10% във формулата за оценяване, въпреки че на първоначален етап имаше 30% тежест при избора на доставчик на новите бронирани машини. За последните две години редица политици и отговорни лица, пряко свързани с процеса на модернизация на армията, публично обявиха, че в превъоръжаването на Сухопътните войски ключов фактор за крайното решение ще бъде именно готовността на фирмите производители да работят активно с българската отбранителна индустрия, развивайки нейния потенциал и гарантирайки повече ползи за местната икономика. За много български компании в бранша този проект е реален шанс не само за печалба, но и за придобиване на нови производителни способности, както и за разработване на нови продукти с опция за износ към трети страни. Финалната методология за оценка обаче попарва тези надежди, като смъква важността на индустриалното сътрудничество едва до 10%. Това несъмнено е доста изгодно за онези чуждестранни компании в търга, които планират само довършителни работи по машините да се случват в България, а не истинско индустриално сътрудничество, което да подпомогне местната промишленост и да стимулира родната икономика. Подобно отношение към процедурата е доста странно от страна на военното ведомство, тъй като по този начин България сама пропуска отлични възможности за икономически ползи, с които да компенсира поне малко така или иначе скъпия модернизационен проект.Тест, като за 1966 г.Като тежест при финалната оценка за способностите на техниката са заложени цели 45%, при положение че новите бронирани машини ще бъдат избрани без да бъдат тествани бойните им способности или поне не по начин, подходящ за модерната техника от 21 век, с която те ще бъдат оборудвани. Според два различни източници от фирмите, участващи в търга, избраната машина ще бъде тествана само с два типа стрелби. Упражнението ще е същото като за съветския бронетранспортьор БМП-1, който се произвежда в периода 1966 - 1983 г. Тестът ще се извършва на полигон, като стрелбата с оръдието може да се осъществи и от място – екипажът ще има право да спира до 10 секунди преди да стреля. За БМП-1 това е разбираемо, тъй като няма стабилизатор, който да позволи на оръдието да държи на прицел целта и да стреля в движение, но в заданието за новите бойни машини за пехотата се изисква те да могат да водят стрелба с оръдие в движение. МО обаче явно е решено да придобие нова техника за повече от милиард, без реално да види доказателства, че тя покрива заложените изисквания. Източници на медията ни потвърдиха, че резултатите от изпитанията ще се оценяват само с „да“ и „не“, тоест няма да има никакво значение коя машина и коя оръжейна система са се представили по-добре, кои са стреляли по-точно, кои са уцелили мишените без спиране и т.н.За оценката и съответно за крайния избор няма да има никакво значение и как работят останалите свръхмодерни технологии в новите машини, които се очаква да служат на пехотата ни около 40 г. Конкретните технически задания, изпратени на четирите компании-финалисти, за това с какво трябва да са оборудвани машините, по традиция са секретни. От проекта за инвестиционен разход е ясно, че под бронята трябва да има доста модерна и скъпа техника, която трябва да покрие стандартите на НАТО. В публичната част на проекта някои от задължителните способности на оборудването и въоръжението са описани. То трябва да има техника, която “да записва през деня, нощта и при условия на много ограничена видимост изображения на обекти или действия, представляващи интерес, и да изпращат такива изображения и подпомагащи данни до център със специално предназначение за тяхното обработване/използване/ обобщаване по бърз и защитен начин”. Изисква се и комуникационна и система за обмен на данни, както и автоматизирана система за управление на огъня на самоходна минохвъргачна батарея. Как ще бъдат изпитани тези системи и как ще се провери коя компания предлага по-ефективен комплект на българската армия, така и не става ясно.Властта: Всичко ще е както трябваАнатолий Величков, който е заместник-министър на отбраната, твърди, че машините ще бъдат изпитани както трябва.Според него и останалите възможности на машините ще бъдат изпитани, макар и да не разкри как точно ще стане това. Величков заяви, че “целта на инвестиционния проект не е да се спестят пари, а в рамките на тези 1,24 млрд лв. (без ДДС) да накараме изпълнителите на поръчката да дадат повече способности. Не да намалим цените за сметка на загуба на способности, а в обратния смисъл - да изпълним целия финансов ресурс с повече способности”. Величков обясни още, че поддръжката на машините след изтичане на гаранцията им ще бъде възложена на държавните заводи от групата ТЕРЕМ.Според няколко политически източници и представители на фирмите участници в процедурата, лобитата в управлението на проекта от Сухопътни войски и Министерството на отбраната вече са се насочили конкретно към коя машина да бъде придобита. Изглежда, че покупката ще бъде най-лошият възможен вариант, тъй като ще се придобие евтино военно изделие, което няма да бъде подложено на реални сериозни изпитания, но пък поддръжката му занапред ще бъде скъпа за армията, след като премине гаранционният срок и следователно машините за милиарди ще стоят на трупчета.Още на стр. 2", "date": "2019.11.27", "title": "Новите бойни машини на пехотата - евтиното може да излезе скъпо"}
{"url": "https://offnews.bg/futbol/ot-levski-ne-sa-predlozhili-nov-dogovor-na-osnoven-igrach-716305.html", "text": "Полузащитникът на Левски Мартин Райнов все още не е получил предложение за нов договор. Настоящият контракт на футболиста е до лятото и ако до 31 декември на \"Герена\" не удължат споразумението си с него, той ще може да преговаря с други клубове, в които да премине като свободен агент през лятото.Бившият национал е твърд титуляр при Петър Хубчев. Той не е пропуснал нито един шампионатен двубой. Полузащитникът пристигна в Левски зимата от Берое. В клуба обаче все още изчакват с решението дали да го задържат за по-дълъг период, пише вестник \"Тема Спорт\".Причината е, че на \"Герена\" искат да разберат колко играчи в центъра на терена ще могат да привлекат след отварянето на трансферния прозорец. \"Сините\" са хвърлили око на двама халфове от националния отбор - Симеон Славчев и Тодор Неделев.Първият има контракт с Карабах, а вторият е собственост на Ботев Пловдив. В Азербайджан има индикации, че Славчев ще може да скъса договора си с клуба след края на годината. Така той ще стане свободен агент и Левски ще може да си го позволи.В същото време столичани напират за Неделев още от лятото, при това в пакет с централния защитник Кристиан Димитров. До месец ще стане ясно дали подобна сделка има шанс да се осъществи. В полезрението на Левски е и исландският национален халф Гудмундур Тораринсон, който напуска шведския Ньоркопинг. Към него обаче интерес имат и холандски тимове.Преди дни изпълнителният директор на Левски Павел Колев разкри, че сигурен за удължаване на изтичащия си през лятото договор може да бъде капитанът Живко Миланов. \"Това е само формалност\", каза тогава Колев.", "date": "2019.11.27", "title": "От Левски не са предложили нов договор на основен играч"}
{"url": "https://offnews.bg/futbol/goliam-interes-kam-derbito-tcska-ludogoretc-716308.html", "text": "Голям интерес предизвиква дербито на 18-ия кръг между ЦСКА и Лудогорец на \"Българска армия\" в неделя, 1 декември.Над 4000 билета вече са продадени, информира \"24 часа\". Мачът е от изключителна важност за “червените”, защото при загуба ще си останат в играта отново само за купата на България.В същото време се потвърди, че централният защитник Божидар Чорбаджийски със сигурност се прибира обратно при “червените”.Босът на Стяуа Джиджи Бекали бе категоричен, че не иска да вижда повече защитника в отбора си и може да си събира багажа.Бекали не иска да вижда повече в състава на Стяуа и бившия играч на Лудогорец Адриан Попа.Крилото изкара пролетта на миналия сезон в Разград под наем от английския Рединг, но шампионите не пожелаха да го купят. След това отиде във ФКСБ през лятото, но вече беше изритан и от там по лично настояване на собственика.", "date": "2019.11.27", "title": "Голям интерес към дербито ЦСКА - Лудогорец"}
{"url": "https://offnews.bg/obshtestvo/minuta-malchanie-v-pamet-na-stefan-danailov-i-v-ministerski-savet%c2%a0-716319.html", "text": "С минута мълчание в памет на Стефан Данаилов започна днешното заседание на Министерския съвет.\"Беше добър приятел, добър актьор. Това е голяма загуба за българите\", каза премиерът.Стефан Данаилов издъхна тази нощ в 00.15 ч. във Военно-медицинска академия, 12 дни преди да навърши 77 години.Ламбо е на 9 декември 1942 г. в София. Майка му Евдокия Данаилова е от Ловеч, а баща му - полк. Ламби Данаилов - от Родопите, с. Райково, сега квартал на Смолян. Сестра му Росица Данаилова, също актриса, почина в края на миналата година.През 1963 г. Данаилов е приет в класа по актьорско майсторство на проф. Стефан Сърчаджиев. След неговата смърт Данаилов учи при Методи Андонов и проф. Анастас Михайлов. Първите му роли в киното са във филмите „Понеделник сутрин“, „Морето“ и „С дъх на бадеми“. Популярността му идва с телевизионния сериал „На всеки километър“ (1969). По-важните му роли са: Яша (“Вишнева градина”); Тригорин (“Чайка”); Бирон (“Напразните усилия на любовта”); Хамлет (“Хамлет”); Шейлок (“Венецианският търговец”); Фердинанд (“Коварство и любов”); Камий Демулен (“Смъртта на Дантон”); Стайлс (“Сизве Банзи е мъртъв”); Алеко (“Щастливецът иде”); Адолфус Казънс (“Майор Барбана”); Алфред Дулитъл (“Пигмалион”); Чатски (“От ума си тегли”); Сашо (“Нощем с белите коне”); Дон Жуан (“Дон Жуан”); Николай Ставрогин (“Бесове”); Алесандро Медичи (“Лоренцачо”); Дантон (“Смъртта на Дантон”); Виктор Франц (“Цената”); Дон Кихот (“Дон Кихот”); Стефан Драгоданоглу (“В полите на Витоша”); Хари Кетъри (“Човекът, който прави дъжд”); Абел Знерко (“Енигматични вариации”) и др.Сред наградите му са: заслужил артист (1975); народен артист (1983); специалната награда на журито за филма „На всеки километър“ на ФБФ (Варна, 1969); голяма награда за мъжка роля от журито за ролята на Светослав Тертер във филма „Князът“ на ФБФ (Варна, 1970); голямата награда за мъжка роля от журито за ролята на Пантер във филма „Черните ангели“ на ФБФ (Варна, 1970); награда „Квиети“ – (Прага, Чехословакия 1970); първа награда „Златен Лачено“ на МКФ (Авелино, Италия 1971); голяма награда на МКФ (Карлови Вари, Чехословакия 1970); най-популярен актьор в Чехословакия (1977); втора награда за мъжка роля за ролята на Стайлз в пиесата „Сизве Банзи е мъртъв“ на I национален преглед на камерните театри (1977); голяма награда „Златната роза“ за филма Борис I на ФБФ (Варна, 1984); награда на зрителите и на Министерството на народната просвета за филма Борис I на ФБФ (Варна, 1984); носител на \"Аскеер\" за поддържаща мъжка роля в „Лоренцачо“ (1992); орден „Стара планина“ за принос в българската култура (2002); наградата „Паисий Хилендарски“ на Министерството на културата за изключителен принос в българската култура (2002); награда „Икар 2005“ на Съюза на артистите в България за цялостен принос в сценичните изкуства (27.03.2005 г.); годишна награда на Асоциация „Академика 21“ за 2007 г. за изключителен принос за развитието и утвърждаването на българското киноизкуство като актьор и педагог (06.03.2008 г.); голяма награда „Золотая муза“ за приноса му в развитието на културните отношения между България и Русия (08.03.2008 г.); награда на Българската филмова академия за цялостно творчество (2014); \"Аскеер“ за цялостен принос към театралното изкуство (2015); орден „Златен век“ с огърлие от Министерството на културата – за цялостен принос в областта на културата (09.12.2017 г.).Стефан Данаилов е делегат е на 44-ия (2000), 45-ия (2005) и 46-ия (2005) конгрес на БСП. Министър е на културата от 2005 до 2009 г. при управлението на коалиционно правителство на БСП, ДПС и НДСВ. Кандидатира се за вицепрезидент от БСП с кандидат-президента Ивайло Калфин през 2011 г.\"Забранил съм на всички да ме жалят\", казваше Стефан Данаилов въпреки сериозните му здравословни проблеми през последните години. \"Животът преминава много бързо, искам да ме запомнят като актьор\", казва Ламбо, преди да замине при своята Мери, която най-накрая му позволи да напусне сцената.", "date": "2019.11.27", "title": "Минута мълчание в памет на Стефан Данаилов и в Министерски съвет "}
{"url": "https://offnews.bg/sviat/v-strasburg-glasuvat-novata-evropejska-komisia-716303.html", "text": "Европейският парламент в Страсбург ще гласува днес състава на новата Европейска комисия под ръководството на Урсула фон дер Лайен. Ако бъде одобрена, комисията ще започне работа на 1 декември.Евродепутатите ще гласуват 27, а не 28 еврокомисари, защото Великобритания отказа да излъчи свой представител.Встъпването в длъжност на комисията \"фон дер Лайен\" вече беше отложено веднъж, защото трима кандидати за еврокомисари - от Франция, Унгария и Румъния бяха отхвърлени от евродепутатите и на тяхно място трябваше за бъдат предложени нови.Новата комисия ще бъде гласувана поименно, за избирането й е необходимо обикновено мнозинство.", "date": "2019.11.27", "title": "В Страсбург гласуват новата Европейска комисия"}
{"url": "https://offnews.bg/politika/valeri-simeonov-veroiatno-e-v-konflikt-na-interesi-s-anti-airbnb-popra-716333.html", "text": "Лидерът на НФСБ Валери Симеонов, който е и заместник-председател на парламента по всяка вероятност е нарушил закона за противодействие на корупцията с , с които трябваше да се ограничи дейността на платформи като Booking и Airbnb. Симеонов и другия вносител на закона Менда Стоянова ГЕРБ днес се отметнаха от предложението си апартаментите, давани под наем за нощувки чрез интернет платформи, да се категоризират като туристически обекти. Двамата настояват да се въведе регистрационен режим, за да не остават тези обекти в сивия секторСпоред чл. 58 на закона, “Лице, заемащо висша публична длъжност, няма право да участва в подготовката, обсъждането, приемането, издаването или постановяването на актове, да изпълнява контролни или разследващи функции или да налага санкции в частен интерес”, ако има частен интерес. Според правилника на парламента при внасяне на законопроекти, изказване или гласуване в пленарно заседание или в комисия народен представител с частен интерес от обсъждания проблем по смисъла на Закона за предотвратяване и установяване на конфликт на интереси е длъжен да го декларира. Такава декларация няма в електронния регистър на парламента. Симеонов първоначално отрече да е в конфликт на интереси, а после попита риторично “от къде знаете, че не съм внесъл такава декларация”.Според актуални данни в Търговския регистър СКАТ ООД е с капитал от 5000 лв. Делът на Валери Симеонов е 4510 лв., а  съпартиецът му Данчо Хаджиев е управител и съдружник с 490 лв. Дружеството е собственик на хотел “Панорама” в Златоград и къща за гости там. Проверка на OFFNews в airbnb.com показа, че Златоград са регистрирани 6 места за нощувки, в Малко Търново са 3, а в околността има и други.В предложението на Симеонов и Стоянова се предлагаше да има практическа филтрация на сайтове, като airbnb.com, като министърът на туризма се задължава при системни нарушения да подава искане до Софийския районен съд \"да постанови всички предприятия, предоставящи обществени електронни услуги, да спрат достъпа до съответните интернет странициС предложението ни в бюджета нямаме за цел нито да се утежнява бизнесът, нито да се спират онлайн платформи като Booking, Airbnb, каза председателят на Бюджетна комисия и депутат от ГЕРБ Менда Стоянова.\"Става въпрос за обхващането на една категория туристически обекти, които са обекти за настаняване, които са изцяло в сивия бизнес и не плащат нито една стотинка за разлика от всички останали. Дали ще бъде с ограничаване или със сключване на договори с тези сайтове да предоставят информация към НАП и общини е друг въпрос. Това второто е организирано в Естония и Франция и в Испания в отделни общини. Въпрос на допълнително коментиране. Идеята на внесените промени е такава да се ограничи незаконното извършване на търговска дейност, което създава неравностойност от търговска гледна точка\", посочи още Симеонов.Искаме единствено и само тези хора, които осъществяват този вид бизнес да бъдат вписани в националния регистър на местата за настаняване и да си плащат данъците за този свой бизнес\", заяви Менда Стоянова.", "date": "2019.11.27", "title": "Валери Симеонов вероятно е в конфликт на интереси с анти-Airbnb поправките"}
{"url": "https://offnews.bg/obshtestvo/borisov-dano-ne-se-okazhe-che-sa-pushili-v-staiata-716329.html", "text": "Премиерът Бойко Борисов е получил пълен доклад за взрива в \"Пирогов\" от министър Младен Младенов и здравния министър Кирил Ананиев. Министър Ананиев заяви, че случилото се в болницата е много неприятен инцидент и изказа своите съболезнования на близките на загиналите мъже. Министърът допълни, че единият от загиналите мъже е бил с тежка кислородна недостатъчност, а другият мъж е бил настанен късно снощи в болницата. По думите на Ананиев под заплаха са били още 70 души и ако не е била адекватната реакция на всички, е можело да трагедията да е с много повече жертви. Здравният министър беше категоричен, че кислородната система не е стара и причината не е в нея. Министър Ананиев пък уточни, че болницата работи в нормален режим, като е създадена пълна организация и не се връщат пациенти. Малки затруднения имало само в противошоковата зала. ", "date": "2019.11.27", "title": "Борисов: Дано не се окаже, че са пушили в стаята"}
{"url": "https://offnews.bg/razsledvane/skandalat-krio-sejv-se-razrastva-dubajski-investitcionen-fond-prete-716326.html", "text": "Как се стигна дотук?През септември тази година изпълнителният директор на Тъканна банка \"Крио център България\" Асен Пачеджиев подаде заявление в ИА „Медицински надзор“ за отмяна на разрешението за осъществяване на лечебна дейност като тъканна банка и заличаване от регистъра. Т.е. тъканната банка спря дейността си у нас. Защото по думите на самия Пачеджиев част от бизнеса на компанията майка \"Крио сейв\" е бил продаден от собственика ѝ - холандското дружество „Есперайт“. В последвалите медийни изяви директорът на местния клон все пак беше принуден да обясни, че от 2017 година има стагнация на пазара на частното съхранение на стволови клетки.Има ли действително стагнация?През същата 2017 година  на САЩ публикува анализ, от който става ясно, че ограниченото използване на замразени стволови клетки поставя под въпрос смисъла от дългосрочното им съхраняване. Изследването показва, че съхраняването на стволови клетки за период от над 10 години е трудоемко и оскъпява евентуалната трансплантация впоследствие.Управлението на процеса по съхранение, разходите за електроенергия, за замразяване и наем на пространство значително се увеличават в дългосрочен план. Тъй като търсенето на клетки от частните тъканни банки е значително по-ограничено от това в публичните, криобанките са принудени да поддържат съхранение за десетилетия, да ангажират мощностите си с биологичен материал, който, освен платената такса, не носи други приходи.В подкрепа на тази позиция се обявяват и група италиански учени, които предлагат замразените стволовите клетки в частните банки да се унищожават след 10 години съхранение. Експертите дори настояват да се проведе международно обсъждане за постигане на консенсус по етичното унищожаване на замразените клетки.Продажбата на бизнеса със стволови клеткиОт казаното дотук става ясно, че стагнация действително съществува и последвалите събития в \"Крио сейв\" го доказват. В изявление, по повод фалита на банката, директорът ѝ Фредерик Албер Амар разяснява какви проблеми е имало дружеството собственик на \"Крио сейв\" - \"Есперайт\" през последните две години. Казва, че при придобиването на бизнеса е бил подведен да инвестира в дейност, която впоследствие не е донесла очакваните приходи.Че е имало финансови проблеми, доказват и изчезналите проби на български клиенти, които е трябвало да бъдат изследвани в лабораториите на португалската тъканна банка \"Биоксин\", тъй като \"Крио сейв\" вече не е била в състояние да го прави.На 22 февруари тази година \"Крио сейв\" и РБКМ (Фамикорд) Полша се споразумяват полската банка да поеме съхранението на пробите. От \"Фамикорд\" обаче отказват да откупят бизнеса по вземането и изследването им. На 7 март \"Крио сейв\" уведомяват швейцарските власти, че възнамеряват да преместят пробите в Полша и на 2 юли информират местните здравни контролни органи OFSP и Swissmedic, че банката вече не съхранява проби от стволови клетки от пъпна връв и че лабораторията в Женева преустановява дейността си. Въпреки уверенията на швейцарската банка, че клиентите са уведомени за тези обстоятелства, първите известия за преместването са получени у нас към края на август. Клиентите са поставени под свършен факт.Точно в периода, когато у нас идват известия за преместените проби, на 27 август, \"Есперайт Крио сейв\" и Myrisoph Capital сключват „стратегическо споразумение\", според което Myrisoph придобива бизнеса и марката „Крио сейв“.От \"Крио сейв\" декларират, че Myrisoph, в сътрудничество с PBKM, ще осигурят „най-добрата приемственост“ за клиентите.Някои от българските клиенти получават мейл от новия собственик, но за повечето не е нищо повече от спам в пощата. Фактът по придобиването на \"Крио сейв\" от Myrisoph Capital, който впоследствие се оказва регистриран в Лос Анжелис дубайски частен холдинг, остава незабелязан.Къде са пробите?След като от \"Крио сейв\" обявяват, че пробите са преместени в базата на РВКМ (Фамикорд) във Варшава, притеснените родители започват да търсят контакт с полската банка. Тяхната настойчивост е възнаградена, когато от РВКМ започват да пристигат мейли с контактни форми, през които клиентите могат да проверят дали наистина техните проби са в базата. Оказва се, че това е дълъг процес, който трае седмици, а понякога липсва какъвто и да било отговор.", "date": "2019.11.27", "title": "Скандалът \"Крио сейв\" се разраства: дубайски инвестиционен фонд претендира за пробите"}
{"url": "https://offnews.bg/obshtestvo/tcialoto-chernomorie-e-oseiano-s-piasachni-digi-716328.html", "text": "По цялото Черноморие са издигнати пясъчни диги, на места те са по цялата плажна ивица - това показва проверка на Басейнова дирекция \"Черноморски регион\". Преди няколко дни бе премахната дига край Созопол, а концесионерът на зоната, наредил изграждането й, ще бъда глобен. От съобщението на сайта става ясно, че дирекцията е проверила нов сигнал за багер, който изкопава пясък в близост до морето и изгражда укрепителна дига на плаж Академика в Равда. Дигата е в южната част на плажа с дължина около 150 метра и височина 3-3.5 м. Проверяващите са установили, че има следи от тежка техника по пясъка, но няма следи от дейности в акваторията. Сигналите за случващото се по плажовете на Черно море е накарало Басейнова дирекция извърши и редица проверки по северното и южното Черноморие. Специалистите са установили наличието на пясъчни диги на плажовете Слънчев бряг-север, Слънчев бряг-централен и Слънчев бряг- юг. Същото е положението на плажовете в Поморие.Подобни съоръжения има и във Варна на плаж „Рапонги“, в к.к. „Свети Константин и Елена“ плажове: „Астор Гардън“, „Азалия, „Слънчев ден“ и „Кабакум – Центален“, както и в к.к. „Златни пясъци“– по цялото протежение на плажната ивица. Сравнително малки диги са изградени на плаж „Краево – Централен“. Никъде обаче не са била засечени изкопни действия в морската акватория, затова и констатацията е, че няма нарушение на Закона за водите.", "date": "2019.11.27", "title": "Цялото Черноморие е осеяно с пясъчни диги"}
{"url": "https://offnews.bg/obshtestvo/prezidentat-stefan-danailov-ostava-nash-uchitel-po-neprestoreno-ritca-716334.html", "text": "Стефан Данаилов беше и си остава наш учител по непресторено рицарство. Нашата морална скала, която не отстъпи нито веднъж от достойнството, и на всеки успя да покаже колко силна е светлината на обичта. Това заявява президентът Румен Радев по повод загубата на един от най-обичаните актьори на нашето съвремие – проф. Стефан Данаилов. Държавният глава и вицепрезидентът Илияна Йотова поднасят съболезнования на семейството, близките и приятелите на големия актьор.Едва ли можем да си представим българското кино и театър без неговия талант и обаяние, отбелязва държавният глава и подчертава, че легендарният артист е бил изпълнен с усещане за дълг към околните и не е останал безразличен към ежедневието на българите.„Дано всички, които се докоснахме до силния човек Стефан Данаилов, да сме успели да почерпим поне частица от неговата вяра, енергия, жажда за живот и справедливост, смелост, непримиримост. Дано сме се научили да не се предаваме, да не се страхуваме да казваме със силен глас истините, в които вярваме“, заявява вицепрезидентът Илияна Йотова и посочва, че поколенията българи, имали честта да живеят в едно време с великия Ламбо, са щастливци.Вицепрезидентът припомня думите на актьора „Забранил съм на всички да ме жалят“ и подчертава, че той с ведрото чувство за хумор и непоправим оптимизъм винаги е преминавал изпитанията на съдбата.", "date": "2019.11.27", "title": "Президентът: Стефан Данаилов остава наш учител по непресторено рицарство"}
{"url": "https://offnews.bg/ikonomika/nova-gazova-vrazka-v-evropa-udria-tcenite-na-gazprom-716340.html", "text": "Интерконекрът, който ще свърже Финландия и Естония през януари, ще отслаби позицията на Газпром в региона на Балтийско море и може да доведе до ценова конкуренция, заявиха собствениците на газопровода, предаде Ройтерс. Газопроводът Balticconnector ще помогне на Финландия да диверсифицира доставките на газ, които са единствено от Русия, и също така ще може да изпомпва газ до Прибалтика, и да извършва доставки втечнен газ (LNG), произведен от литовския терминал в Клайпеда.Въпреки че тръбата ще бъде отчасти запълнена с руски газ, в проекта ще инвестира предимно от Европейския съюз, които ще осигури 75% от общите разходи, които са 300 млн. евро. Собствениците на новата връзка, финландската компания Ваltіс Соnnесtоr и естонската Еlerіng ще финансират останалата част.  Поради липсата на други доставки от тръбопроводи в Европа при откриването на Balticconnector, ще се осигури доставка само на газ от руски входни точки във Финландия и Прибалтика, както и втечнен природен газ, идващ от Kлaйпeдa или от подземното газонаходище на Литвия Incukalns. Цените на суровината са различни по договорите за доставка с Финландия и Прибалтика, а стойността на вечнения газ варира спрямо глобалния пазар.Увеличението на предлагането на LNG вече намали дела на Газпром на европейския пазар. Собствениците на тръбата заявиха, че Газпром може да наложи промени в цените във Финландия, за да се конкурира с LNG.  \"Договорите на Газпром са рaзлични за различните страни, което води до конкуренция\", коментира Еркиу Сап, мениджър за развитие на пазара в Elering. Изпълнителният директор на  Ваltіссоnnесtоr Xepĸo Πлит също очаква по-ниски цени от Газпром. Предвижда се свързващият тръбопровод между Литва и Полша, GIPL, да бъде завършен до края на 2021 г., осигуряващ физически достъп до газовата инфраструктура в Централна Европа.Така цените на Газпром могат да бъдат подложени на допълнителен натиск от 2022 г.Заместник-директорът на Руския национален фонд за енергиина сигурност Алексей Гривач заяви, че не се очаква активно използване на капацитета на Balticconnector. Дaннитe нa компанията показват, че Газпром е изнесъл 2,6 млд. кубически метра газ за Финландия през 2018 г., 1,3 млд. кубически метра за Латвия, 1,4 млд. кубически метра за Литва и 0,4 млд. кубически метра за Естония.", "date": "2019.11.27", "title": "Нова газова връзка в Европа удря цените на Газпром"}
{"url": "https://offnews.bg/sviat/den-na-traur-v-albania-za-zhertvite-na-razrushitelnia-trus-716302.html", "text": "Ден на траур в памет на е обявен днес в Албания. Поне 21 души загинаха при опустошителния трус в страната вчера. Знамената ще бъдат спуснати наполовина. Училищата ще бъдат затворени. На правителственото заседание днес министър Екатерина Захариева ще внесе извънредно предложение за отпускането на 200 хил. лева помощ за албанското правителство за справяне с последствията, след като десетките трусове, започнали часове след полунощ на 26 ноември, отнеха човешки живот, раниха над 100 души, разрушиха сгради и пътища.Следващите два дни - 28 и 29 ноември, са национални празници в Албания - Ден на независимостта и Ден на освобождението.", "date": "2019.11.27", "title": "Ден на траур в Албания за жертвите на разрушителния трус"}
{"url": "https://offnews.bg/obshtestvo/pochina-stefan-danailov-713410.html", "text": "\"Ако падна духом, по-добре да си вървя\", това каза Стефан Данаилов в последното си интервю, а днес си тръгна. Дали към любимата Мария, или към любимото море...Именно на морето се случи инцидентът, дал началото на края, който Ламбо бореше с нечовешки усилия и воля.Данаилов е издъхнал тази нощ в 00.15 ч., съобщиха от Военномедицинска академия, само 12 дни преди да навърши 77 години.\"Най-страшните възможни неща ми се случиха през тези 5 години. Но няма да им се дам. Връщам се към живота\", това каза наскоро актьорът, визирайки смъртта на съпругата си и коварния лимфом, който го връхлетя.Мъжко момче. Такъв беше Стефан Данаилов на 14, в първата си роля в \"Следите остават\" такъв остана и до последната - в \"Актрисата\". Върна се на сцената след 5-годишно отсъствие с толкова силен заряд и възторг, недостижим дори за младите му колеги.\"Най-страшното за един актьор е да спре да играе. Мери никога нямаше да ми позволи да се отделям толкова дълго от сцената\", призна Ламбо малко преди премиерата на последния си спектакъл.Прякорът \"Ламбо\", идва от името на баща му. Като дете го наричали Стефан Стьопа, после следват и други прозвища, свързани с ролите му, за да се стигне до достойния \"Мастер\", даден му от признателните студенти.Роден е на 9 декември 1942 г. в София. Майка му Евдокия Данаилова е от Ловеч, а баща му полк. Ламби Данаилов  от Родопите, с. Райково, сега квартал на Смолян. Сестра му Росица Данаилова, също актриса, почина в края на миналата година.През 1963 г. е приет в класа по актьорско майсторство на проф. Стефан Сърчаджиев. След неговата смърт Данаилов учи при Методи Андонов и проф. Анастас Михайлов.Първите му роли в киното са във филмите „Понеделник сутрин“, „Морето“ и „С дъх на бадеми“. Популярността му обаче избухва с телевизионния сериал „На всеки километър“ (1969). По-важни роли:Яша (“Вишнева градина”); Тригорин (“Чайка”); Бирон (“Напразните усилия на любовта”); Хамлет (“Хамлет”); Шейлок (“Венецианският търговец”); Фердинанд (“Коварство и любов”); Камий Демулен (“Смъртта на Дантон”); Стайлс (“Сизве Банзи е мъртъв”); Алеко (“Щастливецът иде”); Адолфус Казънс (“Майор Барбана”); Алфред Дулитъл (“Пигмалион”); Чатски (“От ума си тегли”); Сашо (“Нощем с белите коне”); Дон Жуан (“Дон Жуан”); Николай Ставрогин (“Бесове”); Алесандро Медичи (“Лоренцачо”); Дантон (“Смъртта на Дантон”); Виктор Франц (“Цената”); Дон Кихот (“Дон Кихот”); Стефан Драгоданоглу (“В полите на Витоша”); Хари Кетъри (“Човекът, който прави дъжд”); Абел Знерко (“Енигматични вариации”) и др.Актьор във филмите:“Следите остават”; “Инспекторът и нощта”; “Понеделник сутрин”; “Мълчаливите пътеки”; “Морето”; “С дъх на бадеми”; “Първият куриер”; “На всеки километър”; “Князът”; “Черните ангели”; “Няма нищо по-хубаво от лошото време”; “Обич”; “Нона”; “Иван Кондарев”; “Къщи без огради”; “Зарево над Драва”; “На живот и смърт”; “Сватбите на Йоан Асен”; “Този истински мъж”; “Началото на деня”; “Войникът от обоза”; “Самодивско хоро”; “Вината”; “Допълнение към закона за Защита на държавата”; “Петимата от РМС”; “Година от понеделници”; “Юлия Вревска”; “Умирай само в краен случай”; “Насрещно движение”; “Топло”; “Мигове в кибритена кутийка”; “От нищо нещо”; “Кръвта остава”; “Дами канят”; “Търновската царица”; “Кристали”; “Еесенно слънце”; “24 часа дъжд”; “Равновесие”; “Голямата игра”; “Една одисея в Делиормана”; “Тази кръв трябваше да се пролее”; “Борис І”; “Маневри на V етаж”; “Мъгливи брегове”; “Ешелоните”; “Три Марии и Иван”; “Поема”; “Мечтатели”; “Небе за всички”; “Левакът”; “Не се мотай в краката ми”; “Дом за нашите деца”; “Време за път”; “Неизчезмащите”; “Защитете дребните животни”; “Черните рамки”; “Под игото”; “Бащи и синове”; “Карнавалът”; “Живей опасно”; “Искам Америка”; “Берлинка конспирация”; “Червената мишена”; “Престъпление от страст”; “Октопод 7” (Италия); “Рекет”; “Дон Кихот се завръща”; “Дълбоко в сърцето”; “Испанска муха”; “След края на света”; “Версенжеторикс” (Франция) и др.Следват наградите:Заслужил артист (1975).Народен артист (1983).Специалната награда на журито за филма „На всеки километър“ на ФБФ (Варна, 1969)Голямата награда за мъжка роля от журито за ролята на Светослав Тертер във филма „Князът“ на ФБФ (Варна, 1970).Голямата награда за мъжка роля от журито за ролята на Пантер във филма „Черните ангели“ на ФБФ (Варна, 1970).Награда „Квиети“ – (Прага, Чехословакия 1970)Лауреат на Димитровска награда с колектив (1971) – за участието си във филма „На всеки километър“.[5]Първа награда „Златен Лачено“ на МКФ (Авелино, Италия 1971)Голямата награда на МКФ (Карлови Вари, Чехословакия 1970).Най-популярен актьор в Чехословакия (1977).Втора награда за мъжка роля за ролята на Стайлз в пиесата „Сизве Банзи е мъртъв“ на I национален преглед на камерните театри (1977).Голямата награда „Златната роза“ за филма Борис I на ФБФ (Варна, 1984).Награда на зрителите и на Министерството на народната просвета за филма Борис I на ФБФ (Варна, 1984).Носител е на Аскеер за поддържаща мъжка роля в „Лоренцачо“ (1992).Орден „Стара Планина“ за принос в българската култура (2002).Наградата „Паисий Хилендарски“ на Министерството на културата за изключителен принос в българската култура (2002).Награда „Икар 2005“ на Съюза на артистите в България – за цялостен принос в сценичните изкуства (27.03.2005 г.)Годишна награда на Асоциация „Академика 21“ за 2007 г. – за изключителен принос за развитието и утвърждаването на българското киноизкуство като актьор и педагог (06.03.2008 г.)Голямата награда „Золотая муза“ – за приноса му в развитието на културните отношения между България и Русия (08.03.2008 г.)Награда на Българската филмова академия за цялостно творчество (2014)„Аскеер“ – за цялостен принос към театралното изкуство (2015)Орден „Златен век“ с огърлие от Министерството на културата – за цялостен принос в областта на културата (09.12.2017)Политическа кариераСтефан Данаилов е делегат е на 44-тия (2000), 45-тия (април 2005) и 46-тия (декември 2005)конгрес на БСП. В периода 2005 – 2009 г. при управлението на коалиционно правителство на БСП, ДПС и НДСВ е министър на културата. На 13 септември 2011 г. е кандидат за вицепрезидент с кандидат за президент Ивайло Калфин от БСП.\"Забранил съм на всички да ме жалят\", казваше Стефан Данаилов, въпреки сериозните здравословни проблеми през последните години, и с усмивка си спомняше за вечното сравнение с Ален Делон: \"Обичам жените, винаги съм ги обичал и уважавал, но не съм плейбой.\" \"Животът преминава много бързо, искам да ме запомнят като актьор\", каза Ламбо и замина при своята Мери, която най-накрая му позволи да напусне сцената.", "date": "2019.11.27", "title": "Почина Стефан Данаилов"}
{"url": "https://offnews.bg/protesti/protestat-sreshtu-valeri-simeonov-blokira-za-kratko-orlov-most-716379.html", "text": "Майките на деца с увреждания от гражданската инициатива \"Системата ни убива\" излязоха и тази вечер на протест срещу избора на Валери Симеонов за зам.-председател на парламента.Протестът, подкрепен от автошествие в центъра на София под надслов \"Оставка за всички\", за кратко блокира Орлов мост.\"Абсурдно е лицето на омразата, олицетворението на циничната политическа арогантност и самозабравяне да представлява българския парламент. Недопустимо е управлението, съдбата и имиджът на страната отново да зависят от нестабилните настроения и интереси на този коалиционен партньор с нищожна електорална подкрепа. Настояваме за неговата незабавна оставка, или оставката на Народното събрание, което с този си нелеп „избор\" демонстрира пълна липса на морал и елементарно зачитане на достойнството на суверена\" - заявиха демонстрантите от гражданската инициатива \"Системата ни убива\".Те са категорични, че няма да спрат серията си от протести, докато Валери Симеонов не напусне поста на зам.-председател на НС. Готови са и за гражданско неподчинение.В началото на днешния протест майките оставиха цветя на стълбите на Народното събрание - в памет на големия български актьор Стефан Данаилов.", "date": "2019.11.27", "title": "Протестът срещу Валери Симеонов блокира за кратко Орлов мост"}
{"url": "https://offnews.bg/zdrave/ananiev-nito-edno-dete-niama-da-ostane-bez-svoevremenno-okazana-medit-716380.html", "text": "Създадена е необходимата организация, така че нито едно дете да не остане без да му е оказана в пълен обем и навреме необходимата медицинска помощ. Това заяви Кирил Ананиев на брифинг по повод преустановения спешен прием в СБАЛДБ \"Проф. Иван Митев\".Спешният прием и лечението на деца, при които се налага провеждането на интензивно лечение и дихателна реанимация, от днес се осъществяват от УМБАЛСМ „Н. И. Пирогов\", Национална кардиологична болница и УМБАЛ „Александровска\". \"Назначих цялостна проверка на Педиатрията, за да се установи реалното състояние на лечебното заведение, включително кадровата и техническа обезпеченост\", каза още министърът. Министърът подчерта, че проверката трябва да изясни от какви специалисти се нуждае болницата, има ли проблеми с оборудването, за да се предприемат адекватни мерки.Ананиев съобщи, че Центърът за спешна помощ в столицата поема транспортирането на деца в спешни състояния, до най-близкото лечебно заведение с необходимото ниво на компетентност.„Този ред е разписан нормативно - в случай че една болница, поради каквито и да е причини, няма възможност да окаже на пациентите си необходимата медицинска грижа, незабавно трябва да бъде информирана съответната регионална здравна инспекция и да се организира приемът на пациентите в други лечебни заведения със съответстваща компетентност. През годините това се е налагало неведнъж и винаги сме успявали да преодолеем тези ситуации. Сигурен съм, че и този път ще се справим\", заяви още министър Ананиев.", "date": "2019.11.27", "title": "Ананиев: Нито едно дете няма да остане без своевременно оказана медицинска помощ"}
{"url": "https://offnews.bg/112/otkriha-protivotankova-mina-v-moreto-mezhdu-aheloj-i-pomorie-716381.html", "text": "В морето, на един метър от брега между Ахелой и Поморие, е открита противотанкова мина ТМ 57.Специализиран екип от военно формирование 32 890 – Бургас от състава на Военноморските сили днес е унищожил мината.Същевременно от пресцентъра на министерството на отбраната съобщават и за още един боеприпас, обезвреден днес.Става дума за невзривен 122-мм боеприпас, открит в района на учебен полигон „Сливница“. Боеприпасът ще бъде унищожен при спазване на всички необходими мерки за безопасност.", "date": "2019.11.27", "title": "Откриха противотанкова мина в морето между Ахелой и Поморие"}
{"url": "https://offnews.bg/izvan-terena/ivan-tenchev-e-noviat-nositel-na-nagradata-za-sportna-zhurnalistika-b-716358.html", "text": "Иван Тенчев е новият носител на наградата за спортна журналистика „Братя Ексерови“.На тържество в Музея на спорта главният редактор на списание „ClubS1” получи приза от миналогодишния носител на отличието Петър Бакърджиев от спортната редакция на bTV.Дългогодишният коментатор на Формула 1 по телевизията е 36-ият носител на наградата, която се дава за 18-а година. Жури, съставено от досегашните наградени журналисти, гласува за това кой да бъде отличен.Наградата „Братя Ексерови” носи имената на братята Митьо и Никола Ексерови – двама от големите спортни журналисти на XX век.Митьо Ексеров (1933-1981) работи във вестник „Народна младеж” и седмичника „Старт”. Никола Ексеров (1942-1999) също е част от екипа на „Народна младеж”, от началото на 70-те до началото на 90-те години е коментатор в Българска национална телевизия, а в периода 1996-1999 г. е пресаташе на Българския футболен съюз.Досегашните призьори2002 г. Асен Спиридонов - БНТ, Асен Виденов - \"7 дни спорт\"2003 г. Калин Катев - БНР, Витомир Саръиванов - БНТ, Красимир Георгиев - \"7 дни спорт\"2004 г. Томислав Русев - радио \"Гонг\", Петър Василев - БНТ, Румен Пайташев - свободна практика2005 г. Валентин Серафимов - БТА, Борис Касабов - \"Ринг\", Станил Йотов - \"Дневник\"/\"Капитал\"2006 г. Катерина Манолова - \"7 дни спорт\", Борислав Нинов - БНР, Веселин Василев - \"Диема\"2007 г. Георги Филипов - \"Сега\", Николай Александров - \"Дарик\", Иван Чешанков - \"Евроспорт\"2008 г. Боряна Тончева - БНТ, Светослав Табаков - \"Дарик\", Павел Колев - \"Макс\"2009 г. Борислав Борисов - \"Диема\", Сашо Диков - телевизия \"Канал 3\", Стефан Стоянов - \"Дарик\"2010 г. Миляна Велева - ТВ7, Николай Кръстев - \"Труд\"2011 г. Камен Алипиев - БНТ, Ивайло Герчев - БНР, Едуард Папазян - \"24 часа\"2012 г. Никола Ибришимов - БНТ2013 г. Петър Виденов - \"Нова спорт\"2014 г. Йордан Божинов - \"Евроспорт\"2015 г. Владислава Лазарова - свободна практика2016 г. Желю Станков - в. Тема спорт2017 г. Делян Кючуков - в. Сега2018 г. Петър Бакърджиев – bTV2019 г. Иван Тенчев – сп. „ClubS1”", "date": "2019.11.27", "title": "Иван Тенчев е новият носител на наградата за спортна журналистика \"Братя Ексерови\""}
{"url": "https://offnews.bg/futbol/tcska-pochete-pametta-na-lambo-716332.html", "text": "От ЦСКА отдадоха почит на починалия днес легендарен български актьор Стефан Данаилов с емоционално послание в клубния сайт на \"червените\". Ламбо ни напусна днес на 76-годишна възраст.  Той издъхна след дълго лечение във ВМА. Данаилов бе приета там заради проблеми с белите дробове. Преди време легендата претърпя операция на тазобедрена става, която счупи при подхлъзване. Страдаше и от паркинсон. Лекарите прецениха, че е разумно да го поставят в медикаментозна кома. Появи се информация, че той е излязъл от комата и е добре, но в последствие нещата са се усложнили. \"\".Новината за смъртта на легендата очевидно е минала и отвъд границите на страната ни. Бившият футболист на ЦСКА Жуниор Мораес, който в момента защитава цветовете на Шахтьор Донецк също отдаде почит.Нападателят публикува в официалния си профил в социалната мрежа Фейсбук архивна снимка на Ламбо, който е в компанията на легендата на \"армейците\" Петър Жеков.", "date": "2019.11.27", "title": "ЦСКА почете паметта на Ламбо"}
{"url": "https://offnews.bg/obshtestvo/polfrijman-sreshtna-pravosadnia-ministar-na-ploshtada-i-go-pita-za-cho-716382.html", "text": "Предсрочно освободеният австралиец Джок Полфрийман е поставил въпроса за човешките права в затворите на случайна среща на площад \"Батенберг\" с правосъдния министър Данаил Кирилов.Това става ясно от публикация във Фейсбук страницата на Българското затворническо сдружение. От сдружението твърдят, че Полфрийман и Кирилов са провели \"бърза дискусия по въпросите за човешките права в българската затворническа система\".От снимка във Фейсбук страницата на организацията става ясно и че австралиецът се е включил в днешния протест на КТ \"Подкрепа\" под надслов \"Болните работници не са престъпници!\". КТ \"Подкрепа\" настоява работодателите да поемат поне първите 5 дни от болничните и да изплащат 100% от трудовото възнаграждение през този период.\"Затворниците също са работници. Лишените от свобода работници подкрепят призива да защитим първия ден болничен\" - категорични са от Българското затворническо сдружение.", "date": "2019.11.27", "title": "Полфрийман срещна правосъдния министър на площада и го пита за човешките права в затворите"}
