{"url": "https://m.offnews.bg/news/Futbol_18793/Shef-na-Levski-napadna-Trasta-razvalial-imidzha-na-kluba_657636.html", "text": "Изпълнителният директор на Левски Красимир Иванов излезе с изявление, адресирано до тръст \"Синя България\" в отговор на последните изявления, които от фенската организация разпространиха до медиите.Чрез клубния сайт Иванов предупреди председателя на УС на тръста Васил Колев, че с острите си призиви ощетява \"сериозно клуба и многобройните му акционери\". Самият Тръст е акционер.Ето цялото съобщение на Красимир Иванов:", "date": "2017.06.08", "title": " Шеф на Левски нападна Тръста, развалял имиджа на клуба"}
{"url": "https://m.offnews.bg/news/Offnews_2/Kukeri-povezhdat-prajda-shte-goniat-zliia-duh-na-homofobiiata-u-nas_657639.html", "text": "Десетото мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели – София Прайд, избира нов подход, с който да извоюва равни права за българската общност. Кампанията тази година е под наслов „Да прогоним предразсъдъците“ и цели да насърчи дискусия за приемането на различните и да покаже красотата на толерантното поведение към хората с нехетеросексуална ориентация.В българските традиции кукерите плашат и прогонват чрез специални магически танци и страшни маски завинаги злите духове и орисници, така че да има богата реколта през следващата стопанска година. Преобразяването на кукерската традиция за София Прайд в цветове и елементи, свързани с ЛГБТИ общността, носи посланието, че усилията трябва да се насочат към премахване на вътрешните ни бариера, а именно — предразсъдъците към различните. С включването на преобразените кукери към шествието, София Прайд 2017 гони злия дух на хомофобията и трансфобията от българското общество.Тази година, освен 10 години София Прайд, страната ни отбелязва и 10 години от присъединяването ни към европейската общност. Десетилетие по-късно много повече хора се осмеляват да бъдат открити за своята сексуалност и полова идентичност, но дискриминацията продължава да е факт и тема, за която не се говори или се отрича. Основната и краткосрочна цел на прайда е не просто равното третиране на ЛГБТИ хората, но и приемането им от страна на обществото. София Прайд настоява за признаване на престъпленията от омраза на основата на сексуална ориентация и полова идентичност в Наказателния кодекс, узаконяване и равнопоставеност на всички семейства, независимо от пола, половата самоидентификация и сексуалната ориентация на партньорите и др.София Прайд 2017 за поредна година е съпътстван от арт седмица и филмов фестивал. Културната програма на шествието представя разнообразна селекция от представления, филми, изложби и книги, посветени на хората с нехетеросексуална ориентация и проблемите, пред които се изправят.София Прайд традиционно се ползва с подкрепата на множество дипломатически мисии, а през годините участие в него са взимали знаменитости от сферата на музиката и хореографията като Мария Илиева, Орлин Павлов, Рут Колева, Иво Димчев, Теди Кацарова и др.", "date": "2017.06.08", "title": " Кукери повеждат прайда, ще гонят злия дух на хомофобията у нас"}
{"url": "https://m.offnews.bg/news/Politika_8/12-mln-lv-otivat-za-ohrana-na-NDK-za-Predsedatelstvoto-7-mln-za_657632.html", "text": "Правителството отпусна 28 млн. лева, които ще отидат основно за ремонти и системи за сигурност в НДК за предстоящото Председателство на Съвета на ЕС. С 12 млн. лева с ДДС ще бъде изградена единна глобална система за сигурност предвид повишени изисквания за сигурност, за която ще бъде пусната обществена поръчка, обясни след края на заседанието на Министерския съвет министърът за Председателството Лиляна Павлова.Системата за сигурност ще включва система за видеонаблюдение, система за управление и контрол на достъпа, допълнителна система, в която да са обвързани тези системи, уточни Павлова.7 млн. лева са отпуснати за увеличение на капитала на НДК, като сумата е одобрена в предишното увеличение на капитала, но не е отпусната в пълен размер, поясни Павлова. Още толкова се отпускат за нови ремонти. По думите на Павлова тези средства са за финансиране на всички дейности, които са възникнали допълнително или не са били предвидени в досегашния договор за строителство. 1,8 млн. лева с ДДС пък ще отидат за договора за озвучаване и за оборудване в международния пресцентър, който ще бъде изграден в НДК, тъй като те не са били предвидени в досегашния договор. ", "date": "2017.06.08", "title": " 12 млн. лв. отиват за охрана на НДК за Председателството, 7 млн. - за нови ремонти"}
{"url": "https://m.offnews.bg/news/Obshtestvo_4/Sofiia-prajd-skara-SOS-savetnichka-kani-Fandakova-na-gej-parada_657644.html", "text": "Столичният кмет Йорданка Фандъкова да се включи в София прайд в събота. Това призова общинската съветничка Марта Георгиева(ДСБ) от името на групата на Реформаторския блок в Столичния общински съвет. Тя уточни, че с изказването си не ангажира всички членове на РБ в общината, от думите й се разграничи Антон Койчев(СДС). Председателят на групата на ГЕРБ в СОС Малина Едрева изрази несъгласие с това да се казва кой къде трябва да присъства и да се отправят подобни призиви. Против демонстрацията на сексуалност се обявиха от БСП. Прайдът или гей парадът, който организират всяка година в София, е агресивна демонстрация и тя дразни, каза общинският съветник от групата на БСП Лява България Николай Николов. \"С колегите от групата на БСП Лява България в СОС сме против провеждането на прайда в тази му форма, заяви Николай Николов. Подобна агресивна показност дразни. Кому е нужно и какво целят тези хора? Тази демонстрация настройва всички останали срещу тях. Да не говорим, че Столична община е принудена да отдели голям ресурс за охрана на този гей парад, който блокира центъра на София за няколко часа. Освен това, на този парад много от \"участниците\" са на възраст между 13 и 15 години, тоест непълнолетни са\".Според общинския съветник от групата на социалистите, ако различните наистина търсят вариант да защитят правата си, прайдът не е подходящият начин. \"Тези хора се събират един ден в годината и си правят купон, коментира още той. - Ако искат да се борят за правата си, какво им пречи да го правят във всичките дни от годината. Хомосексуалността в България не е забранена и не се преследва от закона, колкото и да се опитват да се изкарат онеправдани и жертви. Твърдят, че това бил единственият ден в годината, в който могат да се покажат, без да се притесняват. Това изобщо не е вярно. Никой не им пречи да го правят постоянно, стига да не ни го натрапват и да спазват законите в държавата\". С тези думи общинският съветник и председател на „Патриоти за София“ Карлос Контрера се обърна към колегите си в Общинския съвет на столицата по време на днешната сесия. Всяка година сме принудени да се занимаваме с т.нар. „София прайд“. Или по-скоро те ни занимават със себе си, без наше желание. Ясно е, че този парад с определено политически привкус, натрапващ на всички някакви гей ценности и твърдения, че на този свят освен мъже и жени има още десет вида полове, е провокация. Провокация към обществото, към институциите. Някои биха казали – няма нищо лошо в провокациите. Не, има лошо, има, защото всяка година ние сме свидетели и под натиска на обстоятелствата принудени да се разправяме с претенциите на една малка и креслива либералстваща групичка, продължи Контрера.За „Патриоти за София“ основният проблем е политически, обясни съветникът. И той се корени в това, че политическите партии отказват да вземат ясно и окончателно решение подкрепят ли този парад или не.Ние, патриотите, казваме ясно и публично – не го подкрепяме, декларира председателят на „Патриоти за София“ от трибуната в Столичния общински съвет. Според него мълчанието по темата е вредно и опасно и за обществото, и за институцията, която представляват съветниците.  допълни Контрера. ", "date": "2017.06.08", "title": " София прайд скара СОС, съветничка кани Фандъкова на гей парада"}
{"url": "https://m.offnews.bg/news/Obshtestvo_4/13-dushi-sa-zadarzhani-v-DAI-zaradi-koruptciia_657635.html", "text": "13 души са задържани при акция на ГДБОП в Държавната автомобилна инспекция в София по схема за корупция, съобщи БНТ, позовавайки се на главния секретар на МВР Младен Маринов. По информация на БНТ шефът на ДАИ не е сред задържаните.По непотвърдена информация има съмнения за продажба на шофьорски книжки на цена между 2000 и 4000 лева. Иззети са компютри и документи, а сградата на ДАИ е запечатана.В момента, тъй като операцията е изключително сложна и мащабна, не мога да ви дам конкретна информация. Има към момента 13 задържани лица, но може част от тях да преминат в друго качество. Така че всяка една информация към момента няма да е конкретна и последна. Предполагам, че като приключат процесуално-следствените действия под ръководството на Специализираната прокуратура в крайна сметка те трябва да вземат решение до каква степен и какво да бъде оповестено като резултат, заяви Младен Маринов пред националната телевизия.", "date": "2017.06.08", "title": " 13 души са задържани в ДАИ заради корупция"}
{"url": "https://m.offnews.bg/news/Turizam_75/Angelkova-poiska-ostavkata-na-Blagoj-Ragin_657643.html", "text": "Министърът на туризма Николина Ангелкова поиска оставката на председателя на Българската хотелиерска и ресторантьорска асоциация Благой Рагин, съобщи БГНЕС.Това се случва ден след като Рагин направи изключително неуместно изказване как не трябва да говорим много-много за инцидента, при който камериерка бе изритана в главата от шведски турист, тъй като скандинавците били горди хора и имало опасност да ги загубим като летовници, а те плащали добре. Думите му предизвикаха лавина от недоволство в социалните мрежи. Присмяха им се дори и медиите в Швеция.Тя посочи, че Министерство на туризма се разграничава от изказванията на Рагин.Според Ангелкова на първо място сме длъжни да защитаваме интересите на работещите в сектора на туризма и не само там, на всеки един човек, който е подложен на такава незаслужена агресивна проява.Попитана дали се притеснява държавата, че ще разсърди шведите и няма да дойдат на нашето море, Ангелкова посочи - ", "date": "2017.06.08", "title": " Ангелкова поиска оставката на Благой Рагин"}
{"url": "https://m.offnews.bg/news/Futbol_18793/Obshtinata-spira-parite-Neftohimik-falira_657641.html", "text": "Идва краят на поредният Нефтохимик! Община Бургас няма да осигурява средства до края на тази година. Днес е имало срещу между кмета на града Димитър Николов и представители на клубното ръководство, твърди Котаспорт. Тимът изхарчи куп пари, но изпадна.На нея Николов е казал, че през сезона са дадени под една или друга форма значителни средства на клуба и повече няма възможности за прилагане на подобна логистика. Той е насочил представителите на Нефтохимик към спортната комисия, която работи като орган на местния парламент.Средствата обаче, която тя може да отпусне обаче са изключително ограничени. За този година парите са вече разпределени, като резервният фонд от 200 хиляди лева е почти наполовина изразходван.В същото време главният спонсор Павел Бошнаков не е дал ясна позиция, дали ще налива пари в клуба. Той е осигурил над 1 милион лева за миналия сезон. Така положението пред бургаския клуб става много заплетено и сложно. Ако не се намери финансиране, не е ясно дали отборът ще може да започне лятна подготовка.Припомняме, Нефтохимик едва се спаси от изпадане във \"В\" група преди година, но беше качен в \"А\" благодарение на новия формат. Затова имаше политическа благословия \"отгоре\", подчертаваме, от цялата история особено щастлив не остана кметът Димитър Николов. ", "date": "2017.06.08", "title": " Общината спира парите, Нефтохимик фалира"}
{"url": "https://m.offnews.bg/news/Kultura_33/Shampion-po-Cosplay-i-naj-dobrite-grafiti-artisti-v-Evropa-idvat-za-An_657645.html", "text": "Първото Comic Con събитие у нас става все по-голямо и цветно. Освен с вече обявените актьори от сериалите „Игра на тронове“ и „Дневниците на вампира“, на Aniventure Comic Con феновете ще могат да се срещнат и с едни най-добрите артисти в други две сфери. Европейският Cosplay шампион, родената в Чехия GERMIA, ще представи най-добрите си костюми на сцената на фестивала и ще изнесе специален панел. Печелила е турнири като Road to BlizzCon, Dreamhack и, разбира се, Euro Cosplay 2016. Освен всичко друго, Germia е и професионален геймър, който се състезава за eSuba.Ladies.Освен Cosplay, комикси, срещи с популярни личности и гейминг, Aniventure Comic Con ще предложи и неочаквано добра комбинация от европейска графити култура. За специалните гости на фестивала Mr. Woodland (Германия), BOOGIE (Швейцария) и Brus (Италия) ще бъде отделена стена с дължина 50 метра, която ще трябва да превърнат в обща рисунка с история. Предвидени са и майсторски класове, както и множество практически уроци за различни техники в рисуването.Mr. Woodland е немски художник, илюстратор и графити артист, познат в света на уличното изкуство с огромните си мюръли (мюръл - голяма рисунка създадена директно върху стена на сграда или друга постоянна повърхност) с човешки фигури и животински характери, които винаги разказват история. От началото на юни до края на септември Mr. Woodland обикаля най-големите графити фестивали по света като специален гост, а през останалото време ръководи собствено студио за графичен дизайн в Мюнхен.Второто голямо име, което ще посети страната ни за първи път, е артистът с псевдоним Boogie. Роден в Германия, но в момента живее и твори в Швейцария. Стилът му е разпознаваем с детайлните и изчистени графити-букви, преплетени в цветни изображения. Редовен участник е на големите фестивали в Русия, Италия, Таити, Мексико, а сега идва и в София за свой майсторски клас по време на Aniventure Comic Con.Третият гостуващ участник на фестивала е добре познатият на българската публика Brus от Италия. Той е и един от авторите на големия мюръл графит, изрисуван на охладителната кула на ТЕЦ София.Точно срещу гостуващото трио, в специалната зона на NESCAFÉ® 3in1, най-добрите графити артисти от България ще рисуват на тема “Супергероите на България”. Най-добрите трима, според международното жури, ще получат парични награди, а за всички участвали ще има специална награда от. Регистрацията за конкурса ще намерите на този линк - https://www.comiccon.bg/graffitiЗа най-малките и за онези, които желаят да научат нещо ново, ще има серия от уроци (workshops), които ще се провеждат от инструкторите на \"Rush\" и в двата дни. Всички нужни материали - спрейове, маркери, значки, шаблони и т.н. ще бъдат осигурени безплатно.Aniventure Comic Con ще се проведе на 9 и 10 септември в Inter Expo Center София и ще срещне феновете с актьори от любими сериали, автори на комикси и косплей звезди от цял свят.Стандартните билети за двата дни на фестивала са на цена 30 лева и можете да ги намерите в OMV, The Mall, билетен център НДК и в мрежата на Eventim.bg, а деца до 7 години ще влизат безплатно с придружител, притежаващ билет.", "date": "2017.06.08", "title": " Шампион по Cosplay и най-добрите графити артисти в Европа идват за Aniventure Comic Con"}
{"url": "https://m.offnews.bg/news/Obshtestvo_4/I-sgradite-po-Dondukov-sas-zadalzhitelni-tcvetove-kato-po-Grafa_657652.html", "text": "Столична община търси вариант да се изгради велоалея по бул. „Княз Ал. Дондуков“ по възлагане на кмета Йорданка Фандъкова след отказа на Министерство на културата да съгласува внесения проект за реконструкция на булеварда и становището за запазване на паветата, съобщиха от \"Московска\" 33. Проектът на Столична община предвиждаше изграждане на асфалтови пътни платна в лентите за автомобилно движение с обособяване на асфалтова велоалея и изграждане на паважна настилка на трамвайното трасе. Всички варианти, които се проучват в момента, ще да бъдат обсъдени с представители на велоорганизациите – целта е да се изгради велоалея, ако тя дава максимална сигурност за велосипедистите.След решението на Министерство на културата за запазване на паважната настилка Столична община изиска от фирмата-изпълнител да приложи нов за градските условия метод на подредба на паважа. Технологията, която ще се приложи, е с полагане на циментова стабилизация, върху която ще се положи пясъчно легло от 15 см, върху което ще се реди паважната настилка. Тази технология се прилага при строителство на пътища с тежко движение, като циментовата стабилизация играе ролята на основа и на дренаж, който отвежда водата. Общинското дружество „София проект“ преработи проекта, съгласно изискването за запазване на паважната настилка на Министерство на културата. Преработеният проект е внесен в НИНКН за окончателно съгласуване.През това време са възложени доработки на проекта, които да включат обособяването на велоалея, перони на трамвайните спирки и трамвайни ограничители. След изготвяне на доработките по чл. 154 ал. 5 от ЗУТ Общинският експертен съвет по устройство на територията ще приеме окончателните варианти, които ще бъдат изпълнени при реконструкцията на бул. „Дондуков“ в участъка от бул. „Васил Левски“ до Младежкия театър.По искане на кмета на София Йорданка Фандъкова предстои да бъде възложено изработването на цялостно силуетно проучване на бул. „Дондуков“.Столична община подготвя промени в Закона за устройство и застрояването на СО, с които да направи задължителни насоките по отношение на цветови решения за фасадите на сградите, фасадно осветление, места за реклама, климатични системи и др., които са елементи от силуетните планове. Като пилотен проект беше изработен силуетен план на ул. „Граф Игнатиев“.В момента се извършва премахване на релсовия път по ул. „Кракра“ и предстои подмяна на канализацията в обхвата на обекта от „Софийска вода“. ", "date": "2017.06.08", "title": " И сградите по \"Дондуков\" със задължителни цветове като по Графа"}
{"url": "https://m.offnews.bg/news/Turizam_75/Ragin-pred-OFFNews-S-goliama-radost-davam-ostavka-no-biah-okleveten_657650.html", "text": "С голяма радост ще си дам оставката като председател на Българската хотелиерска и ресторантьорска асоциация. Това заяви пред OFFNews шефът на организацията Благой Рагин минути след като Преди ден в интервю за Нова телевизия той заяви, че не трябва да се шуми много около случая с шведския турист, който изрита безпричинно камериерка в главата, за да не загубим скандинавските летовници, които били горди хора. Днес обаче Рагин каза пред OFFNews, че се чувства \"оклеветен и невинен\", тъй като медиите от отговори на четири въпроса сглобили манипулативни информации.Рагин обясни, че хотелиерите, които посрещат скандинавски туристи, са го помолили да не се преекспонира случая, тъй като трудно се върнали на да почиват у нас, след като ги нямало в продължение на няколко години.Българската хотелиерска и ресторантьорска асоцициация (БХРА) е учредена през 1993 г. като сдружение с идеална цел. Основна ѝ задача е подпомагане на развитието на хотелиерството и ресторантьорството, подкрепа на предприемачеството и частната инициатива, както и на туристическия бизнес в България.Организацията e член на Международната хотелиерска и ресторантьорска асоциация /International Hotel & Restaurant Association - IH&RA/. Освен това членува и в Балканския алианс на хотелиерските асоциации (Balkan alliance of hotel associations - BAHA).От 1996 г. БХРА връчва Годишни награди за най-добри постижения в областта на хотелиерството, мениджмънта, ресторантьорството, инвестициите и др., а от 2002 г. асоциацията е съорганизатор на Годишния национален конкурс “Готвач на годината” заедно с Варненската асоциация на хотелиери и ресторантьори (ВАРХ).", "date": "2017.06.08", "title": " Рагин пред OFFNews: С голяма радост давам оставка, но бях оклеветен"}
{"url": "https://m.offnews.bg/news/Politika_8/Radev-otkazal-da-obzhalva-reshenieto-na-sada-za-stenogramata-KTB_657648.html", "text": "Президентът Румен Радев няма намерение да обжалва решението на съда, с което администрацията му беше задължена да публикува стенограмата от КТБ от 29 юни 2014 г.Сайтът \"Биволъ\" по чието искане за предоставяне на стенограмата беше заведено делото, съобщи на страницата си във Фейсбук, че Радев е изразил мнение, че ще се съобрази с решението на съда. Административният съд в София задължи администрацията да обяви стенограмата, а Радев каза, че е разпратил писма до участниците в разговорите при Росен Плевнелиев дали дават съгласието си тя да бъде оповестена. \"За да се стигне дотук, се мина през 45 отказа и съдебно дело, на което президентът прати двама юрисконсулти с 10 страници писмена защита. След като решението влезе в сила и поискахме от съда изпълнителен лист, изведнъж настъпи този катарзис\", обявиха от \"Биволъ\".  Междувременно съдът задължи президента да предостави и втората стенограма - от Консултативния съвет за национална сигурност при президента, състоял се на 14 юли 2014 г.Адвокат Александър Кашъмов, който води делата, коментира в сряда, че въпреки че и двете стенограми съдържат обсъждания на политиците по казуса КТБ, първата от тях бе отказана от президентството като професионална тайна по Закона за кредитните институции, а втората – като държавна тайна.Преди месец съдът прие, че отказът да се предостави документът от 29 юни 2014 г. е незаконосъобразен, тъй като не става въпрос за информация, придобита за целите на банковия надзор или във връзка с него, а само такава информация представлява професионална тайна по смисъла на закона и обхватът й не може да се тълкува разширително.На срещата всъщност са обсъдени опитите за дестабилизиране на банковата система и необходимите мерки за гарантиране на банковата стабилност в страната. Отделно, според съда, стои въпросът, ако е имало обстоятелства, които да се считат за професионална тайна, те продължават ли да са такава след огласяването им на тази среща.", "date": "2017.06.08", "title": " Радев отказал да обжалва решението на съда за стенограмата \"КТБ\""}
{"url": "https://m.offnews.bg/news/Politika_8/Volen-Siderov-stana-shef-na-parlamentarnata-grupa-na-Patriotite_657616.html", "text": "Волен Сидеров стана председател на парламентарната група на „Обединени патриоти“. Това съобщи от трибуната на Народното събрание председателят на парламента Димитър Главчев.Решението е взето на заседание на парламентарната група на „Обединени патриоти“ на 6 юни 2017 г.Заместници на Волен Сидеров ще бъдат Валентин Касабов и Искрен Веселинов, а секретари на ПГ на „Обединени патриоти“ са Юлиан Ангелов, Десислав Чуколов и Борис Ячев.Досега Волен Сидеров беше съпредседател на групата заедно с другите двама партийни лидери в коалицията - Валери Симеонов и Красимир Каракачанов, които обаче вече са вицепремиери.", "date": "2017.06.08", "title": " Волен Сидеров стана шеф на парламентарната група на Патриотите"}
{"url": "https://m.offnews.bg/news/Temida_18762/Za-vtori-pat-VSS-pasuva-za-izdiganeto-na-kandidati-za-VAS_657617.html", "text": "За втори път Висшият съдебен съвет (ВСС) пасува за издигането на кандидати за Върховния административен съд (ВАС). Като първа точка в дневния ред от заседанието на Пленума съвета беше заложено номинирането на кандидати за поста. Това обаче не се случи.Право да номинират кандидати имат министърът на правосъдието, който председателства ВСС, най-малко трима членове на Съдийската колегия и Пленумът на ВАС. Това те могат да направят в четири последователни заседания след откриването на процедурата за избор.В две поредни заседания кандидатура не беше издигната.", "date": "2017.06.08", "title": " За втори път ВСС пасува за издигането на кандидати за ВАС"}
{"url": "https://m.offnews.bg/news/Temida_18762/Sadat-reshava-da-ostavi-li-shvedskiia-turist-v-aresta_657614.html", "text": "Районният съд в Несебър ще реши днес дали да остави в ареста шведския турист, който ритна камериерка в главата.Медицинската експертиза на камериерката ще даде яснота по кой член от Наказателния кодекс ще бъде повдигнато обвинение на туриста.Според юристите в такива случаи законът предвижда лишаване от свобода между 3 и 6 години, уточнява БНТ.В сряда пострадалата камериерка Диана даде показания пред следствието, но отказа да говори пред журналистите.За инцидента . Според полицията инцидентът е станал на 3 юни. Тогава шведът ритнал жената, в следствие на което тя изпаднала в безсъзнание.", "date": "2017.06.08", "title": " Съдът решава да остави ли шведския турист в ареста"}
{"url": "https://m.offnews.bg/news/Drugi_18773/Futbolen-shef-spasi-chovek-sled-katastrofa_657615.html", "text": "Първа помощ на жертва в катастрофа оказа шефът на столичния футболен Академик Вихър Данчев. Той пътувал снощи за баража между ЦСКА 1948 и Брацигово в Самоков.Между планинския град и язовир Искър Данчев се натъкнал на ужасяваща гледка. Току що лека кола се била врязала странично в камион.\"Извадих човека, на пръв поглед нищо му нямаше\", сподели Вихър Данчев пред репортер на OFFNews, \"Изведнъж обаче получи гърч. Линейката пристигна сравнително бързо. Прибра го. Дано всичко се размине само с уплаха\".Колата се врязала в насрещното без видима причина. Предположенията са две. Или автомобилът е поднесъл заради току що започващия дъжд, когато асфалтът е най-коварен. Другият вариант е шофьорът му да е получил гърчовете, още докато управлява.Иначе предницата на автомобила беше жестоко разбита видя репортерът на OFFNews. Шофьорът на камиона беше физически добре.Данчев все пак стигна на трибуните в Самоков, където ЦСКА 1948 се класира за \"В\" група след драма с дузпи срещу Барса от Брацигово.", "date": "2017.06.08", "title": " Футболен шеф спаси човек след катастрофа"}
{"url": "https://m.offnews.bg/news/Futbol_18793/Ot-Angliia-do-Rusiia-vazhiteni-Balgarin-pie-bira-posle-belezhi-gol_657619.html", "text": "Иван Бандаловски засенчи суперзвездите на световния футбол. \"Гардиън\" пусна клипче от подвизите на защитника на Верея в баража за Лига Европа срещу Левски.Бандата, юноша на \"сините\", но в момента привърженик на ЦСКА, не се стресна от хвърлено по него кенче с бира. Той го взе и удари една глътка.Това не попречи на Бандата да бъде в кондиция. Той дори отбеляза изравнителния гол в продължението на редовното време и докара инфаркти сред \"сините\" привърженици. После Бандаловски вкара и при дузпите, но тимът му падна.Клипът на \"Гардиън\" стана хит в световните мрежи. Медиите от Лондон до Русия се скъсаха да го публикуват. Коментарите на привържениците са  възторжени. \"Не се уплаши, а можеше вътре някой да е уринирал\", гласеше едно от мненията.Иван Бандаловски напусна Верея веднага след баража. Той подписа договор с кипърския гранд Анортозис. ", "date": "2017.06.08", "title": " От Англия до Русия възхитени: Българин пие бира, после бележи гол (видео)"}
{"url": "https://m.offnews.bg/news/Temida_18762/Shvedat-ritnal-kamerierka-bil-piian-i-ne-pomni-nishto-ot-intcidenta_657646.html", "text": "Шведският турист, който ритна камериерка в Слънчев бряг, призна, че се срамува от това, което е направил.\"Срамувам се от това, която направих. Бях пиян, не си спомням абсолютно нищо\", обяви на влизане в Съдебната палата в Несебър задържаният Ралф Сундберг, съобщава \"Дарик\".Днес в Районния съд в Несебър трябва да бъде гледана мярката му за неотклонение. Прокуратурата поиска шведът да остане в ареста. 53-годишният Ралф Сундберг беше доведен с белезници при засилени мерки за сигурност. До него не бяха допуснати журналисти. Районът около съда в Несебър беше отцепен от полицейски патрули. Заключението на медицинската експертиза трябва да даде повече яснота за обвинението, което Сундберг ще получи.Заседанието на съда започна с едноличен протест срещу действията на шведа. Областният координатор на Движение „Възраждане“ Владимир Павлов настоя Сундберг да излежи присъдата си в български затвор, ако бъде признат за виновен.\"Станахме роби в собствената си държава. Не може така да ритат нашите майки. Този човек трябва да бъде осъден и на обществено полезен труд в тези хотели, в които има негови сънародници. Нека те да се отнасят по същия начин, както той се отнесе с камериерката\", каза Павлов.Ралф Сундберг нападна камериерка в хотел в Слънчев бряг на 3 юни. Деяна Петкова бе брутално изритана в главата без никаква причина от 53-годишния швед непосредствено след като той пристигнал у нас, показаха кадри от случилото се.", "date": "2017.06.08", "title": " Шведът, ритнал камериерка, бил пиян и не помни нищо от инцидента"}
{"url": "https://m.offnews.bg/news/Sviat-_12/Vzriv-v-amerikanskoto-posolstvo-v-Kiev_657620.html", "text": "На територията на посолството на САЩ в украинската столица Киев е имало взрив. За това съобщава полицията в града, цитирано от руски медии. Според съобщението пет минути след полунощ в дежурната част на полицията е постъпил сигнал за взрив. На място веднага са изпратени оперативно - следствени групи. Проверката показала, че неизвестно лице е хвърлило взривно устройство на територията на дипломатическото представителство.Няма пострадали в резултат на инцидента.Властите в Киев са започнали разследване инцидента като проява на терористичен акт. ", "date": "2017.06.08", "title": " Взрив в американското посолство в Киев"}
{"url": "https://m.offnews.bg/news/Medii_73/Udalzhavat-konkursa-za-generalen-direktor-na-BNT_657621.html", "text": "Съветът за електронни медии (СЕМ) реши да удължи срока на конкурса за нов генерален директор на Българската национална телевизия (БНТ).На последното си заседание медийният регулатор гласува вместо до първоначално обявената дата - 30 юни, да приема документи на кандидатите до 17 юли. Изместват се и останалите дати на конкурс. Допуснатите до процедурата по избор ще бъдат обявени на 8 август; допуснатите до изслушване - на 17 август, а самите изслушвания ще са на 21 и 22 август. Гласуването за нов генерален директор ще се проведе на 23 август.Промяната се налага, за да се осигури достъп до актуална информация за програмното, технологичното и финансовото състояние на обществената медия, с оглед на гарантиране на равнопоставеното участие на кандидатите, посочват от съвета. Във връзка с това СЕМ ще изиска от БНТ отчет за последното шестмесечие, който ще бъде разгледан на 3 юли и публикуван на сайта на регулатора.", "date": "2017.06.08", "title": " Удължават конкурса за генерален директор на БНТ"}
{"url": "https://m.offnews.bg/news/Obshtestvo_4/Bum-na-uhapani-ot-karlezhi-horata-nastoiavat-da-se-praska-pak_657532.html", "text": "значително повече в сравнение с минали годиниОколо 130 души на ден се обръщат към Националния център по заразни и паразитни болести след ухапване от кърлеж, съобщи за OFFNews директорът на центъра проф. Тодор Кантарджиев.Няма точна статистика колко души са ухапани от кърлеж, тъй като не всички са насочвани към центъра от личните си лекари. Много хора дори не търсят лекарска помощ след ухапване.По думите на проф. Кантарджиев  обърналите се към НЦЗПБ тази година са . Пациентите се обръщат към Центъра за изследване на самия кърлеж, за да се установи дали е носител на борелия, която причинява Лаймска болест. По-важно е да се знае, че , което според Кантарджиев прави първото изследване излишно, тъй като не всеки кърлеж, носител на борелия, заразява при ухапване. В същото време кърлеж, който няма борелия, може да предаде други бактериални инфекции, сред които причинителят на Марсилската треска, причинителят на Ерлихиозата и причинителят на Анаплазмозата. Проф. Кантарджиев препоръча след отстраняване на кърлежа и след консултация с личния си лекар пациентът да приема антибиотик, който да покрива всички бактериални инфекции, пренасяни от кърлежи. От началото на годината в страната са регистрирани 54 случая на Лаймска болест. За същия период през изминалата година са регистрирани 86 случая на заболяването. От началото на годината са регистрирани и 22 случая на Марсилска треска при 52 случая за същия период на миналата година. От бум на кърлежи в Борисовата градина около алея \"Яворов\" се оплакаха пред OFFNews столичани, които живеят в района и разхождат всяка сутрин кучетата си там. Те настояват кметът на район \"Изгре\"в да нареди тревните площи да бъдат напръскани отново, за да се спре нашествието на тези паразити по хора и животни. Според експертите дъждовното време благоприятства разпространението на кърлежите. ", "date": "2017.06.08", "title": " Бум на ухапани от кърлежи, хората настояват да се пръска пак"}
{"url": "https://m.offnews.bg/news/Futbol_18793/Diego-Koshta-shokira-Konte-ne-me-iska-v-sastava-si_657624.html", "text": "Нападателят на Челси Диего Коща шокира всички, след като обяви, че няма да остане в тима през следващия сезон.„Антонио Конте ме информира със съобщение, че няма да остана в Челси. Взаимоотношенията ми с треньора бяха лоши през целия сезон. Той бе ясен, че не ме иска в своя състав. Предполагам, че съм направил лош сезон, за да не остана в отбора.Все още съм играч на Челси, защото имам договор с клуба, но Конте не ме иска да бъда част от състава му. Ще си търся нов отбор. Би било много хубаво да се върна в Атлетико Мадрид, но е трудно да не играя 4-5 месеца.Хората знаят, че обичам много Атлетико, харесвам и начина на живот в Мадрид. Ще бъде хубаво да се завърна. Предстои Световно първенство и трябва да обмисля много неща. Аз имам нужда единствено да играя“, каза Диего Коща.Таранът завърши сезона в Премиър лийг с 20 гола и 7 асистенции от 35 мача, които го поставиха на 5-ото място сред голмайсторите в английското първенство.", "date": "2017.06.08", "title": " Диего Коща шокира: Конте не ме иска в състава си"}
{"url": "https://m.offnews.bg/news/Temida_18762/DANS-proveriava-ima-li-koruptciia-pri-stroezha-na-ogradata_657618.html", "text": "По сигнал на прокуратурата ДАНС прави проверка за това има ли корупционно поведение от висши държавни служители във връзка със строежа на оградата на границата. От Върховна касационна прокуратура (ВКП) съобщиха, че на ДАНС е разпоредена проверка на временното възпрепятстващо съоръжение на българо-турската граница. На 10 март 2017 г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда/с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени.От Върховна касационна прокуратура е изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител. Редът и условията за възлагането и изграждането на временно възпрепятстващо съоръжение по българо-турската граница се определя от ПМС № 55/12.03.2015 г., а с допълнителни актове на МС са били одобрени допълнителни разходи /ПМС №19/28.01.2016 г. / и са взети неотложни мерки във връзка с миграционния натиск по границата на Република България /РМС № 17/14.01.2015 г./.С постановление от 28 март 2017 г. ВКП е възложила на Агенцията за държавна финансова инспекция (АДФИ) извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо-турската граница. За проверка на твърденията за корупционни прояви на лица, заемащи висши държавни длъжности и функцията на съоръжението за защита на териториалната цялост на държавата, на 24 април 2017 г. ВКП е възложила на ДАНС извършване на проверка. Възложената от ВКП проверка и инспекция на ДАНС и АДФИ не е приключила.", "date": "2017.06.08", "title": " ДАНС проверява има ли корупция при строежа на оградата"}
{"url": "https://m.offnews.bg/news/Obshtestvo_4/RockSchool-s-kontcert-v-podkrepa-na-Detska-kashta-na-fondatciia-Za_657625.html", "text": "Музикално училище RockSchool организира благотворителен концерт в подкрепа на Детска къща на фондация „За Нашите Деца“, който ще се проведе на 22 юни (вторник) от 18:30 ч. в клуб „Маймунарника“ в София.В концерта ще вземат участие музикални групи, ученици, учители и приятели на RockSchool. Входът за събитието е дарение, а с набраните средства ще бъдат закупени храна и консумативи за децата в Детска къща.Детска къща е място, където бебета, лишени от родителски грижи, могат да получат необходимите грижа и внимание в сигурна, близка до семейната среда.Целта е престоят на децата в къщата да не надвишава 6 месеца, до намирането на трайно решение за бъдещето им – връщане отново у дома, настаняване при близки и роднини, осигуряване на приемно семейство или осиновяване.RockSchool е музикално общество, обединяващо хората, които обичат музиката и не остават безразлични към проблемите в обществото ни.", "date": "2017.06.08", "title": " RockSchool с концерт в подкрепа на Детска къща на фондация „За Нашите Деца“"}
{"url": "https://m.offnews.bg/news/Futbol_18793/Biznesmen-kupi-avtobus-na-Botev-Plovdiv_657630.html", "text": "Освен нова купа във витрината от Ботев Пловдив вече могат да се похвалят и с нов клубен автобус. Припомняме, че старият рейс на пловдивския тим се амортизира и през целия втори полусезон жълто-черните пътуваха с возило под наем.Новият автобус е подарък от пловдивския бизнесмен Петко Ангелов, собственик на голяма транспортна фирма и близък до Палийски, пише ПловдивНюз.Автобусът TEMSA HD 12 днес е приет лично от Палийски и е даден за брандиране. Той ще бъде изцяло боядисан в цветовете на Ботев.На всяка седалка ще бъде поставена емблемата на Ботев. По всяка вероятност до лагера в Банско автобусът ще е готов за ползване. Петко Ангелов е управител на транспортната фирма „Автобусни превози”и собственик на \"Меритранс\".В същото време стана ясно, че новакът в Първа лига Септември привлече един от най-големите таланти на Ботев Пловдив и българския футбол - Крис Добрев.", "date": "2017.06.08", "title": " Бизнесмен купи автобус на Ботев Пловдив"}
{"url": "https://m.offnews.bg/news/Analizi-i-Komentari_65/Velikobritaniia-izbira-koj-shte-pregovaria-za-Brekzit_657590.html", "text": "Днес се провеждат парламентарните избори във Великобритания, а победителят ще води преговорите за Брекзит, които започват след малко повече от две седмици.Именно преговорите за Брекзит посочи премиерът Тереза Мей като причина за изненадващото обявяване на предсрочни избори в страната.Тогава тя подчерта, че решението е в името на стабилността и с цел да се премахне несигурността, защото страната се нуждае от ясно, стабилно и силно лидерство след Брекзит.Заради решението си Тереза Мей беше обвинена, че се опитва да прокара чрез принуда \"твърд Брекзит\".Ако идеята на Мей е била да затвърди позициите си, то тя със сигурност е сгрешила, поне съдейки по социологическите проучвания. Дни преди изборите резултатите от допитванията показаха, че разликата в подкрепата за Консервативната партия на Тереза Мей и Лейбъристката партия на Джереми Корбин се е стопила до малко над 1% при 16 на сто в началото на май. Според последните проучвания партията на Мей ще спечели изборите, но ще загуби мнозинството си в Камарата на общините. Очаква се консерваторите да спечелят 304 мандата в 650-местната Долна камара на парламента. Така за пълно мнозинство няма да им достигнат 22 мандата. Преди обявяването на предсрочните избори партията на Мей имаше 330 мандата в Камарата на общините.Очакванията са лейбъристите да спечелят 266 мандата. В момента, в който Мей обяви решението си за предсрочни избори лейбъристите бяха с изключително ниски позиции според допитванията. Корбин беше обект на подигравки заради радикалните си и пацифистки идеи, а в партията му дори имаше няколко бунта, понеже депутатите се опасяваха, че няма да успеят да вземат властта с лидер като него. Експертите отдадоха рязката промяна в подкрепата за двете партии на ефективната кампания на Корбин, който проведе кампанията си в разговори с избиратели по важни за тях теми като здравеопазване и социално осигуряване, а лидерът на консерваторите има доста по-ограничен контакт с гражданите. Против Мей се оказа и промяната в програмата ѝ по един от деликатните въпроси - отмяната на увеличаването на вноските за пенсионерите за здравни услуги. Като друга нейна грешка експертите определиха и решението ѝ да не участва в предизборния телевизионен диспут. Така се оказа, че за избирателите темата за Брекзит всъщност няма да е основната, което може да изиграе лоша шега на Тереза Мей. Британският премиер нямаше как да предвиди също така, че предизборната кампания ще премине под знака на терористични нападения - в Манчестър и Лондон. На този фон беше припомнено, че Мей съкрати броя на полицаите с около 20 000 души, докато беше вътрешен министър от 2010 до 2016 г. Корбин се възползва от ситуацията и поиска тя да подаде оставка, а Мей се опита да се оправдае с това, че не е имало промяна в бюджета за борба с тероризма и на полицаите са дадени повече правомощия в тази посока. ", "date": "2017.06.08", "title": " Великобритания избира кой ще преговаря за Брекзит"}
{"url": "https://m.offnews.bg/news/Politika_8/Pravitelstvoto-vdigna-minimalnata-pensiia-na-180-leva_657629.html", "text": "От 1 юли тази година минималната пенсия ще бъде 180 лв. Това решение е взело правителството на заседанието си в четвъртък. Втората стъпка е увеличение на минималната пенсия на 200 лева от 1 октомври. Вдигането на пенсиите беше предвидено в управленската програма на ГЕРБ и Обединените патриоти. Увеличението на минималната пенсия беше разгледано във вторник от Националния съвет за тристранно сътрудничество. След промяната със същите проценти ще се повишат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Промяната ще се отрази на доходите на около 800 000 души. Очаква се увеличението на минималните пенсии от 1 юли и от 1 октомври да струва около 100 млн. лева. ", "date": "2017.06.08", "title": " Правителството вдигна минималната пенсия на 180 лева"}
{"url": "https://m.offnews.bg/news/Politika_8/4000-detca-v-Sofiia-chakat-za-miasto-v-iasla_657626.html", "text": "4000 деца в София чакат за постъпване в детски ясли. Тази констатация е направил заместник-кметът по направление \"Култура, образование, спорт и превенция на зависимости\" Тодор Чобанов, става ясно от позиция на общинските съветници на БСП. \"Общинските съветници от политическа група „БСП Лява България“ в СОС сме силно обезпокоени от хроничния проблем с липсата на места в детските ясли в София\", се посочва в позицията. Според съветниците тези данни показват недостатъчните усилия на управляващите Столична община да се справят с проблема.\"Въпреки постоянните твърдения на столичния кмет и екипа й, че проблемите с липсата на места в детските градини и яслите са разрешени, сега се оказва, че нещата не стоят точно така\", се посочва в позицията.Според социалистите дълг на кмета на столицата и на нейния екип е да осигурят на младите родители всички необходими условия за нормалното отглеждане и израстване на техните деца. \"Това означава да се осигурят места в яслите за всички деца. Дълг на управляващите в София е да предложат правила, които гарантират справедлив и удобен начин за записване на децата в ясли и детски градини. Дълг, който все още чака своето решение\", посочват още социалистите.\"Ние, общинските съветници от „БСП Лява България“, настояваме управляващите Столична община незабавно да обявят какви конкретни мерки ще бъдат предприети, за да разрешат час по-скоро проблема с недостига на места в детските ясли.Ние заявяваме, че ще подкрепим тези мерки, за да изпълним дълга си пред гражданите, които са ни гласували своето доверие!\", се казва още в позицията.", "date": "2017.06.08", "title": " 4000 деца в София чакат за място в ясла"}
{"url": "https://m.offnews.bg/news/Obshtestvo_4/Gramotevichnite-buri-tragvat-na-iztok_657595.html", "text": "Дъжд, гръмотевични бури и градушки на места в страната, прогнозират синоптиците за днес. Лошото време се мести на изток. Жълт код за валежи е обявен в почти всички области, с изключение на Видин, Монтана, Враца, София, Перник и Кюстендил.Възможни са наводнения. Вятърът ще се усилва, предимно в Дунавската равнина, с него ще нахлува и по-хладен въздух. Максималните температури ще са между 22 и 27 градуса, в София термометрите ще се качат до 20 градуса. По морето ще започне да вали още преди обяд. От петък дъждовете си тръгват, през уикенда слънцето ще е доста по-щедро. ", "date": "2017.06.08", "title": " Гръмотевичните бури тръгват на изток"}
{"url": "https://m.offnews.bg/news/Sviat-_12/Predsrochni-parlamentarni-izbori-vav-Velikobritaniia_657605.html", "text": "Британците гласуват днес на предсрочни парламентарни избори. Броени часове преди отварянето на изборните секции, проучванията дават преднина между 1 и 12 пункта на управляващите консерватори.Очаква се партията на премиера Тереза Мей да получи 44% от гласовете, съобщава БНТ. Втори според социолозите са лейбъристите на Джереми Корбин с 34%. До днешните предсрочни избори се стигна след изненадащо решение на Мей, която обясни свикването на избори с факта, че редовният вот се е падал през 2020-та година, която се очаква да бъде ключова за излизането на Великобритания от ЕС.Днешният вот е и тест за нагласите на британците спрямо предстоящия Брекзит и одобрението им към управляващите.", "date": "2017.06.08", "title": " Предсрочни парламентарни избори във Великобритания"}
{"url": "https://m.offnews.bg/news/Obshtestvo_4/Pateshestvie-vav-vremeto-s-antichniia-festival-v-drevniia-Kabile-kraj_657487.html", "text": "Над 100 възстановчици ще пресъздадат духа на древните времена в започващия този уикенд Шести Панаир на туристическите забавления и анимации в Тракийския и античен град Кабиле. Освен от Ямбол, за събитието идват хора от цялата страна, сред тях са клубовете „Крумъ Страшний“ - Шумен, „Dux Anticae“ – гр. Свищов, „Крепост Туида“ – Сливен, „Мос Майорум Улпие Сердице“ – гр. София, Клуб „Ситалк“ – Пловдив, Спортен клуб по стрелба с лък „Робин Худ“ - София. Началото на фестивала ще бъде поставено в петък, 9 юни, от 18.00 часа с внушително шествие по централните пешеходни улици на Ямбол. Битки и сцени от ежедневието на отминалите епохи ще оживеят пред публиката на 10 и 11 юни сред руините на древния град Кабиле, който днес е един от най-добре запазените археологически резервати в България.Траки, римляни, гърци, готи, българи, войни, търговци, занаятчии, танцьорки, градски първенци, граждани и роби, дори персонажи като Езоп и Херкулес, ще изпълнят с колорита си античния град.Фестивалът е част от събитията за празника на Ямбол, а за посетителите са подготвени много забавления, за да почувстват истински празничната атмосфера.", "date": "2017.06.08", "title": " Пътешествие във времето с античния фестивал в древния Кабиле край Ямбол"}
{"url": "https://m.offnews.bg/news/Obshtestvo_4/Zashto-se-plashta-sportat-v-detskata-gradina-Ombudsmanat-iska-da-e-be_657628.html", "text": "Неписано правило е, че спортът в българската детска градина се плаща от години. Фактът затова обаче изплува официално в доклада на омбудсмана на България Мая Манолова за 2016 г., който бе приет от депутатите днес. В доклада на Комисията за децата, младежта и спорта, прочетен от председателя й Славчо Атанасов, стана ясно, че омбудмсанът е получил сигнали от родители, че спортни фирми организират спортната дейност на малките срещу заплащане. Фирмите предлагат занимания по различни спортни дейности – от народни танци до спортни игри и футбол.Таксата за спорт в детската градина е около 20 лева месечно.По този повод от доклада на парламентарната комисия по спорт стана ясно, че омбудсманът е поискала това да бъде преустановено и в детските градини да се осигури безплатен учител по физическо възпитание. В доклада се препоръчва още и да се осигурят спортни площадки за децата с увреждания.Относно проблемите на децата Мая Манолова е поискала още интернатите да бъдат закрити.В Комисията по образование е отбелязано, че в училищата продължават проблемите с прием в училище, прием в детска градина и строителство на нови. Във висшите училища пък се оплакват от студентските такси и стипендии и качеството на административното обслужване.Омбудсманът Мая Манолова отчете, че през 2016 г. 27 037 души са потърсили помощ и съдействие от институцията на омбудсмана, което е с 12 хиляди повече от 2015 г. Манолова отчете, че 17 362 души са приети в приемната на омбудсмана.С единодушие парламентът прие доклада за дейността на омбудсмана за 2016 г.", "date": "2017.06.08", "title": " Защо се плаща спортът в детската градина? Омбудсманът иска да е безплатен"}
{"url": "https://m.offnews.bg/news/Drugi_18773/Goldan-Stejt-udari-losho-v-doma-na-Lebron-Dzhejms_657608.html", "text": "Голдън Стейт е само на победа от титлата в НБА, най-силното баскетболно първенство на света. Тази нощ \"Воините\" удариха 118:113 като гости в Кливлънд. Така тимът дръпна с 3-0 победи във финалната серия и сериозно разклати трона на Леброн Джеймс..Неудържимият Кевин Дюрант отново скъса коша на Кавалиърс, като им заби 31 точки. Припомняме, той беше избран за номер 1 в предишната среща.Клей Томпсън добави 30 точки, а голямата звезда на гостите Стеф Къри се отличи с „дабъл-дабъл“ – 26 точки и 13 борби.Леброн Джеймс бе близо до „трипъл-дабъл“ за домакините – 39 точки, 11 борби и 9 асистенции. Кайри Ървинг и Джей Ар Смит добавиха съответно по 38 и 16 точки.Кливлънд ще се нуждае от ново чудо, за да запази титлата си в НБА. Припомняме, миналата година Леброн и компания изоставаха с 1-3 победи, но обърнаха финалната серия.  ", "date": "2017.06.08", "title": " Голдън Стейт удари лошо в дома на Леброн Джеймс"}
{"url": "https://m.offnews.bg/news/Drugi_18773/Diamantena-liga-i-Rolan-Garos-v-efir-dnes_657611.html", "text": "11:00 ч. - Футбол, СП до 20 г., Уругвай - Венецуела - Eurosport 113:00 ч. - Тенис, Ролан Гарос - Eurosport 114:00 ч. - Футбол, СП до 20 г., Италия - Англия - Eurosport 219:15 ч. - Тото, теглене на тиража - БНТ 121:00 ч. - Лека атлетика, \"Диамантена лига\" в Рим - Mtel Sport 25:00 ч - НХЛ, Питсбърг - Нешвил - Mtel Sport 2", "date": "2017.06.08", "title": " Диамантена лига и Ролан Гарос в ефир днес"}
{"url": "https://m.offnews.bg/news/Obshtestvo_4/Obiaviavat-dnes-svobodnite-mesta-za-parvolatci-za-vtoro-klasirane-v-So_657606.html", "text": "Свободни места за второ класиране на първокласници обявяват днес столичните училища. Записването на вече приетите първолаци приключи вчера. Незаетите места ще бъдат публикувани в 17 часа – както в училищата, така и в сайта на Регионалното управление на образованието в София-град. Кандидатстването за второ класиране започва от утре, в него могат да се състезават за свободно място и деца, не участвали в първата надпревара. Тази пролет училищата приемат децата по единни критерии, разработени от общините. Най-голяма тежест има близостта на местоживеене на бъдещия ученик до училището, близостта на местоработата на родителите, както и записани брат или сестра в същото училище.Родители дадоха първото класиране на прокуратурата заради съмнения за документи с невярно съдържание. ", "date": "2017.06.08", "title": " Обявяват днес свободните места за първолаци за второ класиране в София"}
{"url": "https://m.offnews.bg/news/Nauka_34/SpaceX-izstrelva-BulgariaSat-1-na-17-iuni_657631.html", "text": "SpaceX обяви 17 юни като дата за изстрелване на първия български геостационарен комуникационен сателит – BulgariaSat-1. При промяна на метеорологичните условия, прозорецът за изстрелване ще остане отворен следващите няколко дни.BulgariaSat-1 ще бъде изведен в космоса от Кейп Канаверал с вече доказалата се ракета-носител Фалкон 9, предоставена от SpaceX. Той ще бъде вторият в света изстрелван някога на вече летялата ракета Фалкон 9.Цялата стойност на проекта към момента е 235 млн. долара, осигурени основно от американската държавна Ексимбанк. Тя отпусна дългосрочен кредит при изгодни условия от 150 милиона долара. Останалите средства са осигурени от консорциум от европейски банкови институции, воден от Дойче Банк и с участието на Ситибанк, ЕБВР, Райвайзен и Сибанк.Около 46% от капацитета на BulgariaSat-1 ще се използва от Булсатком и дъщерно дружество на компанията, регистрирано в Сърбия, а останалите 54% ще се отдават под наем.", "date": "2017.06.08", "title": " SpaceX изстрелва BulgariaSat-1 на 17 юни"}
{"url": "https://m.offnews.bg/news/Drugi_18773/Fenove-na-chuzhdestranni-otbori-sabirat-pari-v-bitkata-s-diabeta_657634.html", "text": "Седмият традиционен благотворителен футболен турнир на „Асоциацията на българските фен клубове на чуждестранни отбори“ ще се проведе този уикенд в София. В тазгодишния шампионат ще участват 16 отбора, а социалната кауза е събиране на средства за обученията по иновативно лечение на диабета на сдружение „Култура без граници“.Мачовете ще се играят тази събота и неделя, 10 и 11 юни на терените на „Спортна София“ в Зона Б5 (ул. Българска морава 2), а до терените по традиция ще има урна за дарения от зрители и гости. През 2015 и 2016 г. Асоциацията подкрепи сдруженията с нестопанска цел „Аутизъм днес”, „Зачатие“ и „Деца с онкохематологични заболявания“.В рамките на турнира ще се проведе Детска шампионска лига за най-малките фенове на европейските грандове, селектирани от официалните фен клубове на съответните отбори. Проектът за малчуганите е заслуга на Асоциацията на феновете и „Детска Футболна Академия – Комета“, в партньорство със Столична община като част от програмата „София - Европейска столица на спорта 2018 г.“, с подкрепата на фондация „Вълшебен свят“ на Ник Левентис. За победителя е предвидена специална купа, а за призьорите на първите три места – медали. Миналогодишните шампиони от Челси са с амбиция да защитят титлата си, а сред претендентите са още Интер /3 кратен победител в турнира/, Манчестър Юнайтед /шампион веднъж/, Ювентус, Галатасарай и класиралите се с wild-card „Отбор на надеждата“ и ДиаЕвро.Благотворително се включва и Българска Асоциация Мини Футбол, чиито съдии ще следят стриктно за спазване на правилата. Шампионите и в двата турнира ще са ясни в неделя, 11 юни, малко след 15:00 часа, когато ще се проведе и официалното награждаване.Всеки желаещ може да подкрепи благотворителната кауза по банковата сметка на сдружение с нестопанска цел „Асоциация на българските фен клубове на чуждестранни отбори”: IBAN: BG53UNCR70001522362221 в Уникредит Булбанк.", "date": "2017.06.08", "title": " Фенове на чуждестранни отбори събират пари в битката с диабета"}
{"url": "https://m.offnews.bg/news/Kultura_33/Izlozhbata-Litceto-ni-pokazva-znakovi-litca-na-savremennata-balgarsk_657651.html", "text": "40 от най-ярките културни събития и знакови лица на съвременната българска артистична сцена са запечатили фотографиите в Централно фоайе на НДК. Изложбата „Лицето ни“ бе открита в присъствието на много от артистите на снимките и ще радва посетителите на Двореца до края на юни.„Тази изложба показва една малка част от всичко, което се е случило тук в Двореца през последните две години и половина.Да създаваш и инвестираш в културата е жест или кауза, които нямат мерни единици. Това е процес, който осигурява пълноценна среда за живеене на всички, които обитават общото ни пространство. За нас , които работим тук е по-скоро съзнание и отговорност към хората, към града ни и към цялата държава, защото културата е жизнена необходимост и смисъл, без които всяка нация не би оцеляла . Най- голямата награда за нас е, че НДК се доказа и функционира като най-сериозната и голяма културна институция в България и вече всички приемат това за най-естественото нещо“, каза изпълнителният директор на Двореца Мирослав Боршош.Фотоизложбата е уловила емоционални мигове от откриването на новите пространства в НДК – театър \"Азарян\", ДНК –пространство за съвременен танц и пърформанс, \"Перото\" , зала \"42\" и обновеното кино „Люмиер“, както и кадри от запомнящи се концерти, литературни четения, изложби, акции и пърформанси – някои от които реализирани паралелно с подготовката на сградата на НДК за домакинството на Председателството на Съвета на ЕС.Фотографиите са дело на Орлин Огнянов, Иван Дончев, Боряна Пандова, Яна Лозева и Адриана Янкулова.", "date": "2017.06.08", "title": " Изложбата \"Лицето ни\" показва знакови лица на съвременната българска сцена"}
{"url": "https://m.offnews.bg/news/Obshtestvo_4/Nameriha-izcheznalite-sestri-v-Pleven-iskali-da-se-razhodiat_657627.html", "text": "Трите изчезнали сестри от русенското село Иваново са открити невредими в Плевен. 17-годишната Глория, 16-годишната Станка и 15-годишната Силвия излезли от жилището на дядо си в русенското село Иваново около 23.30 часа на 29 май и оттогава са в неизвестност.Те са били забелязани в Плевен от жител, който ги разпознал по снимките. Обяснението, което момичетата дали, е че искали да се разходят. Не са открити данни спрямо тях да е наложено насилие и намеса на други хора за изчезването им. От МВР съобщиха, че след като момичетата са обявени за държавно издирване по молба на дядо им, са предприети незабавни действия. В хода на предприетото разследване, вчера вечерта, те са открити живи и невредими на адрес в Плевен.Според събраните до момента данни върху тях не е било упражнявано насилие, те са напуснали доброволно дома на дядо си.Наложена им е полицейска закрила, предстои децата да бъдат предадени на компетентните органи в Русе.", "date": "2017.06.08", "title": " Намериха изчезналите сестри в Плевен - искали да се разходят"}
{"url": "https://m.offnews.bg/news/Futbol_18793/Barsa-zakova-tcena-ot-400-miliona-evro-na-Mesi_657607.html", "text": "Барселона се стресна от скачащите до полуда трансферни суми във футбола и побърза да обвърже с нов договор суперзвездата си Лео Меси. Според радио Cadena SER новият контракт на аржентинец;а най-после е факт.Той ще бъде за 3+1 години. Лео ще получава по 30 милиона евро на сезон. Най-важната промяна е друга.Неустойката по разтрогването на договора е 400 милиона евро! Досега тя беше \"едва\" 250 милиона евро. Подобни пари за по джоба на няколко клуба. А и изглеждат напълно поносими, лед като за един Погба бяха раздадени 105 милиона евро официално и още няколко десетки под масата.Преговорите са били водени от президента на Барса Джосеп Мария Бартомеу, а Меси е бил представляван от баща си Хорхе. Контрактът няма да бъде подписан преди 30 юни по счетоводни причини.Настоящият контракт на Меси изтича през 2018 година. С продължаването му до 2021-а Бартомеу иска да гарантира оставането на гения до края на своя мандат като президент на Барса.ПСЖ и Манчестър Сити преговаряха нонстоп с представители на Меси.  Самият той обаче никога не е отварял дума за напускане на Барселона.", "date": "2017.06.08", "title": " Барса закова цена от 400  милиона евро на Меси"}
{"url": "https://m.offnews.bg/news/Obshtestvo_4/Izvedoha-17-chuzhdentci-ot-Harmanli-zaradi-naprezhenie-s-mestnite-zhit_657653.html", "text": "Полицейска операция е проведена вчера в Регистрационно-приемателен център (РПЦ)-Харманли. Това съобщиха от ОДМВР-Хасково.Полицаи и жандармеристи са осъществили акцията с цел опазване на обществения ред и недопускане на напрежение между гражданите и бежанците в Регистрационно приемателния център. В полицейското управление са отведени 17 чужди граждани, на които е отказан статут.Със съдействието на група „Миграция” , 12 мъже, жена и 4 деца са съпроводени и настанени в СДВНЧ-Любимец до връщането им в страните.", "date": "2017.06.08", "title": " Изведоха 17 чужденци от Харманли заради напрежение с местните жители"}
{"url": "https://m.offnews.bg/news/Politika_8/Simeonov-kam-hotelierite-Naznachavajte-vsichko-koeto-marda_657647.html", "text": "Вицепремиерът по икономическата и демографската политика Валери Симеонов продължава активна работа по туристическия сезон. Днес той обяви, че на заседанието на Министерския съвет е приет Правилникът за прилагане на Закона за трудовата мобилност и трудовата миграция с измененията, които позволяват изключително облекчен режим за набиране на работна ръка от трети страни. С новите правила отпадат изискванията за представяне на документи за образование, за квалификация със съответните заверки и представяне в консулствата. Отпадат и изискванията към работодателите да обявяват в медиите свободните работни места, обясни Симеонов. Отпаднало е и изискването и за договор за наем. Желаещите да работят в България ще бъдат приемани само с декларация. Мерките са насочени предимно към българската диаспора в Украйна Молдова, Македония, Западните покрайнини и бившите съветски републики, допълни вицепремиерът и подчерта, че това не е правено 27 години. На въпрос дали има гаранции, че от мерките ще се възползват само хора от българската диаспора и няма да се появи социален дъмпинг, Симеонов заяви, че вече има няколко хиляди, които имат договори с хотелиери по Черноморието, които чакат именно за тези промени. \"Няма кого да дъмпингираш. Няма кого да изместят тези чуждестранни работници. Девизът за туристическия сезон 2017 г., девизът на всички собственици на фирми е следният: „Назначавайте всичко, което мърда“. Няма хора за работа. С тези 4 до 6 хиляди човека въобще няма да бъдат задоволени нуждите на предстоящия туристически сезон, които се оценяват някъде над 25 хиляди човека. Все пак това ще бъде помощ – една добра стъпка от страна на държавата в помощ на бизнеса, който трябва да печели и съответно държавата да получава своите данъци\", каза той.", "date": "2017.06.08", "title": " Симеонов към хотелиерите: Назначавайте всичко, което мърда"}
{"url": "https://m.offnews.bg/news/Zimni_18801/Petima-izpiha-115-biri-i-8-tekili-na-hokeen-mach_657649.html", "text": "Петима запалянковци на хокейния Нашвил се опитаха да поставят световен рекорд по пиене на бира. Приятелите обърнаха 115 бутилки по време на третия мач от финалната серия за Купа Стенли срещу Питсбърг. За това разказа един от героите Дейвид Хъдсън.Приятелите се оказали сред 50-те хиляди запалянковци без билети за срещата. Какво друго можели да направят, освен да потърсят бар? Не им отнело много време и седнали в заведение срещу залата на любимия отбор.Първата поръчка била направена в 11,00 часа сутринта местно време. Почерпката продължила до края на срещата - около 23,00 ч.. Имената на героите - Дейвид Хъдсън, Джъстин Грей, Зак Калис, Шон Уомък и Джон Лайвзи.Равносметката на петимата фенове - 115 бири и сметка от  точно 1127 долара! Освен бирата запалянковците ударили и 8 текили за \"затегач\", цитирайки Гацо Бацов. Плюс огромно количество храна.Цялата агитка дори не е от Нашвил! Кажете после, че американците не са спортна нация! Грей, например, хванал самолета от Ню Йорк. Самият Хъдсън живее в Мадисън, Уисконсин. Той е фен на хокейния Нашвил от години.В същия бар дори направил купон по случай ергенското си парти през 2005-а. \"Това място е свещено за всички фенове на Нашвил, искахме да бъдем част от мача\", докладва Хъдсън. Той се закле, че на другата сутрин главата му била в отлично състояние.След 4 мача в серията резултатът е 2:2. Тази нощ е петата среща в Питсбърг.", "date": "2017.06.08", "title": " Петима изпиха 115 бири и 8 текили на хокеен мач"}
{"url": "https://m.offnews.bg/news/Obshtestvo_4/Grazhdanski-organizatcii-Vsichki-ulitci-s-paveta-da-se-zapaziat-Ne_657610.html", "text": "Гранитните павета в София да се запазят по всички улици, по които те са съществуват в момента, освен по \"Дондуков\", и по бул. \"Прага\", \"Пенчо Славейков\", \"Бъкстон\", \"Цар Борис III\" и \"Гоце Делчев\". За това настояват от Обществен релсов транспорт, които внасят подписка до кмета Йорданка Фандъкова и министърът на културата Боил Банов. Под исканията са се подписали над 600 души. Те настояват за гранитните павета като вид настилка, да бъдат декларирани за самостоятелна недвижима културна ценност по Закона за културното наследство, неделима от средата, в която са положени, да не се проектират и реализират варианти за настилки - смес между паваж и асфалт по съществуващите павирани улици, за прекратяване на запечатването на почвите в градска среда и спиране практиката за асфалтиране на тротоари и на алеи в парковете и градините на територията на Столична община, като се потърсят решения с екологични настилки, градските улици да не се превръщат в състезателни писти, а МВР, Столична община и др. да вземат спешни мерки за ограничаване на скоростите на движение в градска среда, както и за бързи и адекватни наказания за нарушителите, участващи в авто- и мотогонки в града. В петицията се иска още и съществуващите паважни настилки да бъдат пренареждани качествено, да се организират курсове за обучение на павьори с оглед качественото и ефективно полагане и ремонтиране на паваж в София (чрез програми на Столична община, европейски програми, обучителни програми и др.), фирмите–изпълнители на ремонти и реконструкции на павирани улици да наемат павьори, имащи квалификация и опит по нареждане на паваж, както и за пълна забрана за продажбата и износа на гранитни и жълти павета, собственост на Столична община, както и за публичен отчет на наличните към момента количества гранитни павета в депата на Столична община с опис от кои места и кога са били демонтирани.Авторите подчертават, че никога не са били против велоалеята по бул. \"Дондуков\". Изграждането на велотрасе или не по булеварда е изцяло решение на Столична община като следва да отбележим, че такова трасе е предвидено в ОУП, пишат от Обществен релсов транспорт.  Те настояват за велоалея на булеварда, според подкрепящите ги граждани настилката по \"Дондуков\" трябва да е от павета по трамвайните линии и асфалт по платната, както и да се поставят бетонни трамвайни ограничители. ", "date": "2017.06.08", "title": " Граждански организации: Всички улици с павета да се запазят! Не, асфалт и велоалеи!"}
{"url": "https://m.offnews.bg/news/Obshtestvo_4/6000-l-nelegalen-dizel-zadarzhaha-mitnichari-v-Sofiia_657657.html", "text": "6000 литра гориво без документи за платен акциз задържаха при съвместна проверка служители на Митница Столична и Главна дирекция „Национална полиция\".На 07.06.2017 г. е извършена проверка на обект за търговия с горива в района на София. В обекта не са констатирани нередности, но митническите и полицейските служители установяват, че на територията на бензиностанцията са паркирани три превозни средства - два микробуса и един пикап.В каросериите на превозните средства са натоварени общо четири пластмасови контейнера - три с вместимост от по един тон и един с вместимост от три тона, всички пълни с жълтеникава течност с мирис на гориво, по предварителни данни - дизел. Пластмасовите съдове били съоръжени и с маркучи и средства за преливане и зареждане на горивото.Установено е, че превозните средства и съдовете с енергийни продукти се ползват от съдържателя на бензиностанцията, но той не е представил документи, доказващи заплащане, обезпечаване или начисляване на дължимия акциз.Общото количество гориво е в размер на 6000 литра и е задържано в склад на Митница Столична заедно с трите превозни средства. Взети са проби за анализ. Предстои съставяне на акт за установяване на административно нарушение по ЗАДС.", "date": "2017.06.08", "title": " 6000 л нелегален дизел задържаха митничари в София"}
{"url": "https://m.offnews.bg/news/Politika_8/Simeonov-prashta-Joncheva-na-prokuror-nasochvala-bezhantcite-otkade_657659.html", "text": "Елена Йончева отива на прокурор. Депутатката от БСП насочва бежанския поток, застрашавайки националната сигурност - позор! Това написа в профила си в Туитър вицепремиерът по икономическата и демографска политика. Симеонов е пратил сигнал до главния прокурор заради твърденията на Йончева, че оградата на границата лесно може да бъде преодоляна. Още в сряда, отново чрез профила си в Туитър, Симеонов предупреди, че ще \"подкара\" \"някои хора\". Май и утре ще има изненади за някои хора... Напоследък съм ги подкарал през ден - да имат време за почивка, написа той.Изявлението, с което Йончева е застрашила националната сигурност, са твърденията ѝ за това, че 21 км от участъка на оградата по българо-турската граница в Хасковска област от гранична пирамида 280 до гранична пирамида 320, или от река Тунджа до река Марица, е едноредова.„Оградата е била платена за двуредова, била е проектирана за такава и е издадено разрешително за строеж за двуредова ограда“, каза тя. Елена Йончева поясни, че парите са усвоени за двуредова ограда от фирмата, която я строи. „Не мога да давам присъди, затова има прокуратура. Има съмнения за тежка корупционна схема. Има съмнения за търговия с националната сигурност. Нека съответните институции проверят дали има основания за такива тежки съмнения“, поясни тогава Йончева. В същото време, по-рано днес бившият вътрешен министър и настоящ шеф на вътрешната комисия Цветан Цветанов, даде още по-подробно описание на оградата. По думите му всички 274 км от границата с Турция са с ограда. Височината на първия ред от двуредовото съоръжение е високо 3 метра. Вторият ред, който е на 1,5 метра отстояние, е висок 2,5 метра. Едноредовата ограда пък е висока 3.5 метра.Цветанов призна, че ако някой среже оградата, никой няма да разбере и индиректно потвърди, че е имало инциденти с неработещи камери на границата.В същото време от прокуратурата обявиха, че ДАНС започва проверка за корупция при строежа на оградата и за това, че фирми, близки до Обединените патриоти са прибирали парите. ", "date": "2017.06.08", "title": " Симеонов праща Йончева на прокурор - насочвала бежанците откъде да минават"}
{"url": "https://m.offnews.bg/news/Turizam_75/Sharlopov-Stojte-si-v-Shvetciia-be-da-vi-izgniiat-kostite_657609.html", "text": "Стойте си в Швеция бе, да ви изгният костите!Така бизнесменът Стефан Шарлопов коментира пред Нова тв инцидента, при който шведски турист изрита в главата камериерка в хотел в Слънчев бряг.Той разкритикува позицията на председателя на Асоциацията на хотелиерите и ресторантьорите, който призова по случая да не се шуми, за да няма отлив на туристи от Скандинавия. Пълно безумие е това. Някакъв гамен от Швеция ще я рита в главата. Това, ако беше в моя хотел, преди да го предам на полицията, с този човек щяхме да се поговорим по мъжки, заяви бизнесменът. Междувременно стана ясно, че прокуратурата проверява обект на бизнесмена в Созопол за разрушаване на скали в защитена територия. Шарлопов не отрича, че е извършвал дейност по преместване на скалите, но обясни, че е направил това, за да не разруши прибоят канализационната система в терена му.", "date": "2017.06.08", "title": " Шарлопов: Стойте си в Швеция бе, да ви изгният костите"}
{"url": "https://m.offnews.bg/news/Temida_18762/Panov-Ne-se-strahuvam-no-niama-da-bada-i-bezrazsaden_657656.html", "text": "Не се страхувам, но няма да бъда и безразсъден. Така председателят на Върховния касационен съд (ВКС) Лозан Панов отговори на въпроса дали се страхува за живота си след инцидента с автомобила на Националната служба за охрана (НСО), който ползва.Случаят вече се проверява от прокуратурата. Панов отказа да разгласи какво е установено до тук.Панов каза, че шофьорът веднага се е обадил в НСО, а самият той е написал писмо до директора на службата. На въпрос дали шофьорът му, който е служител на НСО, е оставял колата без надзор председателят на ВКС отговори: \"Не мога да кажа. С този шофьор от самото начало на мандата ми е човекът, който управлява автомобила на НСО и аз не съм го виждал да оставя колата без надзор, без поглед върху нея\", съобщава \"Правен свят\".Лозан Панов за пореден път отхвърли тезата, че говори политически, включително и с последното си предложение, направено на среща с президента Румен Радев, за свикване на Велико Народно събрание, което да реши дали прокуратурата да бъде извадена от съдебната власт.\"Многократно вече се говори за политика. Не виждам основания за това, споделянето на идеи не е политика. защото в България, във всяка демократична държава, всеки може да сподели идеи и концепции\", каза той. И повтори тезата си, че темата за реформата в прокуратурата се заобикаля.Коментарът му за думите на главния прокурор Сотир Цацаров, че ако попита съдиите ще установи, че те не подкрепят изваждането на прокуратурата от съдебната власт, беше: \"Когато този дебат, надявам се, бъде проведен, всеки ще има възможност да каже своето становище. Странен ми е подобен подход, защото дали той е питал към прокурорите, когато е искал да отиде в ЦУМ\".", "date": "2017.06.08", "title": " Панов: Не се страхувам, но няма да бъда и безразсъден"}
{"url": "https://m.offnews.bg/news/Obshtestvo_4/IAhta-se-zapali-i-potana-kraj-Tcarevo_657660.html", "text": "Яхта се запали и потъна във водите на Черно море край Царево. От МВР съобщиха, че инцидентът е постъпил в Гранична полиция днес около 12.45 часа.Според първоначалните данни, при прибиране на плавателния съд след ремонт, в района на Царево двигателят изгаснал. Направените няколко опита за повторното му запалване довели до възпламеняването му. Двамата пасажери бързо съобразили и скочили във водата и почти веднага били качени на друга лодка, плавала в близост. Незабавно към яхта били насочени противопожарни екипи. Въпреки усилията им, бързо разразилият се огън обхванал съда и той потънал.При инцидента няма пострадали.", "date": "2017.06.08", "title": " Яхта се запали и потъна край Царево"}
{"url": "https://m.offnews.bg/news/Obshtestvo_4/Izcheznalite-sestri-v-Rusensko-mozhe-da-sa-otvlecheni-za-prostitutciia_657612.html", "text": "РусеТрите сестри, които са в неизвестност от 29 май, може да са отвлечени с цел проституция. Това смята дядото на децата. Пред Нова тв той каза, че единствено се надява момичетата да са живи:„За мен някой трафикант, който се занимава с проституция, ако са влезли на някой под кожата... Възможно е всичко. Те поне да са живи, да не ги убият\", каза мъжът.Момичетата живеели в дома му, тъй като бащата работи в Испания, а майката е в затвора. За нощта, в която те изчезнали, дядото разказва, че е открил спалнята им празна.„Бяха си вкъщи, спяха си с брат си в спалнята, гледаха телевизор. Мойта баба е на инсулин, падна ѝ захарта и аз станах към 11 и половина - 12 часа и гледам – няма ги\", обяснява мъжът.Чичото на момичетата разказа, че веднага роднини са претърсили селото.\"Цяла нощ обиколихме селото. Първо на жп гарата отидохме, след това аз отидох по стадионите, тука има детски градини – не можах да ги открия. След това заминах за  на жп гарата и на автогарата\", разказа той.Началникът на Районното управление -  Радослав Енев каза, че издирването ще е трудно, тъй като момичетата нямат лични документи.\"Може би са ги търсили първо по роднини и след това са решили да ни информират нас. Но лицата са и без лични документи, нямат такива, това е голяма пречка\", каза той.Последният, който е видял момичетата, е малкият им брат, който имал съмнения, че ще избягат от дядо си.„Започнаха да плачат и да казват, че баща ни като се върне, ще ги набие за нещо, но не казаха за какво\", обясни момчето.Момичетата са учили само до 8 клас, после прекъснали. Дядото разказва, че са добри момичета и че не вярва да са избягали.17-годишната Глория, 16-годишната Станка и 15-годишната Силвия излезли от жилището на дядо си в русенското село  около 23.30 часа на 29 май и оттогава са в неизвестност.Глория е висока около 165 см, с нормално телосложение. Има права, черна коса и кафяви очи. Била е облечена със сини дънки и жълто яке. Станка е с височина към 150 см, слаба, с черна коса и кафяви очи. Силвия е висока около 155-160 см, слаба, с черна коса и кафяви очи. Била е облечена с черно кожено яке, сини дънки и черни платнени обувки.Хората, които разполагат с информация за местонахождението на трите момичета, могат да сигнализират на тел. 112, 082/882488, 882 316, 882 319 или в най-близкото поделение на МВР.", "date": "2017.06.08", "title": " Изчезналите сестри в Русенско може да са отвлечени за проституция, смята дядо им"}
{"url": "https://m.offnews.bg/news/Politika_8/Zakonat-za-kontcesiite-priet-GERB-smaza-BSP-s-kompromati-kakvo-sa-raz_657661.html", "text": "Законът за концесиите на ГЕРБ отново беше приет в парламента на първо четене. С леки изменения от първоначалния си вид и след наложено от президента Румен Радев вето законът днес влезе в зала, изтърпя три часа дебати и накрая беше гласуван и приет със 124 гласа „за“ и 68 „против“. ГЕРБ се уповаваше на мотива, че България трябва да промени Закона за концесиите заради европейска директива и заплаха за налагане на санкции от страната на Европейския съюз. Дискусията по него отприщи вълна от компромати, които опозицията – БСП, която гласува срещу приемането на закона, отправи към вносителите ГЕРБ и обратно. БСП хвърлиха бумеранг към ГЕРБ, в който ги обвиниха, че законът е \"феодален“ и не се съобразява с наложеното от президента Румен Радев вето. Но бумерангът се върна към тях с всичка сила и ГЕРБ извадиха големите компромати към БСП как са давали пристанищата на концесия и как са искали да дадат магистрала \"Тракия\" на концесия, заради което дори са променили закона.“Смелгачи са тези, които са подписали този законопроект. 7 депутати смелчаци, които са крият зад европейската директива и които казват: „Предлагаме най-добрия закон“, каза Дора Янкова от БСП. След нея думата от трибуната взе Атанас Костадинов, пак от социалистите. Той коментира, че срокът за отдаване на концесия след промяна в закона е определен на 35 години, но се дава възможност да се променя на 200 и 300 години от Народното събрание. Анализирайки закона, Костадинов каза, че мнозинството може да даде зелена светлина на един-единствен оператор да се възползва и също, че се предвижда само едно лице – министърът или ако е общинска - кметът, а не Министерски съвет, да одобрява концесиите. Костадинов добави, че законът също не определя ясни правила при какви условия ще се кандидатства за концесия. „Няма кой да спре верига хипермаркети да участва в концесията на летище София“, даде за пример той.„Това не е е феодална, а родово-племенна поправка, глобална приватизация, път към колониален слугинаж. Колко голяма трябва да е малка България, за да й посягаме още с този закон“, коментира целият закон Костадинов.Александър Ненков от ГЕРБ му отговори, че е обратното и при новия закон възложителят може да определи общи критерии какви компании ще са подходящи – с опит в сферата, за която кандидатства. Станислав Иванов от ГЕРБ обаче беше по-остър и се обърна към БСП, че те се притесняват от новия закон, като намекна, че той отнема възможностите за далавери на стария Закон за концесиите.Тогава Иванов започна да изрежда как министрите на БСП са дали половината пристанища на концесия за 30 години. „Терминал Силистра, 30 години на концесия, даден от вашия министър Петър Мутафчиев, Пристанищен терминал Свищов – 31 години, пак дадено от Петър Мутафчиев. Пристанище Оряхово – 25 г., Петър Мутафчиев, Пристанище Никопол – вашият министър Данаил Папазов, Пристанище Русе – Запад, 35 години, дадено от Данаил Папазов… За какво говорим – това са само факти, надявам се, че ще млъкнете и ще си понесете отговорността оттук-нататък“, изреди Станислав Иванов и добави и продажбата на Български морски и Български речен флот.Още един удар от ГЕРБ получи БСП от страна на Данаил Кирилов: „Кажете, как се дава мина „Оброчище“. Как се завладява мина за вечни времена“, каза той.След тях Георги Свиленски излезе да защити БСП, като разказа за това как е даден 70 дка терен за бензиностанция край Пловдив на концесия на една-единствена фирма срещу наем 5 хиляди лева на месец, в който държавата е инвестирала 12 милиона лева.Делян Добрев от ГЕРБ също се обърна към БСП: „Проблемът на БСП е, че законопроектът създава правила, които не могат да позволят да се правят неща, които са се правили в миналото“.В крайна сметка се стига до опитите за даване на концесия на магистрала Тракия от страна на БСП, когато са били на власт. Данаил Кирилов от ГЕРБ отново взе думата, за да подсети за Тракия: \"Вие искахте да дадете Тракия на португалците“, каза Кирилов, обръщайки се към БСП, а от залата му отвърна левият депутат Манол Генов: „Зад португалците стояха италианците“, а смеейки се Кирилов му каза: \"Как добре знаете, г-н Генов“.„Решението за това се водеше от бившия министър на регионалното развитие по времето на тройната коалиция Валентин Церовски (НДСВ)“, напомни Кирилов и подсети как той е бил \"това младо момче\", което е подало жалба срещу концесията на Тракия и което е засекретило цялата процедура.След подмятането на компроматите законът беше гласуван и приет, а предложението на депутата от БСП Дора Янкова да се направи ревизия на концесиите увисна във въздуха. ГЕРБ и БСП обаче си стиснаха ръцете да се постави възможно най-дългия срок за изменения на закона - между 3 и 4 седмици за обсъждане между първо и второ четене.Спорният закон премахва тавана за продължителност на концесиите от 35 г. Мотивът на ГЕРБ да вкара бързо закона е, че с него се приемат задължителни директиви на Европейския съюз. В новия вариант има само леки промени, като най-спорната за тавана на концесиите се променя. Като максимална продължителност за държавните концесии е заложен срок 35 години, но остава и вариант за удължаване чрез понятието \"максимален срок\", определян от възложителя на концесията. Решението затова обаче ще трябва задължително да се взема от Народното събрание.Предвижда се още държавата задължително да се включи в управлението на публично-частни дружества, изпълняващи концесия.В същото време се забраняват разпоредителни действия от страна на такива дружества с имоти, които държавата им е предоставила.Променен е и текстът, засягащ парите, които концесионерът при определени случаи изплаща на възложителя на концесията. В предния вариант възнаграждението бе само възможност, а сега става задължително.", "date": "2017.06.08", "title": " Законът за концесиите приет. ГЕРБ смаза БСП с компромати какво са раздали през годините"}
{"url": "https://m.offnews.bg/news/Kultura_33/200-masi-za-liubimoto-hobi-na-fenovete-na-nastolnite-igri-na-ON-Fest_657668.html", "text": "DixitВ последния уикенд на юни светът на настолните игри се материализира на ON! Fest, разпростирайки се на над 200 маси игрално поле. В специално създадена ON! Tabletop зала, част от зоната, събираща всяко късче на съвременния гейминг – ON! Gaming, ON! Fest в партньорство с най-големия онлайн магазин за развлечение Ozone.bg отварят свободна зона за игра по най-хитовите световни заглавия сред настолните игри. Турнири с наградни фондове, игри с отстъпки и лекции на интригуващи теми очакват още всички посетители.Зоната за свободна игра ще предложи на посетителите на фестивала най-интересното от всички жанрове, всички най-големи и интересни локализирани заглавия настолни игри и предстоящи да излязат на български език през тази и следващата година. Сред предложенията са абсолютно хитовите  – най-продаваното локализирано заглавие, безспорният бестселър с над 20 световни номинации и награди;  – сензационната състезателна игра, утвърдила се на българския пазар;  – стратегическата игра за закоравелите геймъри (но и за всеки фен с ентусиазъм), базирана на хитовия HBO сериал;  – фаворитът сред кооперативните игри;  – едно от най-добрите турнирни заглавия изобщо – класика сред настолните игри на новото време. Още и от  – многократно награждавана с призове за парти и семейна игра на годината, номер едно в парти категорията на BoardGameGeek.com (най-влиятелният международен сайт за настолни игри), както и , което е едновременно продължение и преработка на основната игра, за да борави не с думи, а с изображения. Всеки може да пробва и  – една от най-забавните игри с асоциации от производителите на Dixit и запазила традиционния за него прелестен арт, но този път в кооперативна игра и една от най-добрите семейни на пазара;  – хитроумната игра на асоциации, локализирана миналата година и  – едно от най-новите заглавия: бърза игра с карти, която обаче предлага голяма стратегическа дълбочина. Посетителите на ON! Tabletop могат да намерят и световно признатата и превеждана на над 30 езика игра , която предлага едновременно лесни правила и стретегическа дълбочина и се е превърнала в един от фаворитите на българския геймър.Сред игрите, които предстои да бъдат адаптирани на български и ще бъдат представени с оригиналния им език по време на ON! Fest, са  – шарена семейна игра с морска тематика от 2016 г.;  – хитроумна игра, номинирана за Spiel des Jahres 2017 (Игра на годината) и вероятен победител;  – лесна, бърза и за паметливите – игра, в която се нарежда линия на времето – очакваме изцяло тематична за българска история; , второ издание – шедьовър на дизайнера Бруно Файдути, което идва с повече герои, различни карти и съвсем нов арт;  – приятна семейна игра, номинирана за семейна игра на годината в класацията на BoardGameGeek.com и  – хубава стратегическа игра, която ще допадне на феновете на Каркасон, а в същото време ще им предложи и разнообразие от познатото.Състезателната зона предлага на шампионите игри, сред които и  - първообразът на всички съвременни колекционерски игри с карти с история от близо 25 години и играчи в световен мащаб над 20 милиона души. Картите са преведени на повече от 10 езика, а на Световното първенство през 2016 г., общият награден фонд беше $250,000.В ON! Tabletop залата ще се проведе и турнир по  - свръхпопулярната колекционерска игра с карти, съществуваща от 20 години и силно разпознаваема на международната състезателна сцена в Азия, Европа, САЩ и Австралия.Лекции и презентации от хора, преминали успешно през кампания за настолна игра през платформата за общностно финансиране Kickstarter, ще споделят своя опит чрез реални ситуации, насоки и съвети и отговори на въпроси от аудиторията. Дискусионната част е подходяща за хора, които се интересуват от хобито настолни игри, както и за хора, които искат да пробват платформата за свой проект от каквото и да е естество.ON! Tabletop ще бъде на разположение за изкушените на 24-ти и 25-ти юни в Интер Експо Център, София като част от фестивала за градска култура ON! Fest. Билети за всяка зона на фестивала са в продажба и могат да бъдат закупени .", "date": "2017.06.08", "title": " 200 маси за любимото хоби на феновете на настолните игри на ON! Fest този юни"}
{"url": "https://m.offnews.bg/news/Futbol_18793/Levski-varvi-ot-10-godini-kam-danoto-E-stigna-go_657642.html", "text": "Точно преди десет години тогавашният непретенциозен, но много симпатичен и приятен за гледане отбор на Левски спечели по безапелационен начин титлата в българската \"А Група\".Тимът тъкмо бе завършил един незабравим сезон, в който влезе в енциклопедиите на футбола с първото участие на български отбор в Шампионската лига.Уви, точно десет години по-късно привържениците го карат само на тези мили и емоционални спомени.  Останалото е мъка.Почти веднага след края на сезон 2006/2007 г., корабът Левски започна да потъва. Бавно, малко по малко се виждаше как пробойните се увеличаваха в коритото.Постепенно любимите футболисти си отиваха и биваха заместени от много по-слаби и недостойни от тях. Много хора подцениха това и въпреки временните проблясъци, като например титлата през сезон 2008/2009г. и достойното представяне в Лига Европа (2010-2011г.), водата беше навлязла прекалено много. Кармата вече беше под морското равнище. А кормчиите са сменяха като носни кърпи.С течение на времето и много разочарования след унижения в Европа, изпуснати титли, купи, съмнителни чужденци на килограм, слаба и безхарактерна игра се стигна до края. Корабът потъна изцяло.Къде е Левски в момента, е ясно на всички - на дъното. \"Сините\" продължават да измъчват себе си и феновете. Изстрадалият бараж срещу Верея преди няколко дни олицетвори състоянието на клуба. Кой би си представил, че Левски, които всяваха страх и респект само с името, сега ще се мъчи в собствения си дом - стадион \"Георги Аспарухов\".Какво се случи тази година? Падение, падение и пак падение! Обнадеждаващо начало, посредствено продължение и печален край. През сезона се изредиха трима треньори, като статистиката е ужасяваща за решенията на ръководството. Всеки треньор е по-зле от предишния. И то значително.Безхарактерна игра, безпомощност срещу по-силни съперници, непостоянство. Като бонус Левски записа нов антирекорд в своята история. Тимът направи незапомнено слаб пролетен старт със само 1 спечелена точка далеч от дома. Да, Левски се превърна в едно голямо разочарование.Добрата новина е, че сезонът свърши, иначе току виж ръководството сменили още един треньор и агонията продължи.\"Футболистите? Те толкова си могат\", каза в едно интервю Димитър Бербатов. Репликата му важи в пълна сила за положението на Герена.През последните години с идването на лятото всички левскари таяха надежди някъде дълбоко в себе си, че този път най-после ще се появят нови, качествени попълнения, които малко по малко да върнат онази \"синя лавина\".Сега сякаш надеждата се изпари. Не само заради факта, че всяко ново лято носеше още по-слаби футболисти. Сега на феновете им дори не е до селекция. Не искат треньор, директори, собственик! Не се понасят помежду си! на този фон като че ли най-малкият проблем е кой ще играе ляв бек и кой централен нападател. Десет години! Прекалено много на изстрадалите верни фенове на Левски. Те видяха много разочарования и заслужават някакъв реванш за верността си. Въпросът е кой би могъл да донесе изневиделица вятъра на промяната?Спас Русев? Ники Митов? Или..Владо Гаджев…?", "date": "2017.06.08", "title": " Левски върви от 10 години към дъното. Е, стигна го"}
{"url": "https://m.offnews.bg/news/Temida_18762/Pravitelstvoto-predlozhi-merki-za-barzo-pravorazdavane_657672.html", "text": "Правителството внесе промени в Наказателно-процесуалния кодекс, касаещи бързото правораздаване.Промените целят въвеждането на мерки за значително ускоряване на наказателния съдебен процес, ефективно правораздаване при корупционни престъпления по високите етажи на властта, въвеждане на незабавно изпълнение на присъдите, за да бъде предотвратено бягството от правосъдие, както и допълнителни гаранции за защита на жертвите на престъпления, уточняват от правителствената пресслужба.Мерките за ускоряване на наказателното производство включват разширяване на приложението на бързото производство за 14 дни, бързо правосъдие и по инициатива на пострадалите, въвеждане на дистанционен разпит на вещо лице. Предвижда се също въвеждането на разпоредително заседание, в което ще се решават окончателно въпросите относно допуснати процесуални нарушения в досъдебното производство. Създава се и разпоредба, която задължава съда да обявява в какъв срок ще е готов с мотивите към присъдата си.Новите текстове, насочени към слагането на край на бягството от правосъдие, предвиждат задължение за касационния съд да изпраща незабавно препис от решението си на прокурора за изпълнение при ефективно лишаване от свобода. Така се свеждат до минимум възможностите за укриване на осъдените на затвор лица. Тромавата процедура в момента води до голямо забавяне между влизането в сила на присъдата и изпълнението й и става причина за множество бягства от ефективно изтърпяване на наказанието.Мерките за обезпечаване на качествената работа по делата, свързани с корупция по високите етажи на властта, се следят с особено внимание и от обществото, и от партньорите в Европейския съюз. С оглед компетентността и по-голямата специализация на Специализирания наказателен съд да решава дела с висока правна и фактическа сложност, проектозаконът предвижда той да гледа корупционните престъпления, за които са привлечени под отговорност народни представители, министри, председатели на държавни органи, създадени със закон или с постановление на МС, националното и териториалното ръководство на Агенция „Митници”, членове на Управителния съвет на НАП и териториалните директори, областните управители и заместниците им, магистратите, членовете на ВСС и инспекторите, както и служителите в Инспектората на ВСС.Промените в НПК целят още защита на жертвите на престъпления по евростандартите и изключване на паралелните наказателни производства – в България и в друга държава от Европейския съюз.Законопроектът е изготвен от Министерството на правосъдието в работна група с участието на представители на прокуратурата, съда и адвокатурата и е обсъден на заседание на Съвета по прилагане на актуализираната стратегия за продължаване на реформата в съдебната система. С измененията се изпълняват очакванията на обществото за реформа в българския наказателен процес, който е един от най-формализираните в ЕС. Пряка последица от него са поредицата осъдителни дела за бавно правосъдие в Европейския съд по правата на човека.", "date": "2017.06.08", "title": " Правителството предложи мерки за бързо правораздаване"}
{"url": "https://m.offnews.bg/news/Futbol_18793/Nauchete-poveche-za-naj-ekologichniia-futbolen-klub-v-sveta_657675.html", "text": "Соларни панели, тор от крави за терена, дървен стадион, футболисти вегани - всичко това превърна четвъртодивизионният английски тим Форест Грийн Роувърс в сензация и най-екологичния футболен клуб в света.Зад проекта стои милионерът Дейл Винс, направил състояние от зелената енергия и биогаз. През 2010 година създателят на Екотрисити закупува футболния клуб и започва сериозната му трансформация по свой вкус. Първата му работа е футболният терен да стане напълно био. Всички химически препарати за поддържане на тревата са изхвърлени и заменени с кравешка тор.\"Ароматът идва малко силен, но теренът е великолепен\", споделя бившият мениджър на тима Дейв Хокдей.През 2011 година са инсталирани 180 соларни панели на покрива на стадиона, което намалява с 10 процента консумацията на електроенергия. Феновете са въодушевени и подкрепят инициативата. Винс не се спира и изгражда и система за събиране на дъждовната вода, която след това се използва за поливане на терена.Екипите също претърпяват промяна и традиционните цветове черно и бяло са заменени със зелено.Милионерът променя и храненето на футболистите. Червеното месо е забранено и заменено с вегетарианско меню. На трибуните също вече не се продават хамбургери и наденички.\"Това е ужасна храна, направена от най-лошите части на животните. Заменихме ги с вегетарианска храна от най-високо качество. Аз самият съм веган\", разказва Винс пред \"Индепендънт\". Постепенно в отбора заиграват само вегани и през миналата година Форест Грийн Роувърс получава сертификат за първия вегански футболен клуб.Следващата стъпка е логична - построяването на еко стадион от дърво за 5000 зрители. В конкурса за проект се включват архитекти от Великобритания, Франция, Швеция, Германия и САЩ и е спечелен от Zaha Hadid Architects.Стадионът ще е своеобразен център на тематичен Еко парк на площ 400 000 кв. метра.В него ще има спортни зали, съоръжения, технологичен еко парк и други. Философията на Винс е, че така инвестицията от 115 милиона евро ще изплати.\"Един футболен мач се организира на всеки две седмици и продължава два часа. Един модерен стадион не може да се издържа икономически, ако се залага единствено на футбола\", казва още екомилионерът.", "date": "2017.06.08", "title": " Научете повече за най-екологичния футболен клуб в света"}
{"url": "https://m.offnews.bg/news/Politika_8/Plashtame-460-000-lv-obezshteteniia-za-zabaveno-pravosadie_657671.html", "text": "Правителството ще плати 461 370 лева за обезщетения по седем дела за забавено правосъдие в Европейския съд по правата на човека. По делата „Стамова срещу България”, „Костов срещу България”, „Стефанови срещу България” и „Басменкова срещу България” ЕСПЧ констатира нарушаване на правото на собственост при отчуждителни и приватизационни процедури.Нарушението по делото „Иван Тодоров срещу България” е на правото на своевременно разглеждане на законосъобразността на задържането, а по делото „Посевини срещу България” – на ефективно вътрешно правно средство за защита.По делото „И. П. срещу България” ЕСПЧ посочва, че националният закон не предвижда съдебен контрол на задържането в дом за временно настаняване на малолетни и непълнолетни лица и с оглед на това намира нарушение на Конвенцията за защита на правата на човека и основните свободи поради липса на достъп до съд, който да разгледа законността на задържането.", "date": "2017.06.08", "title": " Плащаме 460 000 лв. обезщетения за забавено правосъдие"}
{"url": "https://m.offnews.bg/news/Temida_18762/Shvedat-ritnal-kamerierka-ostava-v-aresta_657676.html", "text": "Шведският гражданин Ралф Сундберг, който нападна камериерка в хотел в Слънчев бряг, остава за постоянно в ареста, съобщава bTV.На влизане в Районния съд в Несебър той заяви, че не помни да е ритал жената в главата.Още след нападението той беше задържан, но скоро след това – пуснат.", "date": "2017.06.08", "title": " Шведът, ритнал камериерка, остава в ареста"}
{"url": "https://m.offnews.bg/news/Temida_18762/115-hil-lv-namereni-pri-zadarzhanite-ot-DAI_657679.html", "text": "Повече от 115 хил. лв. са намерени при акцията Изпълнителна агенция Автомобилна администрация. Общо 14 са задържаните при акцията в ДАИ - 12 от тях служители на областен отдел, а двама са собственици на автошколи. Това каза на брифинг говорителят на главния прокурор Румяна Арнаудова.Досъдебното производство е образувано на 14 май след сигнал на ГДБОП. За събиране на доказателства са използвани и СРС-та. Така било установено, че буквално всекидневно неподготвени курсисти са предавали през собствениците на школите средства, които след това са стигали до изпитващите. С манипулация на жребия се гарантирало, че „подходящите” служители на автомобилната администрация ще отидат в „подходящата” школа, съобщава bTV.Към момента 14-те са задържани все още за 24 часа, предстои прокурорът да прецени на кои ще бъде повдигнато обвинение.„Установено е, че пари се дават на инструктора и на изпитващия от онези лица, които не притежават в достатъчна степен правоспособност да управляват МПС. Или както е казал единият от задържаните: \"Ние пари от тези, които могат да карат, не вземаме\", каза Арнаудова, цитирана от БНТ.", "date": "2017.06.08", "title": " 115 хил. лв. намерени при задържаните от ДАИ"}
{"url": "https://m.offnews.bg/news/Obshtestvo_4/10-te-uchilishta-s-naj-visoki-rezultati-sled-IV-i-VII-klas_657658.html", "text": "Министерството на образованието и науката обяви кои са 10-те училища с най-високи резултати на националното външно оценяване (НВО) след IV и VII клас. Те са подредени на база осреднени резултати по двата основни предмета - БЕЛ (български език и литература) и математика.", "date": "2017.06.08", "title": " 10-те училища с най-високи резултати след IV и VII клас"}
{"url": "https://m.offnews.bg/news/Sviat-_12/Otkriha-29-tela-i-otlomki-ot-razbiliia-se-samolet-v-Mianmar_657674.html", "text": "Открити са 29 тела и отломки от изчезналия вчера военен самолет с близо 120 души на борда в Мианмар, предава Би Би Си.Останките и телата са открити в Андаманско море, казаха военните на Мианмар в изявление на своята страница във Facebook. Самолетът е бил пълен с военни и техните семейства. Сред пасажерите е имало и деца. Самолетът е летял от Миек до Янгон, а телата са открити в морето край крайбрежния град Дауей.Ако всички хора на борда са умрели при катастрофата, броят на жертвите би се превърнал в най-тежката авиационна катастрофа в страната, коментира кореспондентът на Би Би Си в Мюнхен Йона Фишър.Засега причината за катастрофата остава неясна. По време на загубата на връзката със самолета не е имало сигнали за лошо време. Самолетът е закупен от Китай през март миналата година и е записал 809 летателни часа, казват военните. Мианмар е видял редица инциденти с въздухоплавателни средства през последните години.През февруари 2016 г. самолет се разби и уби пет души в столицата Найпидо.Няколко месеца по-късно трима офицери бяха убити, когато един военен хеликоптер се разби в центъра на Мианмар.Един търговски самолет на Air Bagan направи аварийно кацане през 2012 г., след което избухна в пламъци, убивайки двама души.", "date": "2017.06.08", "title": " Откриха 29 тела и отломки от разбилия се самолет в Мианмар"}
{"url": "https://m.offnews.bg/news/Zdrave_18753/VOLIA-poiska-ekshan-plan-v-zdraveopazvaneto-i-reviziia-na-bolnitcite-i_657667.html", "text": "Парламентарната група на ВОЛЯ изпрати до останалите групи в парламента писма с конкретни предложения, които да влязат в екшън план за здравеопазването, съобщиха от партията.От най-малката парламентарна група в 44-ото Народно събрание имат 5 конкретни предложения:Миналата седмица депутатът от ВОЛЯ Нина Миткова призова народните представители да работят приоритетно по тази тема през юни, а ресорната комисия да изработи детайлен план за спешни реформи.Позицията на партията е, че в българските болници и медицински центрове работят много качествени и добре обучени лекари и друг персонал, които обаче са принудени да го правят при липсата на адекватен ресурс.Според нея е крайно време открито да се заговори за явните дефекти в системата и по линията НЗОК - болница - пациент.", "date": "2017.06.08", "title": " ВОЛЯ поиска екшън план в здравеопазването и ревизия на болниците и НЗОК"}
{"url": "https://m.offnews.bg/news/Leka-atletika_18783/Krischan-Koulman-novata-nadezhda-na-SASht-v-lekata-atletika_657678.html", "text": "След като Юсейн Болт обяви, че ще окачи шпайковете си след световното първенство по лека атлетика в Лондон това лято, започна търсенето за нова суперзвезда, която да се появи под прожекторите на дисциплината 100 метра.Заявка за това даде талантът Кристиан Коулман. 21-годишният лекоатлет финишира с време 9,82 сек в първия полуфинал на мъжкия шампионат на NCAA на открито в Юджийн.По този начин спринтьорът на Тенеси стана четвъртият най-бърз американец от всички времена, като само легендите Тайсън Гей, Джъстин Гатлин и Морис Грийн някога са тичали по-бързо от него.Коулман също така държи 60-метровия рекорд на закрито на ниво колеж и става първият, който спечели и 60-те и 200-те метра в NCAA, откакто Гатлин направи същото през 2002 г.Още през 2016 година възможностите му не останаха незабелязани. Коулман беше част от отбора на САЩ по време на Олимпиадата в Рио де Жанейро.", "date": "2017.06.08", "title": " Крисчън Коулман - новата надежда на САЩ в леката атлетика"}
{"url": "https://m.offnews.bg/news/Politika_8/VOLIA-Udostovereniiata-za-balgarski-proizhod-sa-izlishni-nosiat-samo_657682.html", "text": "Скандални практики в Държавната агенция за българите в чужбина оповести днес в Народното събрание депутатът от ВОЛЯ Андон Дончев. Председателят на постоянната комисия по политиките за българите в чужбина поиска да бъде премахнато от правомощията на ДАБЧ издаване на удостоверение за български произход. Той се позова на документи, изпратени до него като сигнали. Според проучванията, направени от Дончев и екипа му, са констатирани серия от нередности, които явно ощетяват кандидатстващите за удостоверение за български произход.Депутатът разкри, че парадоксално броят на подадените молби е по-малък от броя на издадените удостоверения. Освен това, оригиналите на документи се изземват без приемо-предавателни протоколи от служителите на ДАБЧ.Той потвърди, че ВОЛЯ ще внесе законови промени, които ще улеснят процедурата за кандидатстване за българско гражданство, премахвайки необходимостта от издаване на удостоверение за български произход.", "date": "2017.06.08", "title": " ВОЛЯ: Удостоверенията за български произход са излишни, носят само злоупотреби"}
{"url": "https://m.offnews.bg/news/Futbol_18793/Milan-zapochna-pregovori-s-Diego-Koshta_657684.html", "text": "Някогашният европейски колос Милан стартира преговори с испанския нападател на Челси Диего Коща.\"Росонерите\" смениха собствеността си през пролетта и в момента китайските собственици инвестират сериозни суми в опит да върнат величието на гранда от \"Сан Сиро\", както и вложените средства.Вчера стана ясно, че 28-годишният голмайстор не влиза в плановете на Челси за новия сезон и опашката от кандидати за подписа му вече става внушителна.Таранът пристигна на \"Стамфорд Бридж\" преди три години от Атлетико Мадрид и отбеляза 52 гола по време на престоя си. В последния сезон той изигра 35 мача за новите шампиони на Острова, в които вкара 20 попадения, а 10 пъти влезе в ролята на асистент.По-рано през деня стана известно, че в посока Милан вече са се устремили двама от основните играчи на Лацио - Лукас Билия и Балде Кейта. Двамата отказаха да подновят договорите си, които изтичат през 2018 година, и \"орлите\" искат да ги продадат за 50 милиона евро.Sky Sport Italia съобщи, че клубовете са уточнили всички подробности, но двойният трансфер не може да се счита за сигурен заради Кейта, който все още се надява да получи оферта от Ювентус. Челси, Монако, Интер и Наполи също проявяват интерес към сенегалския национал.", "date": "2017.06.08", "title": " Милан започна преговори с Диего Коща"}
{"url": "https://m.offnews.bg/news/Obshtestvo_4/Poveche-shestitci-i-po-malko-dvojki-na-izpitite-sled-VII-klas_657666.html", "text": "БЕЛПо-високи резултати в сравнение с миналата година са изкарали учениците на националното външно оценяване след IV и VII клас, показват обобщените данни на Министерството на образованието и науката.Общият резултат на изпитите за четвъртокласниците е по-висок в сравнение в миналогодишния по три от предметите -  (67,65 т. среден резултат за 2016 г., 71,67 за 2017),  (67,7 през 2016 и 70,3 през 2017) и  (78,64 за 2016 и 79,35 за 2017). Съвсем лек, почти незначителен спад има само по предмета  (средно 74,95 за 2016 и 74,07 за 2017).При седмокласниците слабите оценки тази година са по-малко в сравнение с 2016-а, а се увеличава делът на петиците и шестиците. Отличните оценки (между 5,50 и 6,00) по  са 5,11% (били са 3,89% през 2016-а), а двойките са 14,37% (в сравнение със 17,65% за миналата година). По отличните оценки са 7,1% срещу 6,2 за миналата година. Двойките по предмета са намалели от 33 на 25%.Най-високи резултати са показали учениците в Смолянска област. Средните оценки на всички деца от областта надвишават тези във втория по резултат София-град. Следват Кюстендил, Благоевград и Габрово. На другия край на класацията са Шумен (последно място), Сливен и Разград.Смолян традиционно показва високи резултати на изпитите. Министърът на образованието Красимир Вълчев си обясни това с добрата работа на институциите и със запазената култура на дисциплината и на усилието - учениците да учат не само за изпити и да свикват да полагат усилия в учебния процес, а не да разчитат само на помощта на компютри и интернет.Тази година четвъртокласниците са се справили по-уверено с геометричните задачи, както и с правописа на думи с и наЗатруднява ги обаче разпознаването на главните части на изречението (напр. кой е подлогът); правописът на гласни в неударени срички (напр. пУкрити, зЪдъхано и пр.), а в математиката - текстовите задачи.Като важен напредък от МОН отбелязаха изравняването на резултатите от задачите с избираем (с подточки) и със свободен отговор. При първоначалното въвеждане на този вид изпити преди години учениците се справяли много по-добре при избираемите отговори, отколкото ако те трябвало да попълнят отговора. Това показва мотивацията им да работят и мислят, а не да \"играят на тото\", коментира директорът на Дирекция „Съдържание на предучилищното и училищното образование“ към МОН Евгения Костадинова.Макар да отчита по-високи резултати в цялата страна (с незначителни изключения) при външното оценяване след седми клас, статистиката показва все още сериозни проблеми за преодоляване. Прави впечатление неумението да се разсъждава, а именно то гради функционалната грамотност, посочи Евгения Костадинова.Трудност е и разпознаването на видовете сложни изречения, което пък води до грешки в пунктуацията, както и извличането на изводи от прочетен цитат. По-лесно учениците се ориентирали в смисъла, ако вместо цитат им е предложено твърдение.  Седмокласниците все по-успешно изпълняват дидактически задачи, казват експертите. Забелязва се и друга интересна тенденция - дописване на текста от преразказа (в случая откъс от \"Войната на таралежите\"). Това е в разрез с поставената задача, но показва, че когато съдържанието ги увлича и е близко до тях, учениците са склонни да проявят творчество.На изпита по математика децата предпочитат алгебричните пред геометричните задачи. По тях са работили много по-голяма част от явилите се, отколкото по геометричните.Спорната , която става обект на много коментари, не е смутила особено учениците, твърдят от министерството. Единични са случаите на онези, които са се опитали да построят триъгълник с близки до реалните размери. Дори в тези случаи няма доказателства, че по време на изпита тези ученици са разбрали, че такъв триъгълник е невъзможен и затова не са продължили. Експертите смятат, че трудностите при решаване на тази задачи се дължат на друго - неовладян материал - за построяване на перпендикуляр, намиране на лице, разстояние от точка до права, неправилно прилагане на понятието симетрала.Средният резултат на първия модул по БЕЛ за VII клас е 34,к67 т. (от общо 65 т.), което прави оценка \"добър\". Средният резултат на първия модул по математика е 28,52 (от 65), което също се равнява на \"добър\".И на изпитите след VII клас първенци са София-град и Смолян, следвани от Варна, Благоевград и Търговище. На последните три места (отзад-напред) са Ямбол, Шумен и Хасково. Най-голям напредък в сравнение с миналогодишните резултати имат областите Враца, Пазарджик, Смолян и Кърджали.", "date": "2017.06.08", "title": " Повече шестици и по-малко двойки на изпитите след VII клас"}
{"url": "https://m.offnews.bg/news/Koloezdene_18819/Kris-Frum-otreche-che-se-predlaga-na-BMC-Racing-sreshtu-5-miliona-evr_657655.html", "text": "Крис Фрум, британският ас на Team Sky Крис Фрум, отхвърли появилата се информация, че иска да премине към тима на BMC Racing.Френският спортен вестник \"L'Équipe\" съобщи в четвъртък, че колоездачът е предложил услугите си, като е поискал заплата от пет милиона евро.В интервю за Cyclingnews Фрум определи слуховете като \"пълен боклук\" и сподели, че няма намерение да сменя настоящия си отбор.\"Не знам откъде се е появила такава информация. В момента имам договор до края на 2018 г. и нямам намерение да напускам, дори не съм мислил за това\", каза Фрум.Състезателят е част от Team Sky от създаването на отбора през 2010 г. и ще поведе тима си към пета титла в предстоящия \"Тур дьо Франс\".", "date": "2017.06.08", "title": " Крис Фрум отрече, че се предлага на BMC Racing срещу 5 милиона евро"}
{"url": "https://m.offnews.bg/news/Kultura_33/Terminal-1-i-Stroezha-obediniavat-sili-s-Alkohol-na-Kavatci-za-lud-let_657683.html", "text": "Три от най-популярните и атрактивни нощни клубове в София обединяват сили за предстоящото лято, местейки дейността си на изток и готвейки се да предложат нова алтернативна локация за ценителите на качествената музикална селекция и приятната почивка по родното Черноморие. Екипите на \"Терминал 1\" и \"Строежа\" се присъединяват към към колегите си от клуб \"Алкохол\" в управлението на летния комплекс на къмпинг Каваци.Колаборацията е логично продължение на успешното партньорство между Строежа и Алкохол, довело до създаването на \"Каваци Бийч Фест\" - повод за незабравими плажни концерти през последните две години на групи и изпълнители като Everlast, Dubioza Kolektiv, Kiril Djaikovski, Jaya The Cat, S.A.R.S., Subcarpati, Jeremy?, Миленита, Уикеда, Superhiks, Odd Crew и множество други любопитни проекти. Начинанието е категоричен показател за благоприятния климат за развитието на парти и концертния живот в София, практичното и градивно сътрудничество в развитието на клубната среда, която трите престижни имена смятат да пренесат и на къмпинг Каваци.Откриването на сезона е предвидено за 23 юни, петък, със селектори от \"Строежа\", \"Терминал 1\" и \"Алкохол\".През месеците юли и август концепцията на клуба ще предложи множество концертни и диджейски събития, част от които с гости от чужбина, чиито имена се очаква да бъдат обявени през юни.Къмпинг \"Каваци\" се намира на 3 км в южна посока от град Созопол и се слави с един от най-привлекателните, предпочитани и добре поддържани плажове по Черноморието. Клуб \"Алкохол\" разполага вътрешен и плажен бар, както и с ресторантска част.Появата на \"Строежа\" и \"Терминал 1\" летен морски бар е дългоочаквана, тъй като е първа за двадесетгодишната история на компанията.", "date": "2017.06.08", "title": " Терминал 1 и Строежа обединяват сили с Алкохол на Каваци за луд летен сезон"}
{"url": "https://m.offnews.bg/news/Politika_8/Norvegiia-s-generalno-konsulstvo-v-Balgariia-Shvetciia-s-nov-konsul_657680.html", "text": "Правителството даде съгласието си Норвегия да открие почетно генерално консулство в България.То ще бъде със седалище в София и консулски окръг обхващащ територията на България, без областите Шумен, Варна, Добрич и Бургас, които се покриват от почетното консулство на държавата във Варна.Норвежката страна мотивира желанието си да открие консулството в България със закриването на посолството си на 30 юни 2016 г., както и с желанието си за развитие на двустранните отношения във всички сфери от общ интерес между Норвегия и България.За почетен консул Кралството желае да назначи Венцеслава Янчовска-Иванова.Кабинетът прие и решение, с което оттегля съгласието си Ивар Свенсон да изпълнява функциите на почетен генерален консул на Кралство Швеция в София. Със същото решение правителството даде съгласие за назначаването на Зоя Паунова на поста.Промяната се извършва по искане на шведската страна. Тя мотивира желанието си с молбата на Ивар Свенсон да бъде освободен от заеманата длъжност, както и с голямото си доверие към Зоя Паунова.", "date": "2017.06.08", "title": " Норвегия с генерално консулство в България, Швеция - с нов консул"}
{"url": "https://m.offnews.bg/news/Politika_8/Kabinetat-iska-odobrenie-za-200-mln-evro-zaem_657681.html", "text": "Правителството иска одобрение от Народното събрание за заем в размер на 200 млн. евро от Банката за развитие на Съвета на Европа. С парите от заема ще се покрива частично българската част от финансирането на проекти по Оперативните програми „Региони в растеж 2014-2020“, „Развитие на човешките ресурси 2014-2020“ и „Наука и образование за интелигентен растеж 2014-2020“, обясниха от правителствената пресслужба.Парите ще се включат в бюджета и ще се усвояват на траншове. Отделните траншове по години ще се обвързват с разчетите по оперативните програми за националното съфинансиране в средносрочен план и ще се предвиждат в закона за държавния бюджет за съответната година, уточняват оттам. Рамковото споразумение за тегленето на заема беше одобрено през декември миналата година. Тогава от правителството обявиха, че заемът ще бъде взет при много благоприятни финансови условия, тъй като банката няма да начислява допълнителни такси и комисиони.", "date": "2017.06.08", "title": " Кабинетът иска одобрение за 200 млн. евро заем"}
{"url": "https://m.offnews.bg/news/Ikonomika_59/Tri-zhalbi-spirat-targa-za-88-mln-leva-za-nova-tiket-sistema-v-gradsk_657685.html", "text": "Три жалби спират временно търга за за интегрирана автоматизирана система за електронно таксуване и видеонаблюдение в градския транспорт в Столична община, който е с внушителния бюджет от 88 милиона лева без ДДС.И трите жалби са подадени днес. Те са подадени в Комисията за защита на конкуренцията от И трите компании настояват за спиране на процедурата, но до момента не е ясно какви са възраженията им срещу обществената поръчка с щедър бюджет.В средата на май Центърът за градска мобилност обяви търг за интегрирана автоматизирана система за електронно таксуване и видеонаблюдение в градския транспорт в Столична община.Замисълът му е до 2020 г. хартиените билети и перфораторите да бъдат заменени от нова електронна система за таксуване.Компанията, която ще изгради системата, ще работи за общината 10 години и ще получава по определена сума на месец, така че доставките и дейностите, събрани заедно, достигат 88 млн. лева без ДДС.Срокът за подаване на оферти бе до 13 юли 2017 г., но сега сроковете ще се отложат за неопределено време, тъй като след произнасянето на КЗК сагата ще продължи във Върховния административен съд.Новата тикет система е замислена да обхваща всички видове градски транспорт, включително и метрото. ", "date": "2017.06.08", "title": " Три жалби спират търга за 88 млн. лева за нова тикет система в градския транспорт на София"}
{"url": "https://m.offnews.bg/news/112_6/Rusnak-napadna-lekarka-v-Hisaria_657686.html", "text": "58-годишен руснак нападна лекарка в Хисаря. Инцидентът станал вчера, съобщи БГНЕС.Владимир Сахаров живее в Хисаря от три години. Вчера той се обадил на тел. 112 и поискал помощ заради силни болки в стомаха. Спешен екип се отзовал на повикването. Вместо да обясни какви са оплакванията му обаче, мъжът започнал да заплашва лекарката с убийство. След това станал от леглото, извадил нож от близкия шкаф и го насочил срещу нея.От екипа подали сигнал в полицията. На мястото пристигнала патрулка, а руснакът заплашил и полицаите. Те установили, че Сахаров е пиян. Той е бил задържан за 24 часа, а утре задържането му ще бъде удължено с още 72 часа. При инцидента няма пострадали. Очаква се Сахаров да бъде обвинен за закана за убийство и закана срещу орган на властта за причиняване на телесна повреда.", "date": "2017.06.08", "title": " Руснак нападна лекарка в Хисаря"}
{"url": "https://m.offnews.bg/news/Sviat-_12/Berlin-prie-gej-izbiagal-ot-Checheniia_657687.html", "text": "Берлин издаде хуманитарна виза на гей от Чечения, който е пристигнал в Германия във вторник, съобщи днес германското външно министерство, цитирано от Асошиейтед прес, Франс прес и БТА.\"Пет молби бяха подадени в посолството на Германия в Москва. Правителството разглежда във всеки отделен случай каква защита може да им се даде в техен интерес\", съобщават близки до външното министерство източници.Избягали в Москва чеченски гейове заявиха, че са били бити и задържани \"в неофициален затвор\" и казаха, че сега живеят в страх, че може да бъдат разпознати и преследвани от семействата си.Преди време вестник \"Новая газета\" посвети редица публикации на проблема с ЛГБТ в Чечения. Според изданието, в Чечня само за няколко седмици са били задържани повече от сто души на възраст между 18 и 50 години, които службите за сигурност заподозрели в хомосексуални отношения.Изданието пише, че тази информация е потвърдена от \"безпрецедентно голям брой източници\", включително от местния отдел на вътрешните работи, Федералната служба за сигурност, прокуратурата и чеченската администрация.Задържаните имат \"много малък шанс да оцелеят\", защото роднините им не следят разследването след задържането им. Според изданието са загинали най-малко трима души, като имената им са известни на редколегията на руския вестник, но не са споменати.Някои от затворниците са връщани на семействата си в очакване роднините да извършат т. нар. \"убийство на честта\" - убийството на член от семейство или клан, извършено от друг член на същото семейство, мотивирано от убеждението, че жертвата е опетнила фамилната чест.Сред задържаните се твърди, че има религиозни представители, както и известни чеченски радио и телевизионни лица. Изданието твърди, че понякога арестите са с цел \"профилактично прочистване\", но се е стигало и до убийства.Преди време говворителят на чеченския лидер Рамзан Кадиров отрече твърденията с аргумента, че в страната няма хомосексуалисти.", "date": "2017.06.08", "title": " Берлин прие гей, избягал от Чечения"}
{"url": "https://m.offnews.bg/news/Tenis_18788/Senzatciiata-Ostapenko-stigna-finala-na-Rolan-Garos_657694.html", "text": "47-ата в света латвийка Йелена Остапенко продължава със сензационното си представяне на турнира от Големия шлем \"Ролан Гарос\" в Париж.В деня, в който навърши 20 години, Остапенко се класира на финала на надпреварата във френската столица, след като срази в полуфинален сблъсък швейцарката Тимеа Бачински със 7:6 (4), 3:6, 6:3 и си направи най-хубавия и незабравим подарък за празника. Любопитното е, че и Бачински имаше рожден ден днес, но няма да го запомни с хубаво.Двубоят протече според предварителните очаквания. Остапенко беше по-активна и търсеше развръзката в разиграванията докато нейната съперничка разчиташе на играта в защита и грешки на съперничката.В първия сет двете се пробиха по три пъти, преди Остапенко да стигне до успеха в тайбрека със 7:4. В началото на втората част двете си размениха по един пробив, преди Бачински да поеме контрола и да вкара двубоя в решителна трета част, която отново беше белязана от пробиви и от двете страни на мрежата, но Остапенко успя да задържи постигнатия пробив за 5:3, след което пък приключи всичко още на сервиса на съперничката си.Остапенко хвърли в транс родината си, тъй като стана първият представител на Латвия, достигнал до финал на турнир от Големия шлем.Във финала в събота тя ще се изправи срещу Симона Халеп, която победи Каролина Плишкова с 6:4, 3:6, 6:4.", "date": "2017.06.08", "title": " Сензацията Остапенко стигна финала на \"Ролан Гарос\""}
{"url": "https://m.offnews.bg/news/Knigi_18808/Malko-poznatiiat-Gam-na-Erih-Mariia-Remark-s-novo-izdanie-otkas_657691.html", "text": "След литературните шедьоври „На Западния фронт нищо ново“ и „Обратният път“, които се радват на ново, подобаващо съвместно издание, дойде ред да видим красивото ново издание на още един роман на големия германски писател Ерих Мария Ремарк – непубликувания приживе „Гам“.По време на околосветското си пътуване пленително красивата Гам сменя континент след континент и мъж след мъж в търсене на любовта. Постепенно героинята на Ремарк се изгубва в себе си, за да намери това, което винаги е търсила – връзка със собствената си природа. Екзотиката на местата, които Гам посещава, добавя нови пластове към този сякаш безкраен лабиринт от емоции, преживявания и идеи, които са едновременно илюстрация на епохата и прозорец към вътрешния свят на автора. Именно в този вътрешен негов свят, в който писателят ни позволява да надникнем, са видими немалко елементи от някои от по-късните му творби.За разлика от стила на Ремарк, който познаваме и ценим високо, с така силно застъпената антивоенна тематика и живота на „изгубеното поколение“ в романите „На Западния фронт нищо ново“ и „Обратният път“, сборника с разкази „Врагът“, а също и във „Време да се живее и време да се мре“ и „Живот назаем“, тук писателят ни показва едно свое различно и малко познато лице – „Гам“ е по-скоро роман на тезите. В него Ремарк сблъсква множество гледни точки за любовта, страстта, смисъла на живота, страданието и смъртта.„Гам“ е вторият роман на Ерих Мария Ремарк, писан скоро след „Мансардата на бляновете”. За него писателят почти не говори приживе – Ремарк споменава „Гам“ единствено в епистоларната си комуникация с известната германско-американска актриса и певица Марлене Дитрих. Може би затова романът е слабо познат на читателите – той вижда бял свят през 1998 г., цели 28 години след смъртта на автора. Книгата излиза за първи път на български език в края на 1990-те години.Преводът от немски е на Диана Диманова. Новото издание е с твърди корици, чиито художник е Дамян Дамянов.Гам отпътува за Давос. Главният лекар й представи някои хора. Двама незначителни дипломати, един ита­лианец средна ръка, Браминта-Сола, Раколовна, Кин­сли, Вандервелде, Кай, някои жени – човек не може да им запомни имената.Браминта говореше за Пуришков. От няколко дни бил зачезнал. Предполагаше се, че е с жена. Но все пак никой не знаел подробности. Може би просто е изпад­нал в меланхолично настроение, от него можеше да се очаква ексцентричност.След около час докторът си тръгна. Кай разбърка картите; започнаха игра на покер. Гам отиде с Браминта в съседната стая, откъдето можеше да се види снегът. Тя потъна в някакво кресло и с радост забеляза изящ­ната извивка, хоризонталната седалка, страничните об­легалки, тапицерията на гърба, която като ръка прикре­пяше раменете. Колко любов и фантазия трябваше да притежава човек, за да измисли това!От една от съседните стаи се чу гласът на Раколов­на, нежен и умоляващ. Някакъв баритон й отвърна. Не се долавяха думи. Разговорът продължи кратко, докато накрая женският глас се залута сам в стаята като уло­вена птица.Раколовна излезе забързано навън. Очите й бяха за­червени, устните й висяха отпуснати. Видя Браминта и понечи да заплаче; но бегъл поглед към Гам я накара да се окопити. Тя бавно повдигна ръка:– Не знаех...Гам не я чу, тя седеше потънала в креслото. Пребледняла, Браминта-Сола се надигна:– Вандервелде иска пари? – попита тя.Раколовна кимна.– И Вие му дадохте?Княгинята поклати глава.– Тръгна ли си?– Да – заплака тя. Повдигна поглед като ударено животно. – Не можах да му дам нищо – преди седмица продадох бижутата си.– Колко поиска?– Двойно.– Докога?– До утре. Всичко проигра.– Ще Ви дам един чек.Раколовна повдигна глава:– Искате да ми заемете пари?– Наречете го както искате. Ще Ви дам пари, но при едно условие – да оставите Пуришков.Раколовна сви рамене:– Той е руснак.Браминта замълча. Защо с думи да отлага неизбеж­ното; всеки Ерос бива сломен от насилието на Волята – Волята е студена и затова идва последна.По коридора се чуха стъпки. Раколовна се надигна и се запъти към вратата.– Дайте чека.Тя го взе с нежно движение, усмихна се, кимна и из­лезе, запъти се към Вандервелде.Ярки червени петна пламнаха върху бузите на Бра­минта. Тя срещна питащия поглед на Гам и изрече за­мислено:– Това е болест, никога не остава време, за да се промени нещо. Ако човек се бори за златни пранги, той си ги купува. Ако обичаш нещо и не можеш да го пос-тигнеш по друг начин... не бива ли да го взимаш само защото трябва да си го купиш? Защо да се завоалира с думи, те не могат да поправят нищо. А и без това са без значение.Едно слабо високо куче притича през стаята. Гар­вановочерно, с къса козина като коприна: афганска хрътка. Браминта пребледня. Пуришков влезе, а до него вървеше второ куче досущ като първото.Показа няколко книги – на стар английски мистик, и две окултни томчета. После дойде и Раколовна с чаша чай в ръка.Пуришков веднага се надигна. Тя му подаде ръка. Но щом той се наведе, за да я целуне, изпусна чашата си, така че чаят се разсипа върху костюма му, а чашата се пръсна на пода. Дори мускулче не помръдна на лицето му, когато извика прислугата и се извини, че трябва да се преоблече.Раколовна остана неподвижна за миг, после бързо отиде до игралната маса и забъбри. Очите на Браминта блеснаха. Гам си помисли: „Кой мъж би забравил това?“Зад прозорците снегът скърцаше под изгряващата луна.Пуришков се върна разведрен. Говореше с Брамин­та, но с погледа си търсеше Раколовна. Най-сетне тя се появи и подметна мимоходом:– Разправят, че сте избягали с някаква жена, Пуриш­ков.Блед като платно, той я гледаше втренчено. Тя му махна още веднъж и усмихнато му се закани с пръст. Той прехапа устни.Без видимо да обръща внимание на баналностите, Браминта започна духовито да бърбори. Ноздрите й потръпваха, под очите й се появиха нежни виолетови сенки. Раменете й меко проблясваха, устните й черве­нееха на развълнуваното й лице.Руснакът не вникваше особено в разговора. Тя за­бави темпото и смени темата. Нежно и сърдечно се ста­раеше да привлече вниманието му. Той веднага стана сдържан. Тонът съвсем съответстваше на положението му и той се освободи от чувството на скованост. Лицето му се отпусна. Без да осъзнава, той отговаряше, при­казваше за познати неща, които се случваха около него. Браминта усети, че той отново се изнервя, и се отказа от опитите си да продължи разговора. Пуришков й це­луна ръка и се запъти към Раколовна.Тя не му остави никакво време, а му направи детин­ска сцена на ревност. Той беше безкрайно изненадан, опита се да я омилостиви и да изясни ситуацията. После постепенно се изплъзна от раздразнението й. Тя много точно се бе прицелила в най-чувствителното място. Той стана хладен, нетърпелив, докато тя му отправяше сме­хотворните си упреци. Не я разбираше, беше обиден, вместо на руски, започна отново да говори на френски.На следващата вечер се предаде на Браминта.– Колко сладострастна е цигулката – въздъхна за­мечтано Гам и се заслуша как плавната мелодия се из­ливаше под струните, извисяваше се през дълги каденца и завършваше във висока жизнена ферматаi. – Когато свири цигулка, човек никога не може да повярва, че ще умре. Небето става още по-високо, само един тон може да размие всички граници. Сякаш в цигулката са скрити крилата на цяло ято чайки. Все някъде човек се чувства у дома и въпреки това навсякъде е тъжно чужд. Човек би могъл да сътвори куп глупости, ако има цигулка. Дори променя живота, толкова неповторима е цигулка­та. Някой излиза от другия, оглежда се набързо и за­става до него. Устните му се движат, ръцете се повдигат и се получават думи. И всичко, което прави, изглежда правилно. Но не знае и вечно се пита: „Това аз ли съм, или другият – аз другият ли съм, а пък другият – аз? И чие поведение е правилно и добро?“ В човека винаги има толкова отчужденост, че би могъл да отмине, да за­праши нанякъде, право напред, без да му мисли, някъде натам. Колко неповторима е цигулката.", "date": "2017.06.08", "title": " Малко познатият „Гам“ на Ерих Мария Ремарк с ново издание (откъс)"}
{"url": "https://m.offnews.bg/news/Zimni_18801/Kankobegach-razpali-skandal-mezhdu-Rusiia-i-Holandiia_657690.html", "text": "Двукратният олимпийски медалист и четирикратен световен шампион в бързото пързаляне с кънки от Холандия Кун Вервей разпали скандал в родината си с решението да се готви за олимпиадата в Пьончан догодина съвместно с руския национален отбор в този спорт.Вервей беше обвинен в национално предателство към спорта, който е религия в Ниската земя. 26-годишният спортист в интерес на истината беше оставен без особен избор, тъй като от месеци тренира самостоятелно след напускането на отбора си Корендон и оттогава не е печелил нищо значимо.Той направи опит да се включи към отбора на Япония с треньор холандския специалист Йохан де Вит, но местния олимпийски комитет блокира желанието му.Така той намери пристан в Русия, където главният треньор на отбора Константин Полтавец откликна на молбата му.\"Имаме какво да научим един от друг. Кун е изпитан боец в отборните състезания и ще помогне на нашите момчета\", казва Полтавец.На коренно противоположно мнение е легендата на Холандия в този спорт Ербен Венемарс.\"Руснаците са много подли, не разбирам защо Кун се замесва с тях, вместо да помогне на холандските момчета. Той е талантлив и пример за подражание. Не съм убеден, че ще се опази чист от допинг. Федерацията трябва да направи всичко, за да го спре\", казва шесткратният световен шампион и двукратен олимпийски медалист пред местните медии.", "date": "2017.06.08", "title": " Кънкобегач разпали скандал между Русия и Холандия"}
{"url": "https://m.offnews.bg/news/Kultura_33/Fil-Kolins-v-bolnitca-sled-intcident-otmeni-kontcerti_657689.html", "text": "Известният британски музикант Фил Колинс беше откаран в болница, след като паднал в хотелската си стая. 66-годишният Колинс паднал през нощта и си ударил главата в стол, като е получил и рана до окото, съобщи говорителят му, като обясни, че инцидентът е станал в резултат на операция на гръбнака, която музикантът претърпя преди две години. Фил Колинс е бил откаран в болница, където раната е зашита, а главата му е бинтована. Заради инцидента са отменени два концерта, които трябвало да се състоят в лондонската \"Роял Албърт хол\", които са в рамките на турнето на изпълнителя в Европа.Колинс ще продължи турнето в неделя с концерти в Кьолн и Париж. Певецът ще излезе отново пред публиката в Лондон на 26 и 27 юни. Фил Колинс е един от най-успешните музиканти и певци от 80-те и 90-те години, бивш член на групата \"Дженезис\". Той е носител на седем награди „Грами” и на „Оскар” за песента „You'll Be In My Heart” към анимационния филм „Тарзан”.През 2011 г. Колинс обяви, че се пенсионира, след като стана ясно, че не може да свири на барабани заради увреждане на нерв.", "date": "2017.06.08", "title": " Фил Колинс в болница след инцидент, отмени концерти"}
{"url": "https://m.offnews.bg/news/Koloezdene_18819/22-godishen-germanetc-razplaka-frantcuzite-na-Dofine_657698.html", "text": "22-годишният германец Фил Баухаус от отбора на Sunweb спечели най-хубавата победа в кратката си кариера, след като триумфира в петия етап на Критериума Дофине, който подгрява Обиколката на Франция.Младият спринтьор остави с празни ръце четирима представители на Франция, които допълниха топ 5. Сантиметри разделиха Баухаус от Арно Демар (FDJ), Бриан Кокар (Direct Energie), Aдриен Пьоти (Direct Energie) и Насер Буани (Cofidis).Днешният етап беше и последен шанс за специалистите в спринта, които хвърлиха всички усилия за победата, тъй като утрешният шести етап е за катерачите.Белгиецът Томас де Хент (Lotto-Soudal) запази лидерската си позиция, но прогнозите са, че няма да я удържи в утрешния етап, който е изкачване до Монт дьо Шат, следван от продължително спускане до финала.На практика това ще бъде генерална репетиция за 9-ия етап от предстоящия Тур дьо Франс, който минава по същия маршрут.", "date": "2017.06.08", "title": " 22-годишен германец разплака французите на Дофине"}
{"url": "https://m.offnews.bg/news/Politika_8/Borisov-shte-vodi-i-deputati-na-granitcata-za-da-sprem-da-se-tricham_657695.html", "text": "Премиерът Бойко Борисов иска да покаже оградата на границата с Турция и на депутатите, за да спрат критиките по въпроса вътре в държавата, тъй като отвън сме получавали само комплименти по въпроса. Това става ясно от стенограмата от заседанието на Министерския съвет. Премиерът моли Валери Симеонов да организира една такава среща с депутати на границата, като допълва, че френският президент Еманюел Макрон сам е поискал да я види, след като Борисов е завел бившия британски премиер Джеймс Камерън и унгарския премиер Виктор Орбан. Борисов е убеден, че оградата на границата с Турция е отлична и допълва, че хората успявали да прескачат и Берлинската стена. От думите му става ясно, че желанието на правителството е било оградата да се строи след пряко договаряне с изпълнител. На това вицепремиерът Валери Симеонов отговаря, че оградата ни е по-добра от тази на Унгария. По повод това как ни приема ЕС Борисов казва, че никъде при посещенията му в Европа не е разговарял за коалицията. По думите му Европа била доволна, защото \"има стабилно правителство и България ще работи\".На заседанието се обсъждат още промени, свързани с горивата, за които се подготвят изменения по два закона и наредби, което Борисов настоява да стане в много кратък срок и допълва, че вижда \"действително огромен резерв за бюджета\". От стенограмата става ясно още, че се готвят промени за намаляване на административната тежест, като вицепремиерът Томислав Дончев настоява за санкции за общините, които не могат да се справят с проблема. Сред обсъжданите теми е и ремонтът на бул. \"Дондуков\", като Бойко Борисов настоява министърът на културата Боил Банов да обсъди проблема с кмета на София Йорданка Фандъкова и с гражданите, искащи запазване на паветата, както и с другите, които настояват за изграждане на велоалея. ", "date": "2017.06.08", "title": " Борисов ще води и депутати на границата, за да \"спрем да се тричаме вътрешно\""}
{"url": "https://m.offnews.bg/news/Kultura_33/NDK-puska-dopalnitelen-limitiran-broj-bileti-za-kontcerta-na-Sonia-Jon_657696.html", "text": "Поради изключителния интерес към продуцирания от НДК концерт на оперната прима Соня Йончева на 18 юни в зала 1 НДК пуска допълнителни билети в оркестрината. Броят им е лимитиран, а притежателите им ще имат възможността да бъдат най-близо до световноизвестната оперна дива.Интересът към Соня Йончева от страна на италианските медии дни преди премиерата на „Бохеми“ в операта \"Ла Скала\" е огромен.Българското сопрано потвърди, че приема поканата на \"Ла Скала\" да участва в нов спектакъл на прочутия театър – операта „Пиратът“ на Белини. Това е третата сценична творба на родения в Катания през 1801 г. италиански композитор, а режисьор ще бъде нашумелият Кристоф Лой. Премиерата е в края на юни 2018 г.Соня Йончева се утвърди като един от най-известните сопрано-гласове на съвременната оперна сцена с участието си в друга опера на Белини „Норма“ в Ковънт Гардън преди две години, където детронира Ана Нетребко.На 11 февруари 2018 г. Йончева ще изнесе рецитал в \"Ла Скала\" с новия си Вердиев репертоар, а световната му премиера ще бъде на концерта ѝ в НДК на 18 юни от 20:00 часа.Соня излиза на сцената в София с Фестивален симфоничен оркестър заедно със съпруга си – диригента Доминго Хиндоян и брат си – тенорът Марин Йончев.Билети за концерта на Соня Йончева в зала 1 може да се закупят от Билетен център – НДК и онлайн в мрежата на .", "date": "2017.06.08", "title": " НДК пуска допълнителен лимитиран брой билети за концерта на Соня Йончева"}
{"url": "https://m.offnews.bg/news/Futbol_18793/Stoichkov-iznasia-otkrit-urok-po-futbol-pred-NDK_657703.html", "text": "Христо Стоичков ще представи лично новата си книга „Как да печелим във футбола: 88 съвета от номер 8“ /“Книгомания“/ на 14 юни от 12 до 13 ч. между Билетния център и Моста на влюбените до НДК.Той ще готов не само да раздава автографи, но и да демонстрира с топка как работят неговите правила пред публиката на премиерата. Очаква се сред гостите да има и други прочути спортисти. Някои от най-известните имена във световния футбол вече са я оценили високо. Според Лионел Меси в книгата може да се намери „най-важното за футбола, събрано на едно място“, а според Жозе Моуриньо „когато прочетете съветите на Стоичков, вече сте много по-близо до победата“. Андрес Иниеста добавя: „Най накрая любимата игра има своя Навигатор към победата!“.Това издание с илюстрации на Христо Тренев е под редакцията на двама утвърдени спортни журналисти - Владимир Памуков и Тодор Шабански. То дава отговор на най-важния въпрос във футбола: „Как да победим?“. Базирано е на натрупания от Стоичков опит и синтезира накратко основните принципи в играта така, че младите таланти да дадат най-доброто от себе си. Но книгата ще е полезна като ориентир не само за начинаещите играчи и за техните близки, а и за професионални футболисти, треньори и запалени фенове на най-популярния спорт. В нея ще намерят по нещо и онези, които просто искат да знаят как се преуспява в живота.Авторът посвещава книгата си „на един от най-великите в историята на футбола – покойния вече Йохан Кройф.“ А ето какво казва във въведението Христо Стоичков за своите 88 правила: „Голяма част от тези правила използвах по време на богатата ми кариера като играч. Те ми помогнаха да спечеля толкова много победи, титли и призове, включително „Златната топка”. Тези малки хитринки бяха част от „моите тайни” сред арсенала от оръжия, с които успявах и стигах до победата. Те ми даваха предимство или накланяха везните към мен, когато нещата са били „на кантар”. Други преоткрих като треньор, после и като тв анализатор, тъй като футболът е много бързо развиваща се игра, която изисква постоянно усъвършенстване и съобразяване с най-новите тенденции.Затова синтезирах и сега предлагам кратко и ясно обяснени базисните правила, които предопределят победата. Те имат три основни цели:1. Да създадат максимални предпоставки за сполука.2. Да намалят грешките на твоя отбор до абсолютния възможен минимум.3. Да принуждават съперника да греши и да се чувства объркан.“Националната лотария подкрепя Христо Стоичков в издаването на тази книга с надеждата, че някой от читателите й може да бъде следващата българска суперзвезда в спорта.", "date": "2017.06.08", "title": " Стоичков изнася открит урок по футбол пред НДК"}
{"url": "https://m.offnews.bg/news/Obshtestvo_4/Radev-letia-na-iztrebitel-F-15-snimki_657693.html", "text": "Президентът Румен Радев изпълни полет на изтребител F-15 по покана на командващия ВВС на САЩ в Европа и Африка и командир на Съюзното военновъздушно командване на НАТО генерал Тод Уолтърс и на посланика на САЩ в България Ерик Рубин, предаде пресцентъра на президентството.Държавният глава беше специален гост на българско-американската летателна тренировка „Тракийски орел 2017“, в която участват изтребители F-15C от 122-ра ескадрила от състава на 159-о авиационно крило на Националната въздушна гвардия на щата Луизиана и учебни и бойни самолети и хеликоптери от Българските военновъздушни сили и формирования от Зенитно-ракетни войски.", "date": "2017.06.08", "title": " Радев летя на изтребител F-15 (снимки)"}
{"url": "https://m.offnews.bg/news/Tenis_18788/Sharapova-se-podmladiava-v-reklama_657704.html", "text": "Завърналата се на корта след изтърпяно наказание за употреба на мелдоний руска тенисистка Мария Шарапова засне поредната си стилна реклама.Бившата номер 1 в света, която наскоро закръгли 30 години, развесели феновете си с видео, в което отпива минерална вода от известна марка, а секунди след това се превръща отново в невръстно бебе.Шарапова е една от най-желаните за реклами спортистки, а мнозина от колежките й смятат, че форсираното й завръщане, се дължи именно на интересите на спонсорите, които искат да я видят възможно най-скоро отново на върха.В последните седмици Шарапова усилено тренира за сезона на трева, тъй като й предстои тежък \"Уимбълдън\", където ще стартира от квалификациите, след като отказа от гордост \"уайлд кард\" от организаторите заради шума, който се вдигна около предишните й покани в Щутгарт, Мадрид и Рим.", "date": "2017.06.08", "title": " Шарапова се подмладява в реклама"}
{"url": "https://m.offnews.bg/news/Futbol_18793/Tragichna-no-vdahnoviavashta-istoriia-stoi-zad-spasenieto-na-Tonev-i_657701.html", "text": "Малцина вярваха, че тимът на национала Александър Тонев Кротоне ще се спаси от изпадане от Серия А. Девет кръга преди края на сезона отборът заемаше предпоследното място, а цели осем точки го деляха от спасителното 17-о място.Календарът до края също не беше благосклонен - престояха двубои с традиционни сили като Интер, Лацио, Милан, които също преследваха свои цели. И все пак Кротоне оцеля, като в тези девет финала до края спечели 20 точки - повече от шампиона Ювентус, който събра 18. Как се стигна до чудото? \"Черно тото\" - биха възкликнали скептиците. Не, вдъхновяваща история и едно обещание, което треньорът Давиде Никола дава на играчите.Той им обещава, че ако оцелеят, ще измине с велосипед разстоянието от 1300 км, което дели Кротоне и градчето Вигоне, което се намира на 30 км от Торино. Защо точно Вигоне? Това място е свързано с едно от най-трагичните събития в живота на треньора на Кротоне. Там преди три години загива 14-годишният му син Никола, който е блъснат от автобус, докато кара колело.Именно в негова памет той обещава да направи този преход и моли играчите да му помогнат да го осъществи, като не допуснат Кротоне да изпадне. Закъсалият тим, който е спечелил едва 14 точки за 29 мача, изведнъж се преобразява на финалната права. Кротоне бие Интер, изтръгва реми от Милан и Торино, но съдбата му се решава едва в последния кръг.Тогава Кротоне играе с Лацио, а конкурентът за оцеляване Емполи гостува на изпадналия Палермо с Ивайло Чочев в състава си. За тима от Сицилия, който е изправен пред банкрут, е по изгодно от Серия да си тръгне Кротоне, а не Емполи, защото по този начин ще получи 15 милиона евро повече от телевизионните права.Кротоне печели своя мач с 3:1, а Палермо играе феърплей и също постига успех с 2:1, който оставя Кротоне в елита. Така Давиде Никола ще удържи обещанието си. Маршрутът му ще премине през почти целия Ботуш. Той ще мине през Таранто, Бари, Пескара, Анкона, Ливорно, Генуа, за да продължи към Торино.Местата не са избрани случайно. Всички те са свързани с кариерата му на футболист и треньор. С пътешествието си треньорът иска да покаже, че няма безнадеждни ситуации, стига човек да има воля.", "date": "2017.06.08", "title": " Трагична, но вдъхновяваща история стои зад спасението на Тонев и Кротоне в Серия А"}
{"url": "https://m.offnews.bg/news/Leka-atletika_18783/Gabriela-Petrova-startira-sezona-s-11-o-miasto-v-Diamantenata-liga_657707.html", "text": "Спортист номер 1 на България за 2015 година Габриела Петрова завърши на 11-о място в първия си старт от Диамантената лига в Рим през сезона.Българката, която през миналата седмица спечели държавната титла с постижение от 13.96 м в първия си старт от близо година, този път остана далеч от резултата си във Велико Търново и в най-добрия си опит в италианската столица се приземи на 13.63 метра.Петрова има още един потвърден старт от Диамантената лига - на 16 юли в Рабат (Мароко). Нормативът за участие на Световното първенство в Лондон от 4 до 13 август е 14.10 метра.Победата в Рим извоюва водачката в световната ранглиста за сезона и шампионка в зала за миналата година Юлимар Рохас (Венецуела) с 14.84 метра.Междувременно Ивет Лалова-Колио записа три победи за турския си клуб ЕНКА в първия кръг на отборния шампионат на страната, който се провежда в Анкара, информира  След като в първия ден българката триумфира на 100 м и с щафетата на 4 по 100 м, във втория ден стигна до успех и на 200 м, където спря хронометрите на 23.56 сек.Друга родна атлетка, която от години се състезава за Фенербахче - Венелина Венева-Матеева, се поздрави с успех в скока на височина с 1.85 метра само няколко дни преди да навърши 43 години.", "date": "2017.06.08", "title": " Габриела Петрова стартира сезона с 11-о място в Диамантената лига"}
{"url": "https://m.offnews.bg/news/Politika_8/Valeri-iska-otrezvitel-v-Slanchev-briag-za-da-zatvori-tcikala_657699.html", "text": "Имам идея да направим отрезвител в Слънчев бряг, работим по този въпрос, говорил съм и с община Несебър. Така или иначе към този момент Слънчев бряг е алкохолен курорт. Какво лошо има - така, в кръга на шегата ще го кажа - какво лошо има да затворим цикъла? Те ще си платят добре за отрезвителя. Иначе могат да направят големи бели.Това заяви пред БНТ вицепремиерът по икономическата и демографската политика Валери Симеонов.Шумът е бичът на всяка почивка. Въпросът за шума ще го взема на ръчно управление, лично! Аз ще ходя на проверки също с тези екипи, в които ще участват от Агенцията по храните, Агенция по труда, Пожарната, всички абсолютно, които могат да извършват проверки и да затварят заведения, на момента! - обяви вицепремиерът.Той аргументира и мерките за привличане на кадри в българския туризъм, насочени към нашите сънародници в Украйна и Молдова, така:\"Назначават се хора, даже без основно образование, за сервитьори, защото няма кой да носи таблите! А тия хора са образовани, владеят 4 езика - владеят български, владеят молдовски или украински, руски и един западен език, защото навсякъде в Украйна и в Молдова се учи и западен език. С 4 езика, с квалификация на сервитьори, на готвачи, хора подготвени, бели, чисти, българи, между 4 и 6 хиляди, с които вече има предварителни договори, сключени от бранша.\"Към България са устремени точно хората, които се чувстват българи, нека да бъдат добре дошли. Това е втората крачка, която правим - и някак си незабележимо от медиите - по отношение решаването на демографския въпрос. Голяма част от тези хора вероятно ще намерят своите другари в живота и ще останат в България. Така е. Навсякъде и винаги е било така, категоричен е Валери Симеонов.", "date": "2017.06.08", "title": " Валери иска отрезвител в Слънчев бряг, за да затвори цикъла"}
{"url": "https://m.offnews.bg/news/Sviat-_12/Al-Dzhazira-e-pod-mashtabna-hakerska-ataka_657706.html", "text": "Катарската сателитна телевизия Ал Джазира обяви, че е подложена на мащабна хакерска атака.Ройтерс отбелязва, че това е водещата медия в Катар, който сега е в открит конфликт с редица други арабски страни заради предполагаемата му подкрепа за тероризма.Ал Джазира съобщи в Туитър, че кибератаката е насочена срещу всички нейни системи, сайтове и платформи в социалните медии.Борим се срещу хакерското нападение, обяви катарската телевизия. Тя увери, че всички нейни медийни канали функционират.", "date": "2017.06.08", "title": " Ал Джазира е под мащабна хакерска атака"}
{"url": "https://m.offnews.bg/news/Futbol_18793/V-Belarus-pritesneni-ot-napadenieto-na-Balgariia_657692.html", "text": "Сериозно впечатление е направила нападателната мощ на националите по футбол на селекционера на Беларус Игор Криушенко. \"Лъвовете\" гостуват в петък вечер, 9 юни, от 21,45 часа на Беларус на стадион \"Борисов Арена\" в двубой от група А на световните квалификации.\"България е много бърз отбор, който не разрешава на противника да играе много.Освен това пресира добре по фланговете. За мен атаката е най-силното звено в този отбор на България. Ние играем у дома, пред нашите фенове, като се надявам, че ще се представим достойно срещу България\", сподели Криушенко на пресконференцията преди мача.България е фаворит преди двубоя, а беларусите са в серия от четири мача без отбелязан гол. Това обаче не успокоява българския селекционер Петър Хубчев, който призова футболистите си да не допускат подценяване.\"Дошли сме с ясното съзнание, че ни очаква тежък мач срещу здрав физически отбор, в който има и много добри технически футболисти.Смятам, че футболистите от Беларус искат да излязат от своята ситуация с победи и ще са мотивирани. Готвим се и ние\", каза Хубчев.", "date": "2017.06.08", "title": " В Беларус притеснени от нападението на България"}
{"url": "https://m.offnews.bg/news/Analizi-i-Komentari_65/Ritnik-v-glavata-kato-turisticheski-produkt_657702.html", "text": "Шведски турист рита безпричинно в главата българска камериерка в хотел в Слънчев бряг. Шведът е задържан от полицията, впоследствие е освободен, после пак задържан по искане на прокуратурата и ще бъде изправен пред съда. Грозят го 3 години затвор.Междувременно председателят на Българска хотелиерско-ресторантьорска асоциация Благой Рагин заявява в телевизионен ефир, че не трябвало да се шуми по случая, за да не се разсърдят шведите, които били горди хора и можело заради това да бойкотират нашите курорти. Добавя как “клиентът винаги е прав” и трябвало да приемаме всичко с усмивка.Моралната страна на това изказване няма какво толкова да се коментира. Просто се пита колко точно трябва да си жалък, нищожен и комплексиран, за да смяташ за нормално да си подадеш главата (или задните части, в някои случаи няма съществена разлика) за ритник срещу заплащане. Достатъчно е да се напомни на въпросния г-н Рагин, че времената, в които българи бяха насилствено изхвърляни от хотелските си стаи (за които са платили!!!), за да има къде да се настани някой западногерманец или скандинавец (който обаче плаща във валута), отминаха безвъзвратно. Днес България е член на ЕС, българският паспорт дава безвизов достъп до 141 държави в света, немалко българи имат доходи, съпоставими със средноевропейските и като цяло сме с повишено лично и национално самочувствие. А ако г-н Рагин още не се е отърсил от комплексите си от соца, това си е негов проблем.Искам обаче да обърна внимание и на икономическата страна на въпроса, за която този мастит туристически бос така се е загрижил. Смятам, че имам основание да изкажа мнението си, тъй като по една случайност съм магистър по туристически дестинационен мениджмънт от Университета в гр. Бреда, Нидерландия. Консултирал съм сдружението на малките и средни предприятия в туристическия бранш в Бризбън, Австралия, правителството на Република Виетнам и големите туристически фирми на о-в Бали, Индонезия. Имам и основен принос в актуализацията на стратегията за София като туристическа дестинация (от 2011г.). Преди това съм работил в различни курорти у нас и по света. Включително в Слънчев бряг. Включително като екскурзовод на шведски туристи.Не, г-н Рагин, шведите няма да бойкотират нашите курорти, ако техният гламав сънародник получи заслужено наказание. (Да не би англичаните да спряха да идват, след като българският съд осъди Майкъл Шийлдс?). Те може да са горди хора (със сигурност са многократно по-горди от Вас), но също така мнозинството от тях имат чувство за справедливост и усещане за върховенство на закона. За сметка на това, Вашето поведение на мишок може да накара други гламави типове (далеч не само шведи) да си въобразят, че тук всичко им е позволено, стига да си плащат. И кой в крайна сметка ще навреди повече на българския туризъм?Но за да се изключат всякакви рискове за българския туризъм, предлагам следното: до края на този летен сезон и за целия сезон Лято 2018, туроператорските фирми да предложат на шведския пазар специален бонус: при покупка на туристически пакет за българското Черноморие да се добавя безплатен ритник в главата на шефа на БХРА. Плюс опция за втори ритник, срещу доплащане.", "date": "2017.06.08", "title": " Ритник в главата като туристически продукт"}
{"url": "https://m.offnews.bg/news/OFFTOPIC_18750/26-interesni-fakta-za-Rusiia_657705.html", "text": "1. Русия е слабо населенаСякаш повечето българи си мислим, че знаем доста неща за Русия. Но дали наистина Русия е тази страна, която си представяме предвид популярните за нея клишета и стереотипи? Ето 26 факта за най-голямата по територия страна в света, повечето от които е малко вероятно да знаете. Или поне със сигурност човек рядко се сеща за тях.Русия е най-голямата по площ страна в света, възлизаща на цели 17,1 милиона квадратни километра. За сравнение, дори и планетата Плутон има по-малка площ от тази на страната на кафявите мечки – 16,6 милиона квадратни километра. Макар и Руската федерация да е първенецът по площ на Земята, броят на населението ѝ е сравнително малък – едва 143,5 милиона души живеят там, като неговата гъстота е 8,6 души на квадратен километър. За сравнение, в България гъстотата на населението е 65 души на квадратен километър. А пък броят на живеещите в Германия и Франция заедно е приблизително толкова, колкото е броят на живеещите в Русия.Русия се простира широко от Източна Европа до Японско море и Тихия океан, като обхваща общо 9 часови пояса. Това без съмнение означава, че тя е страната с най-много часови пояси в света. Когато жителите на красивите Москва и Санкт Петербург се прибират от работа, в другия край на страната вече са си легнали.За да си представите по-ясно за каква внушителна разлика става въпрос, представете си тази между София и Вашингтон, която е 7 часа.Над 9 милиона души използват московското метро всеки ден. За сравнение, този брой надхвърля броя на хората, които ежедневно използват метролиниите в Ню Йорк и Лондон взети заедно.Руският народ е прословут с пиенето на чай, но Русия далеч не е страната, в която се пие най-много чай, каквото възприятие съществува в българското общество.В Турция, Мароко, Мавритания, Ирландия и Обединеното кралство средната годишна консумация на чай е в пъти по-висока, отколкото е тази в Русия. Но все пак Русия се нарежда на 15-о място в класацията за най-много консумация на чай в света. А България, за сравнение, се намира чак на 129-o място.В някои федеративни единици на Руската федерация йогата е забранена, тъй като според тамошните власти тя представлява предпоставка за разпространяване на нови религиозни култове и движения.В огромната си и необятна площ Русия има много водоизточници. И страхът на много други нации по света – а именно този от недостиг на вода – е просто неприложим в Русия. Само езерото Байкал, намиращо се в азиатската част на страната, съдържа цели 20% от сладката вода на Земята.През 1867 Русия продава Аляска на САЩ за по-малко от половин цент на декар. Няколко десетилетия по-късно там се откриват множество полезни изкопаеми и на практика Аляска днес е един от щатите в САЩ, където заплащането на труда е най-голямо. Не че в Русия и сега няма достатъчно полезни изкопаеми, но вероятно руската олигархия, която държи концесиите за находищата на природни богатства, от време на време се сеща с тъга за този факт.В исторически смисъл всички територии, намиращи се източно от планината Урал, са Сибир. Както добре знаем от приказните истории и легенди, в Сибир е много снежно и студено. И това до голяма степен не е мит, а наистина е така.В Якутия е измерена най-ниската температура в Северното полукълбо. Първенството си оспорват Томтор, Верхоянск и Оймякон а градусите на рекорда (а с тях и мястото) варират между минус 71,2 градуса и минус 79 градуса по Целзий под нулата в зависимост от източника и метода на измерване. Което и от трите да е вярно, това е и най-ниската температура в постоянно обитавано населено място. Само в Антарктида са измервани по-ниски температури.По време на Втората световна война Русия е част от състава на Съветския съюз. Според официалните източници общият брой на военните и цивилните жертви във войната (включително и загиналите в резултат от последиците) е 26 600 000 души, като близо 14 000 000 от тях са руснаци. Това означава, че 13,7% от населението на Съветския съюз и 12,7% от това на Русия е загинало в резултат от войната.В най-близките си точки, при Беринговия проход, Русия и САЩ се приближават на разстояние по-малко от 4 километра. Едва 3,8 километра е разстоянието по права линия между островите Голям Диомед, който е руски, и Малък Диомед, който е щатски. Макар и географски да не са съседи, САЩ и Русия всъщност политически са такива, тъй като в Беринговия проток имат обща морска граница.САЩ е страната, която, освен като най-развитата икономика, е известна и с голямата си престъпност и многото случаи на убийства. Разбира се, тези инциденти се концентрират предимно в предградията на големите градове. Но броят на убийствата на 100 000 души в Русия е по-висок, отколкото в САЩ.Докато в Русия броят на убитите на 100 000 души е 9,7, в САЩ този брой е 4,7. За сравнение, в България броят на убитите хора е 1,6 на 100 000, а в Германия е 0,9 на 100 000 – тоест близо 10 пъти по-малко, отколкото в Русия, и 5 пъти по-малко, отколкото в САЩ.До 2011 г. – когато руският президент Дмитрий Медведев подписва закон, в който бирата е вписана като алкохолна напитка - тя не се е възприемала за такава и се е продавала свободно абсолютно навсякъде. На практика дори и в училищните лавки е можело да се продава бира.Законът на Медведев налага за първи път ограничаване на продажбата на бира абсолютно навсякъде, освен в специално обособените за това места.Често се случва богати московчани да си взимат под наем линейки. Но не за да разполагат с автомобил с нужното оборудване в случай на спешна помощ, а за да преодоляват по-лесно интензивния московски график в своето ежедневие. Компаниите, които предлагат наем на линейки като таксита, прибират от клиентите си по около 300 лева на час.След събитията в Украйна през зимата на 2013 г. и анексирането на Крим през 2014 г., които доведоха до усложняване на политическите отношения между Москва и Киев, в много руски ресторанти думата „борщ“ се превърна в табу, тъй като има украински произход. Вместо „борщ“ собствениците на много заведения вече използват „супа от червено цвекло“, за да я впишат в списъка с предложения в менюто.Глобална тенденция е жените да стават все повече от мъжете. Но в Русия тя е доста по-напреднала. В страната има 1 159 жени на всеки 1 000 мъже. Иначе казано, за 16 жени на всеки 100 няма съпруг в страната.През 1908 г. в Сибир пада астероид, чиято екплозия е около 1 000 пъти по-мощна, отколкото тази на атомната бомба в Хирошима. Въпреки факта, че взривът изкоренява дървета на територия от над 2 000 квадратни километра, само 1 човек загива в резултат от него.Съществува легенда, според която руснаците избират християнството пред исляма през 988 г. поради причината, че не са искали да се откажат от алкохола. Всяка година половин милиона руснаци умират в резултат от прекомерната употреба на алкохол. Но дали руснаците наистина са най-пиещите в света?Противно на възприятията, руската нация не е най-пиещата в света. Дори и по консумация на алкохол в Европа се нарежда на 4-то място, като пред нея са Беларус, Молдова и Латвия.25 процента от руските мъже умират преди да навършат 55-годишна възраст. За сравнение, този процент в САЩ е едва 1. Властите в Русия твърдят, че това се дължи на пиенето, тъй като количеството алкохол, което поемат руснаците всяка година, надхвърля два пъти нивото, което лекарите считат за опасно. Затова непрекъснато в страната се водят различни политики и обществени кампании за превенция на злоупотребите с алкохол.Поради диспут по отношение на Курилските острови, Русия и Япония все още не са подписали мирно споразумение след края на Втората световна война. Макар и да не водят сражения, двете страни на практика формално са и до днес във война.По времето на цар Петър Велики всеки мъж с брада е трябвало да плаща данък. Изключение се е допускало само за духовенството и за селяните. Целта на Петър Велики, поради която налага забраната, е да внесе западната култура сред дворянството.Петър Велики е първият руски цар, който дълго време пътешества в страните от Западна Европа. След завръщането си развива мащабни реформи в руската държава и обществените порядки.Тайните градове са населени места, където живеенето и туризмът са напълно забранени. Те може да представляват военни или тайни изследователски бази. В тях може да има ограничен кръг от постоянни жители, например секретни служители и близки членове не семействата им, работници или доверени търговци.Много такива тайни градове все още съществуват в страните от бившия Съветски съюз, най-вече в Русия. Днес тези места официално биват наричани „закрити административно-териториални образувания“.По време на рецесии и инфлации, които са често срещано явление през годините непосредствено след разпадането на СССР, много руснаци прибягват до употребата на водката като „течна“ валута. В тези години се е стигало до такива абсурдни ситуации, че ако дадеш определена сума пари на фризьора, той ще се отегчи, тъй като само след няколко часа те може да се обезценят напълно. И единственият начин, за да получи човек желаната подстрижка, е като му даде шише водка.Пропастта между богати и бедни в Русия е сред най-големите в света, като 35 процента от руските пари, намиращи се в домакинствата, се притежават от общо 110 милиардери.През 2014 г. руското правителство обявява война на псувните в книгите, филмите, телевизионните предавания, текстовете на песните, в театралните постановки и в онлайн сайтовете. Нарушителите подлежат на глоба.Дамското бельо, съдържащо по-малко от 6 процента памук, е напълно забранено за продажба в Русия, което означава, че почти всичките популярни по света марки бельо са забранени. Причината за това е, че синтетичното бельо е вредно за кожата на тялото.Осем са страните в света, за които се знае, че са разработвали и изпробвали свои ядрени оръжия. Това са Русия, САЩ, Обединеното кралство Великобритания и Северна Ирландия, Франция, Китай, Индия, Пакистан и Северна Корея. Русия притежава 2430 ядрени бойни глави и е първенец в света по брой такива. За сравнение, САЩ притежава 2150, а Франция около 300.", "date": "2017.06.08", "title": " 26 интересни факта за Русия"}
