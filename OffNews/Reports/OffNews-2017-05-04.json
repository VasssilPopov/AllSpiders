{"url": "https://m.offnews.bg/news/Tenis_18788/Sharapova-i-Grigor-v-opasna-blizost-v-Madrid_654694.html", "text": "Всички най-добри турнири с участието на Григор Димитров, Шарапова и останалите звезди на тениса може да гледате само по Става горещо на кортовете в Мадрид тази вечер! Григор Димитров и Мария Шарапова се събират отново на едно място, но в името на благотворителна кауза. Пък знае ли човек!„Tie Break Tens” събира пари в битката срещу домашното насилие. В турнира ще се включат общо 16 тенисисти – 8 мъже и 8 жени. Двубоите представляват шампионски тайбрек до 10 точки и ще се проведат един след друг на централния корт.Шампионите ще получат чек за $200 000, други $100 000 ще бъдат дарени за борбата с домашното насилие. Играе се на елиминационен принцип.Шоуто започва в 20:30 часа българско време. Мачът на Гришо, втори в програмата, е срещу Дан Евънс. 4 срещи по-късно Маша излиза с Моника Пуиг.Припомняме, рускинята се върна на корта след наказание за допинг и стигна полуфинал в Щутгарт. Тя е с покана и за турнира в Мадрид, който започва след шоуто.Маша изброи Гришо като един от хората, оказал й най-голяма подкрепа. Наскоро двамата затвориха ресторант в Ню Йорк и се отдадоха на сериозна забава.Шарапова призна, че си е изкарала чудесно с бившата любов, като дори е обърнала няколко чаши алкохол от щастие.", "date": "2017.05.04", "title": " Шарапова и Григор в опасна близост в Мадрид"}
{"url": "https://m.offnews.bg/news/Politika_8/Noviiat-ekoministar-ne-viarva-v-globalnoto-zatopliane-video_654693.html", "text": "Новият екоминистър Нено Димов не вярва в глобалното затопляне. Това става ясно от видео лекция на преподавателя в СУ от края на 2015 г.В нея той определя тезата за човешкото въздействие върху климатичните промени като \"манипулация\", която е свързана с икономически интереси за много пари.Той отрича и възможността да се вдигне нивото на морското равнище заради глобалното затопляне. Според него плашенето с повишаване на нивото на световния океан е абсолютно неоснователно.Димов твърди и че ако се изпълни целта на ЕС за 40% намаление на емисиите, то това би имало нищожен ефект, а в Европа само ще бъдат похарчени над 500 милиарда евро.", "date": "2017.05.04", "title": " Новият екоминистър не вярва в глобалното затопляне (видео)"}
{"url": "https://m.offnews.bg/news/Ikonomika_59/Karanikolov-shte-namaliava-bordovete-na-resornite-firmi_654676.html", "text": "Новият министър на икономиката Емил Караниколов не планира кадрови смени в бордовете на държавните фирми в сектор икономика, но щял да работи за намаляването на хората в тях. За това настоявала и партия \"Атака\". Това обяви Караниколов на официалната церемония по приемането на ведомството от служебния министър Теодор Седларски.Новият министър заяви, че постът му е предложен от премиера Бойко Борисов, но номинацията му била от партията на Волен Сидеров.При предаването на властта Седларски обяви, че админинистрацията на Министерството на икономиката  е \"добра и работеща\", а макроикономическите показатели - стабилни.Освен това той смятал другите акценти в работата му да са привличането на инвестиции и въвеждането на принципа на мълчаливото съгласие.", "date": "2017.05.04", "title": " Караниколов ще намалява бордовете на ресорните фирми"}
{"url": "https://m.offnews.bg/news/Leka-atletika_18783/Shefat-na-balgarskata-atletika-podkrepi-da-se-zalichi-rekorda-na-Stefk_654675.html", "text": "Президентът на българската федерация по лека атлетика Добромир Карамаринов застана зад революционните промени, които ще зачистят куп рекорди, включително и този на Стефка Костадинова. През 1987 г. тя скочи ненадминатите и днес 209 сантиметра на открито.Габровецът подкрепи предложението на европейската централа за анулиране на всички световни рекорди, които не отговарят на определени стандарти. Това стана ясно от профила на Карамаринов в \"Туитър\".\"От името на 17 балкански атлетически асоциации напълно подкрепяме предложението и вярваме, че това е жизненоважна стъпка към по-добро бъдеще\", гласи съобщението на шефа на родната федерация.Няма как, Карамаринов е първи вицепрезидент на европейската атлетическа асоциация и е начело на Асоциацията на балканските атлетически федерации.Идеята за ревизиране на рекордите е на президента на европейската организация Свен Арне Хансен. Сред постиженията, които на теория могат да бъдат анулирани, са всички рекорди преди 2005 година.", "date": "2017.05.04", "title": " Шефът на българската атлетика подкрепи да се заличи рекорда на Стефка"}
{"url": "https://m.offnews.bg/news/Politika_8/Noviiat-sotcialen-ministar-Prioritet-sa-pensiite-i-minimalnata-zaplat_654677.html", "text": "Служебният министър на труда и социалната политика Гълъб Донев предаде поста си на Бисер Петков с думи на благодарност към целия работен екип. Преди да поздрави новия министър, Донев направи кратък отчет на дейността на министерството през последните три месеца.„Радвам се на постигнатите резултати от г-н Донев, които са добра основа за бъдещата ни работа. Приоритети ни са в областта на пенсионното осигуряване, инвалидните пенсии и минималните заплати. Смятам, че с общата работа на Министерството на труда и социалната политика и някои други министерства ще успеем да постигнем нужните резултати. Разчитаме на добър диалог с неправителствените организации“, заяви Петков при приемането на поста.Относно реформата в системата на ТЕЛК и преминаването й към НОИ, министър Петков обясни, че не може да даде конкретна дата, но се надява до началото на 2018-та година да има постигнат добър резултат. Краен срок не можа да даде и за преизчислението на старите пенсии, както и на инвалидните пенсии.", "date": "2017.05.04", "title": " Новият социален министър: Приоритет са пенсиите и минималната заплата"}
{"url": "https://m.offnews.bg/news/Kultura_33/Shte-dam-vsichko-ot-tcialoto-si-sartce-obeshta-noviiat-ministar-na-ku_654672.html", "text": "\"Не знам дали да се радвам след поемането на поста или не, но знам, че се радвам да продължа работата си тук\", заяви Боил Банов - новият министър на културата от третото правителство на Бойко Борисов и бивш заместник на Вежди Рашидов.Днес, по време на триминутна церемония, той пое властта от Рашко Младенов. По традиция всички министри на културата си предават Манасиевата хроника. В обръщението си към своя наследник Рашко Младенов заяви, че е позитивно настроен към колегата си Боев. \"Работил съм с баща му, а с Боил работихме заедно три месеца. Дължа му големи благодарности, радвам се, че беше до мен. Оклюмал за бъдещето на културата, но с този избор вече съм радостен и обнадежден, че културата ни има по-добро бъдеще\".\"Бъди твърд, бъди добър с хората от това министерство, които работят за нашата кауза, и строг с тези, които ги занимават други неща\", посъветва Младенов.\"Ще дам всичко от цялото си сърце, за да допринеса за развитието на българската култура\", заяви в края на едноминутната си реч Банов. След церемонията по предаването на властта в Министерство на културата, бившият и настоящият министър се оттеглиха за разговор.", "date": "2017.05.04", "title": " Ще дам всичко от цялото си сърце, обеща новият министър на културата"}
{"url": "https://m.offnews.bg/news/Politika_8/Karakachanov-shte-raboti-za-mladite-v-armiiata_654681.html", "text": "Новият министър на отбраната Красимир Каракачанов официално прие поста от своя наследник от служебното правителство Стефан Янев на кратка церемония във военното министерство.Янев използва случая, за да отчете свършеното до момента.\"Наред с основните задачи на служебния кабинет да проведе парламентарните избори и да подготви председателството на Република България на Съвета на ЕС в началото на следващата година, за нас основните задачи са били и ще бъдат – ежедневният процес подготовка на въоръжените сили. Тяхното изграждане така, че да бъдат в състояние да изпълняват конституционните си задължения\", каза Янев, цитиран от \"Фокус\".Каракачанов посочи, че поема отговорността в качеството на министър на отбраната в рисково за България време.„С много конфликти около нас. Конфликти в точки, от които могат да произведат напрежение, не само в България, но и в целия регион”, заяви Каракачанов и даде за пример кризата в Украйна, войната в Сирия, цялата ситуация в Близкия изток и др. „Аз съм абсолютно наясно, че в това време Българската армия трябва да е в състояние да изпълни своя конституционен дълг – защитата на Отечеството, териториалната цялост и суверенитета на България”, допълни още той.Каракачанов пое ангажимент да работи за това всички млади българи, които служат в Българската армия, да го правят с гордост и чест. „Българският офицер да има и за в бъдеще уважението, което е имал в българското общество. Надявам се, че с общи усилия ще успеем да го направим”, допълни още новият министър на отбраната.По стара традиция при предаването на длъжността новият военен министър получи като подарък икона на св. Георги, който е патрон и пазител на военнослужещите.", "date": "2017.05.04", "title": " Каракачанов ще работи за младите в армията"}
{"url": "https://m.offnews.bg/news/Sport_18752/Ministar-Kralev-poluchi-lekarski-slushalki-ot-profesor-Dasheva_654679.html", "text": "Оригинално посрещане на новия, стар министър на спорта направи служебният такъв проф. Дашева. Дамата подари на Красен Кралев лекарски слушалки. Варненецът поема отново спортното ведомство, които водеше и при втория мандат на Бойко Борисов.Професор Дашева се аргументира с медицинското образование на Кралев и му пожела да \"слуша отблизо сърцето на българския спорт\".Красен Кралев предвиди още на 27 януари при предаването на властта, че скоро отново ще се види на същото място с журналистите и не сбърка. Той очерта като приоритет нови закон за спорта, който му беше такъв и в предния мандат.Ще се набляга на строителство на спортни бази и на ученически спорт. Целта е да се възстановят максимален брой училищни салони.", "date": "2017.05.04", "title": " Министър Кралев получи лекарски слушалки от професор Дашева"}
{"url": "https://m.offnews.bg/news/Obshtestvo_4/Balgarinat-zhivee-s-roditelite-do-28-g-shvedat-otlita-oshte-na-19_654648.html", "text": "На колко години децата напускат родния дом и заживяват отделно от родителите си?Данни на Евростат показват, че в трите скандинавски страни членки на ЕС възрастта е най-ниска: 19 г. и 7 месеца в Швеция, 21 г. и 1 месец в Дания и 21 години и 9 месеца във Финландия.На четвърто място е друга страна с висок стандарт на живот - Люксембург (23 г. и 1 месец), следвана от Естония (23 г. и 6 месеца), Холандия (23 г. и 7 месеца), Германия (23 г. и 8 месеца) и Франция (23 г. и 9 месеца).Средната възраст за страните от Европейския съюз през 2016 г. остава 26 години и 1 месец, колкото беше и през 2015 г., показват публикуваните вчера данни. В същото време, има значителни разлики между отделните страни. От тях е видно, че децата в България се разделят трудно и късно с родния дом - средно на 28 години и 7 месеца.В 30-те си години дома на родителите си напускат в Хърватия, Малта, Словакия и Италия.Хърватия запазва най-високата средна възраст в ЕС - 31 години и 4 месеца. Следват Малта - 31 г. и 1 месец, Словакия - 30 г. и 9 месеца, Италия - 30 г. и 1 месец, Гърция - 29 г. и 4 месеца, Испания - 29 г., Португалия - 28 г. и 9 месеца, и България - 28 г. и 7 месеца.Трябва да се отбележи, че момичетата заживяват самостоятелно по-рано от момчетата. Най-голямата разлика в половете е регистрирана в Румъния - 25 г. и 6 месеца за жените при 30 г. за мъжете. На следващото място е родината ни с 26 г. и 8 месеца за жените и 30 г. и 5 месеца за мъжете. Трета е Хърватия със съответно 29 г. и 6 месеца и 33 г.", "date": "2017.05.04", "title": " Българинът живее с родителите до 28 г., шведът \"отлита\" още на 19"}
{"url": "https://m.offnews.bg/news/Temida_18762/Povdignaha-obvinenie-na-zam-vanshen-ministar_654653.html", "text": "Бившият зам. министър на външните работа Христо Ангеличин стана обвиняем, съобщиха от прокуратурата. Ангеличин е обвинен в това, че от 15 януари до 22 юли 2016 г., като  заместник-министър на външните работи, при условията на продължавано престъпление (с две деяния), не е упражнил контрол върху дейността на дирекция „Управление на собствеността и материално-техническо осигуряване” в МВнР. В резултат на това са последвали значителни щети за МВнР в размер на 494 458,03 лева , изплатени по силата на две споразумения сключени между МВнР и МЗХ, на търговско дружество, която сума е недължимо платена, поради неспазване от страна на търговското дружество на ценовото му предложение. Обвинението е по наказателно производство, образувано на 19 януари 2017 г. във връзка с установеното в хода на разследването непровеждане на обществена поръчка от МВнР по  Закона за обществените поръчки за осигуряване на въздушен транспорт, хотелски настанявания и медицински застраховки при служебни пътувания за служителите на Министерство на външните работи. Вместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, МВнР са сключили две споразумения (от 15 януари 2016 г. и от 22 април 2016 г.) с Министерство на земеделието и храните, по силата на които са ползвали услугите на търговско дружество чрез МЗХ. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ. Разследването продължава.", "date": "2017.05.04", "title": " Повдигнаха обвинение на зам. външен министър"}
{"url": "https://m.offnews.bg/news/Sviat-_12/Ungariia-ne-otstapva-pred-ES-za-migrantite_654654.html", "text": "Унгария не смята да променя своето миграционно законодателство и е готова да се бори за неговото запазване със законни методи, ако Европейската комисия се опита да започне съдебна процедура срещу страната, , съобщава правителствената пресслужба, цитирана от ТАСС и БТА.\"Унгарското правителство води на постоянна основа преговори с представители на Еврокомисията за действащите в страната миграционни закони. Представителите на комисията все по-често подлагат на критика някои пунктове от новото миграционно законодателство, а именно: съществуването на транзитни зони и строителството на огради по границата. Запазването на транзитните зони си остава най-важен въпрос за правителството\", се казва в съобщението.Отбелязва се, че унгарското правителство вече е показало готовността си да настанява мигрантите, по-млади от 18 години, в младежки лагери на територията на страната, докато молбите им за убежище се разглеждат, но при условие че те ще дават за анализ ДНК проби за определяне на истинската им възраст. \"Този компромис се оказа недостатъчен за Еврокомисията и нейните представители продължават да възразяват срещу съществуването на транзитните зони. Унгария иска да запази тези зони независимо от всичко, защото именно те, наред с оградите по границата, гарантират сигурността на унгарските граждани и на Европа\", посочва правителството. Преговорите за завършили без успех, поради което правителството обявява готовността си да се защитава, ако ЕК започне съдебна процедура срещу Унгария. На 28 март в Унгария влезе в сила нов закон за принудително задържане на бежанците (с изключение на децата под14-годишна възраст) във временни затворени лагери или транзитни зони край южната граница, докато миграционните служби се произнесат по молбите им за убежище.За настаняване на нелегалните мигранти бяха подготвени специални жилищни контейнери. В същото време Европейският съд за правата на човека задължи Унгария да обясни условията, при които държи бежанците в затворени лагери.", "date": "2017.05.04", "title": " Унгария не отстъпва пред ЕС за мигрантите"}
{"url": "https://m.offnews.bg/news/Politika_8/Ofitcialno-Borisov-stana-premier-za-treti-pat-snimki_654640.html", "text": "За трети път лидерът на ГЕРБ Бойко Борисов бе избран от Народното събрание за министър-председател на България. Преди кабинетът да бъде гласуван от депутатите, Борисов бързо изчете реч за приоритетите, обещани в предизборната и коалиционната програма – по-високи пенсии, двойни заплати за учителите, минимална заплата 650 лв. и средна заплата 1200 лв., затягане на социалните помощи, демонополизация на НЗОК, намаляване на дефицита, ограничаване на битовата престъпност, нов антикорупционен закон, бързо съдебно производство, електронно правосъдие и нов Наказателен кодекс, както и нови пътища и магистрали.„В името на българския народ ГЕРБ и Обединени патриоти поемаме отговорността за управлението на страната, на фона на нестабилността в региона се налага надмогване на партийния егоизъм и посветеност на българските граждани. (...)Страната и нейните граждани се нуждаят от сигурност и доверие в държавата и институциите. В името на българската държава преодоляхме различия и продължаваме по пътя на ЕС и НАТО. Гарантираме и успешно реализиране на председателството на ЕС”, беше основната теза на новият-стар премиер на страната.Борисов добави, че това са само част от нещата, за които правителството ще работи, след което изброи състава на новия кабинет.На избирането на Борисов в парламента присъстваха президентът Румен Радев, целият служебен кабинет, както и кметът на София Йорданка Фандъкова и представители на вероизповеданията. За БСП първата причина е, че идеите в програмите им са различни по отношение на икономиката и модерно и достъпно образование. Втората причина е, че това, според червените, е правителство на подмяната, а от красивите думи преди изборите не е останало почти нищо. Като трета причина не посочена несигурността, която се залага в коалиционната програма на бъдещото правителство. Корнелия Нинова добави, че в предизборната програма има 53 обещания, от които нито едно не е спазено, освен наполовина - че ще има вицепремиер, отговарящ за демографската криза. Нинова добави, че в програмата на ГЕРБ не е спомената нито веднъж думата \"бедност\", а има само обещания, които не отговарят на борбата с бедността. Лидерът на БСП изброи и още причини, поради които няма да подкрепи ГЕРБ и ОП: увеличаване цените на природния газ, парното, топлата вода, обещаното безплатно саниране, в което обаче ще има финансиране и от гражданите, както и че полицаите във всяко село са останали само на думи от предизборните митинги. Според Нинова в предизборното споразумение между ГЕРБ и Патриотите имало мини. \"БСП остава смислена опозиция на това управление, защото правителството на Борисов е пълна подмяна спрямо подкрепилите ги избиратели\", каза тя.  Новият министър на отбраната и вицепремиер Красимир Каракачанов отговори на Нинова, че ако иска пенсиите да се увеличат, трябва да подкрепи новото правителство и й каза, че чете стара програма. Лидерът на  също взе думата, за да каже, че и ДПС ще гласува \"против\" предложения кабинет. Причините: въпросът накъде след изборите още стоял със същата сила. Според ДПС не е възможно новото правителство да постигне успех, защото формулата за съставяне на мнозинството била старата -  ГЕРБ за пореден път са избрали коалиция и в момента се е стигнало до \"лицемерен национализъм\". Карадайъ отбеляза, че новата власт е лицемерно патриотична. ДПС смята, че вицепремиерът и лидер на патриотично движение Валери Симеонов, също е лицемерие. По думите на Карадайъ различното в България е различният етнически модел, който по думите му трябва да стане нов национален идеал, без лъжи и демагогия, без популизъм и лицемерен патриотизъм.   заяви, че неговата политическа сила ще подкрепи новата власт, но няма да й даде толеранс и започва да следи правителството и всеки един министър. Обръщайки се лично към Борисов, Марешки поиска от него да изпълни обещанията си и му каза, че стриктно ще следи за това.С бурни ръкопляскания и поклон от страна на Борисов към народните представители, председателят на парламента Димитър Главчев обяви: \"Министър-председателят на България за трети път се казва Бойко Борисов\". След това парламентът гласува и състава на новото правителство - премиер Борисов, 4-ма вицепремиери и 18 министри, както и коалиционното правителство ГЕРБ - Обединени патриоти. Всички те положиха клетва: \"Заклевам се в името на Република България да спазвам Конституцията и законите на страната и във всичките си действия да се ръководя от интересите на народа. Заклех се\".След положената клетва новият стар премиер Бойко Борисов се прекръсти и целуна кръста на патриарх Неофит. По-късно в кулоарите новоизбраният премиер коментира: „Истински се извинявам на БСП, че ги победих. Това, което нямат право да казват, е, че се борим само за власт. Аз им дадох цялата власт на тепсия, като си подадох оставката, да направят служебно правителство, досега щяха да са управлявали 5 месеца. Единственото, което ме интересува, е очакванията на хората”.Борисов се обърна и към ДПС, които днес нападнаха новото правителство заради националистите. „ДПС също, ако си сложат ръка на сърцето, ще признаят, че през всичките години на мое управление към смесените райони или към българските мюсюлмани е имало не само добро отношение, не само съм им помагал много, а привилегировано дори отношение. Какво ли не сме правили там - пътища, обредни домове, чешми...\", изреди Борисов.„По-важен от управлението е етническият мир и аз ще го пазя всячески\", зарече се министър-председателят.", "date": "2017.05.04", "title": " Официално: Борисов стана премиер за трети път (снимки)"}
{"url": "https://m.offnews.bg/news/Bojni_18771/Tajsan-Fiuri-otslabnal-s-8-kg_654658.html", "text": "Бившият крал на тежката категория в професионалния бокс Тайсън Фюри показа, че намеренията му да се завърне на ринга са повече от сериозни.Той се похвали, че откакто е подновил тренировки през март, вече е свалил 8 кг. В момента Фюри се бори за връщане на боксовия лиценз, който му беше отнет след положителна проба за кокаин.Той победи Владимир Кличко в края на 2015 година, но след това поясите му бяха отнети. Фюри се надява да си уреди мач с настоящия притежател на три от основните титли в бокса Антъни Джошуа.\"Слънцето грее, времето е чудесно, както и теглото ми. Махнах 8 кг и се чувствам великолепно\", споделя Фюри в Инстаграм.", "date": "2017.05.04", "title": " Тайсън Фюри отслабнал с 8 кг"}
{"url": "https://m.offnews.bg/news/Drugi_18773/16-godishna-nasha-shtangistka-hvanata-s-doping_654659.html", "text": "Нов случай с допинг има в българските щанги, информира \"Сега\". Точно преди световното първенство за кадети в Банкок (Тайл, 3-10 април) 16-годишната Даяна Димитрова е дала положителна проба за диуретика фуросемид. Това потвърди пред изданието генералният секретар на българската федерация (БФВТ) Борислав Гидиков. Той обясни, че в БФВТ уведомлението за положителната проба е пристигнало в понеделник (1 май).\"В Добрич са дошли допингченгета-унгарци и са й взели пробата още в 6 часа сутринта. Вероятно ще бъде положителна и пробата й от световното в Тайланд - поясни Гидиков. - Сега има процедура. Първо трябва Димитрова и треньорът й в клуб \"Добрич\" Божидар Божилов да дадат обяснения. След това евентуално ще се отваря втората проба и ще се налага наказание. Затова все още случаят не е обявен официално\".Според Гидиков, Даяна Димитрова е закъсняла за лагера на националния тим за кадети, защото е имала изпити в училище. Затова и не е преминала задължителния контрол, който се прави на всеки национал, преди започването на подготвителни лагери.Диуретикът фуросемид е в забранителния списък, тъй като се счита, че се използва за бързо изчистване на забранени препарати от организма на спортистите. Именно заради фуросемид гръмна един от най-големите скандали в българския спорт - на олимпийските игри в Сеул`88, когато целият ни отбор по вдигане на тежести бе изтеглен от състезанието.На световното първенство в Банкок, което бе и квалификация за младежките олимпийски игри в Буенос Айрес (Арж) догодина, Димитрова се класира осма в категория 48 кг. Сега резултатът й ще бъде анулиран и най-вероятно тя ще бъде наказана за 2 години. Димитрова е европейска шампионка в своята възрастова група от първенството в Полша миналия септември.Тя стана 15-ият български щангист с положителна проба при това ръководство на БФВТ. Централата с президент Неделчо Колев получи лиценз през пролетта на 2011 г. Още същата есен с допинг бе уличен олимпийският шампион от младежките игри в Сингапур `10 Георги Шиков. Две години по-късно положителни проби дадоха тогавашните младежки национали Юндер Бейтула и Ивайло Иванчев, които се готвеха за европейското първенство до 23 г. в Талин (Ест).", "date": "2017.05.04", "title": " 16-годишна наша щангистка хваната с допинг"}
{"url": "https://m.offnews.bg/news/Futbol_18793/Balgariia-zapazi-pozitcii-v-ranglistata-na-FIFA_654662.html", "text": "Световна ранглиста на ФИФА:Българският национален отбор по футбол остава на 55-о място в месечното издание на ранглистата на ФИФА. Нашите не са играли официални срещи в периода от 6-и април досега и имат 614 точки, колкото има и Словения.Лидер в ранглистата остава Бразилия. \"Селесао\" се задържа на първото място, след като се завърна на него през миналия месец за пръв от 7 години, а на втора позиция остава досегашният Аржентина.В топ 5 има още два отбора от Южна Америка и това са Чили и Колумбия, които са съответно четвърти и пети. Световният шампион Германия пък е на трета позиция.1. Бразилия 1672 точки2. Аржентина 16033. Германия 14644. Чили 14115. Колумбия 1384 6. Франция 12947. Белгия 12818. Португалия 12599. Швейцария 121210. Испания 1204- - -32. Холандия 792- - -34. Швеция 768- - -55. БЪЛГАРИЯ 614- - - 78. Беларус 428- - -147. Люксембург (146) 185", "date": "2017.05.04", "title": " България запази позиции в ранглистата на ФИФА"}
{"url": "https://m.offnews.bg/news/Politika_8/Slavi-Trifonov-na-protest-pred-parlamenta_654660.html", "text": "Слави Трифонов излиза на протест пред парламента днес по обед. Това обяви шоуменът в писмо до медиите. \"Срамувам се, че допуснахме да се получи така - шепа хора да се смятат за богоизбрани и да не се съобразяват със законния си началник – българския народ\", обяви Трифонов.\"Като трибуна на моята гражданска позиция ще използвам единственото останало свободно медийно пространство в България – интернет. А в предаването си довечера ще говоря за събитията пред Парламента в Скопие\", посочва той.Ден след изборите Слави Трифонов постави ултиматум на парламента. Той даде на депутатите две седмици да започнат конкретна работа по приемането на решенията от референдума. Ако за две седмици вие не започнете работа по този въпрос, в началото на третата седмица аз ще дойда пред сградата на Народното събрание, за да си потърся гражданските права, обяви тогава той. ", "date": "2017.05.04", "title": " Слави Трифонов на протест пред парламента"}
{"url": "https://m.offnews.bg/news/Futbol_18793/Promianata-v-Levski-zapochva-s-vrashtaneto-na-Gadzhev_654629.html", "text": "Владимир Гаджев е пред завръщане на \"Герена\". Халфът, който изпадна с екипа на Ковънтри в четвърта дивизия на Англия, със сигурност напуска отбора през лятото, когато ще стане свободен агент.Футболистът е любимец на треньора на \"сините\" Николай Митов, като се твърди, че двамата са се разбрали да се видят след края на сезона и да обсъдят завръщането му в Левски, твърди \"Меридиан Мач\".Наставникът иска Гаджев да замени напускащия в посока Русия Георги Костадинов. Последният отказа да подпише нов договор със \"сините\", въпреки че от клуба му предложиха двойно увеличение на заплатата. Според информациите той ще продължи кариерата си в Урал.Самият Гаджев също е в отлични отношения с Митов. Той тренираше именно под негово ръководство в Септември, преди да поеме към Ковънтри. На \"Герена\" пък се надяват неуспешният му престой в Англия да го е отказал от огромното му желание да играе зад граница.Както е известно, докато носеше екипа на Левски Гаджев се прочу с постоянното си желание да напусне  посока чужбина. Той няколко пъти се сбогуваше с фенове и съотборници, но в крайна сметка оставаше на \"Герена\".Завръщането на Владимир Гаджев ще е само малка стъпка от мащабната промяна в отбора, която подготвят Николай Митов и Даниел Боримиров. Треньорът и спортният директор работят по мащабна селекция, която ще е предимно с играчи от чужбина. Отборът ще се подсили във всички линии, а новите футболисти могат да достигнат дори двуцифрена бройка.", "date": "2017.05.04", "title": " Промяната в Левски започва с връщането на Гаджев"}
{"url": "https://m.offnews.bg/news/Politika_8/Othvarliha-predlozhenieto-na-BSP-za-zamraziavane-na-deputatskite-zapla_654633.html", "text": "Народните представители отхвърлиха предложението на ПГ на „БСП за България“ за спиране на преизчисляването на основното месечно възнаграждение на народните представители. „За“ гласуваха 76 народни представители, 50 бяха „против“, а 82 се въздържаха.  Начинът, по който се определят депутатските заплати, в момента е неадекватен и несправедлив. Има нужда от нов подход за изчисляване на заплатите на народните представители. Трябва да спрем непрестанния им растеж“.Това заяви от парламентарната трибуна зам.-председателят на ПГ на „БСП за България“ Крум Зарков. Той каза още, че ако прогнозите на управляващите се сбъднат, само след месец два, всеки един от народните представители ще трябва да обяснява на избирателите защо е повишил за пореден път заплатата си. „Нормално е в страна, в която 2,5 млн. българи живеят под или около прага на бедността, това да дразни справедливо хората“, каза още той.Крум Зарков изтъкна, че полицаи, пожарникари, военни работят, заедно с порциона за храна и извънредния труд, за заплата по-малка от средната за страната. „Според нашия правилник ние взимаме три пъти средната заплата за страната.“, припомни социалистът. Той подчерта, че са малко професиите, с толкова честа индексация на заплатите като депутатските.„Заплатите трябва не само да се замразят, но и да се намалят. Това трябва да е първа стъпка към преосмисляне на начина на определяне на заплатата“, категоричен бе зам.-председателят на ПГ на левицата.Крум Зарков обясни, че предложението на БСП е основната работна заплата на народните представители да бъде определена към декември 2016г., преди да влезе в сила последното преизчисление. Той посочи като аргумент справедливия гняв на българите, че депутатите още не са започнали да работят, а си увеличават заплатите.Крум Зарков призова народните представители да покажат този знак за солидарност и осъзната своята отговорност.", "date": "2017.05.04", "title": " Отхвърлиха предложението на БСП за замразяване на депутатските заплати"}
{"url": "https://m.offnews.bg/news/Politika_8/Evropredsedatelstvoto-sazdade-novo-ministerstvo-ministarat-mu-Liliana_654626.html", "text": "Една от най-интересните рокади в министерски постове е тази на Лиляна Павлова. До последно нейното име беше спрягано за стария й пост - министър на регионалното развитие и благоустройството. Ден преди това обаче стана ясно, че тя няма да се върне в МРРБ, а ще поема европредседателството. За целта се създава специално министерство, а не ресор, както обикновено се процедира.Това обяви днес бъдещият премиер Бойко Борисов, връчвайки попълнения мандат за съставяне на правителство на президента Румен Радев. Изреждайки министерствата, той добави, че се създава ново ведомство - Министерство на европредседателството с министър Лиляна Павлова.Къде ще се помещава то, все още не е ясно, както и каква ще е неговата администрация. Интересно е също, че мандатът на едно правителство е 4 години, а председателството на България на Съвета на Европейския съюз е само една година - през 2018-а. През тази година предстои усилена подготовка за председателството ни догодина. По време на самото председателство задачите по него са сериозни, но какво ще се случи с министерството след 2018 година и с министъра му, все още не е коментирано.Самата Лиляна Павлова днес коментира тези въпроси единствено с думите: \"Смятам, че номинацията ми за министър за Българското председателството на Съвета на ЕС е достойна, това е важна тема. Председателството е много важен приоритет за България\". ", "date": "2017.05.04", "title": " Европредседателството създаде ново министерство, министърът му Лиляна Павлова доволна"}
{"url": "https://m.offnews.bg/news/Kultura_33/Aplodiraha-Kristian-Kostov-na-parvata-mu-repetitciia-za-Evroviziia-v-K_654627.html", "text": "Ден след като българската делегация за Евровизия 2017 пристигна в Киев, певецът Кристиан Костов стъпи за първи път на сцената на най-гледания конкурс в Европа. Първата репетиция на нашия представител премина успешно и той бе един от малкото изпълнители, които журналистите, отразяващи събитието, аплодираха в Международния пресцентър.Кристиан демонстрира отлична вокална техника, която беше оценена високо от екипа на Евровизия 2017. Впечатление направи и сценичното му облекло, решено в класическото черно и бяло. Кристиан ще бъде заобиколен от елегантна графика, която ще допълва изпълнението на „Beautiful Mess”.„Да стъпя на тази сцена е моя мечта от години. Тя е зашеметяваща, а звукът в залата - перфектен. Въпреки вълнението, се чувствам уверен на голямата сцена. И това до голяма степен се дължи на силната подкрепа, която получавам. Тук е мястото да благодаря на Филип Киркоров и Дима Билан, на които искрено се възхищавам. От тях чух за себе си най-трогателните думи, за които копнее всеки творец” – сподели Кристиан Костов.Първата среща на Кристиан с чуждестранните медии в украинската столица бе непосредствено след репетицията. В събота (6 май) българската делегация ще даде официална пресконференция.", "date": "2017.05.04", "title": " Аплодираха Кристиан Костов на първата му репетиция за Евровизия в Киев"}
{"url": "https://m.offnews.bg/news/Izvan-terena_18817/Nikol-Shertcinger-sprintira-v-reklama-na-mliako_654635.html", "text": "Приятелката на най-добрия ни тенисист Григор Димитров Никол Шерцингер влезе в ролята на секси атлетка в новата реклама на плодовите млека на известен производител, който е спонсор на британската федерация.38-годишната красавица демонстрира перфектното си тяло по всички възможни начини пред камерата, като показа някои от любимите си пози от йогата.\"Хората не осъзнават, че аз сама играя всичко, без дубльори. Кампанията цели да насърчава хората да спортуват и да се движат повече\" разкри бившата водеща вокалистка на Пусикет Долс.", "date": "2017.05.04", "title": " Никол Шерцингер спринтира в реклама на мляко"}
{"url": "https://m.offnews.bg/news/Sviat-_12/Britanskata-kralitca-svika-na-speshna-sreshta-tcialoto-si-domakinstvo_654639.html", "text": "Британската кралица Елизабет II свика на спешна среща цялото кралско домакинство. Новината предизвика притеснения за здравето на кралицата и на съпруга ѝ принц Филип. От Бъкингамския дворец не са обявили никаква официална информация. Източник от двореца обаче е обявил пред АФП, че няма повод за притеснение, тъй като срещата не се отнася за здравето на никого от двамата, нито има връзка с евентуална абдикация на Елизабет II. Срещата все пак ще се състои, като по информация на \"Дейли мейл\" служещите във всички кралски резиденции в Лондон ще разберат причината за свиканата среща от Лорд Чембърлейн - управител на кралското домакинство и сър Кристофър Гайт - личният секретар и дясна ръка на кралица Елизабет II.Към момента дори най-дългогодишните и доверени служители на английската кралица не знаят защо е организирана необичайната среща, която ще се проведе в 19 часа местно време. ", "date": "2017.05.04", "title": " Британската кралица свика на спешна среща цялото си домакинство"}
{"url": "https://m.offnews.bg/news/Liubov-i-seks_18813/Brad-Pit-Udarih-dzhakpota-s-Andzhelina-no-ne-go-osaznavah_654631.html", "text": "В първото си интервю след раздялата с Анджелина Джоли, актьорът Брад Пит разказа пред сп. GQ Style какво е преживял около развода си.„Имах усещането, че умирам. Бях като кух отвътре. И най-големият проблем беше алкохолът“, разказва актьорът. Оказва се, че Брад е имал много сериозни проблеми и както сам споделя, е „пиел толкова много, че можел да надпие руснак със собствената му водка“. Именно алкохолът му е попречил да се вгледа в проблемите на семейството си.„С Анджелина ударих джакпота, но не успях да го осъзная. Сега вече е късно“, споделя той. Според него друг проблем, освен пиенето, е фактът, че не е обръщал достатъчно внимание на децата си. Той разказва, че е бил вманиачен в работата си и е изпуснал много от развитието им.„Децата са изключително деликатни. Родителите им трябва да бъдат до тях и да ги учат кое е правилно и кое – не. Те са като гъба и попиват всичко, което чуват и виждат. Този развод беше шамарът, който ме върна в реалността. Терапевтът ми е много добър и ми помага да се вгледам в себе си, за да израстна и да стана добър баща“, заяви Пит.„Полагам голямо усилие да се възстановя. Вече шест месеца не пия. Сега любимата ми напитка е сок от боровинка с газирана вода. Имам най-чистия уринален тракт в цял Лос Анджелис“, смее се актьорът.През 2016 година Анджелина Джоли учуди целия свят, като подаде молба за развод. В молбата актрисата обяснява, че с Брад имат непреодолими различия и иска пълно попечителство на децата.", "date": "2017.05.04", "title": " Брад Пит: Ударих джакпота с Анджелина, но не го осъзнавах"}
{"url": "https://m.offnews.bg/news/Intcidenti_6/Vlak-derajlira-kraj-Pirdop-prevozvat-patnitci-s-avtobusi_654630.html", "text": "Локомотив на частната фирма е дерайлирал в района на гара Пирдоп около 7:30 ч тази сутрин, съобщиха от Национална компания „Железопътна инфраструктура“ (НКЖИ).Едната колоос на локомотива се е счупила и той е навлязъл в междурелсовото пространство. На място са изпратени аварийни екипи, които да повдигнат влака. Няма пострадали или щети по ЖП линията.Заради инцидента се е наложило пренасочване на бързия влак 3621 от София за Бургас, който е отклонен през Казичане, Пловдив и Карлово. Промяната е причина за около 90-минутно закъснение в движението на бързия влак. Пътиците от общо четири пък пътнически влака ще бъдат превозени с автобуси в участъка Златица – Копривщица – Златица. Очаква се движението да бъде възстановено около 16.00 часа.", "date": "2017.05.04", "title": " Влак дерайлира край Пирдоп, превозват пътници с автобуси"}
{"url": "https://m.offnews.bg/news/Obshtestvo_4/Istinata-za-snimkata-s-politcaite-diadoto-i-meda_654611.html", "text": "През последните дни в социалните мрежи снимка на двама полицаи, които стоят пред дядо, продаващ мед, възмути интернет потребители, които сметнаха, че униформените глобяват възрастния мъж. \"Този дядо ли е проблемът на България\", написа Никола Стоев, който публикува снимката на двамата полицаи и дядото. Снимката на Стоев е споделена над 8 хил. пъти и има почти толкова реакции във Фейсбук.Масовият извод на потребителите бе, че полицаите искат да изгонят дядото и да му забранят да продава меда. Това предизвика вълна от недоволство. След цял ден хейт към полицаите, друг Фейсбук потребител вчера реши да внесе повече яснота по случая.Саня Александрова твърди, че се е свързала с един от полицаите, който присъства на снимката.Потребителката публикува в своя Фейсбук профил скрийншот от чат с униформения. В него Саня Александрова пита каква е истината зад снимката с меда.Полицаят отговаря не със своя версия по случая, а със снимка на мед - той си е купил от домашното сладко изкушение на дядото и е бил далеч от това да го гони от мястото му за продаване.В разразилия се Фейсбук спор се включи и друг потребител, който твърди, че е автор на кадъра. Мартин Стратиев казва, че е получил смс с молба от един от полицаите да свали снимката, а след това получил и снимка на меда.", "date": "2017.05.04", "title": " Истината за снимката с полицаите, дядото и меда"}
{"url": "https://m.offnews.bg/news/Obshtestvo_4/NSO-se-otkaza-ot-skapite-bronirani-limuzini-Zasega_654571.html", "text": "НСОНационалната служба за охрана () спря  на два луксозни бронирани автомобила за близо 2.5 млн. лв. От службата съобщиха за OFFNews, че необходимостта от такива автомобили не е отпаднала, но заделените средства в бюджета за тази година не позволяват купуването им, тъй като прогнозната стойност била значително по-голяма.В същото време формалната причината поръчката да бъде е прекратена с решение на началника на НСО Ангел Антонов от 9 февруари тази година е, че имало подадена само една оферта. в процедурата участваха двама кандидати - \"Балкан Стар Ритейл\" и \"Спешъл Тактикъл Съплайс\", от които втората фирма беше отстранена. Още през януари тази година обаче шефът на НСО изразил несъгласие с предложението на комисията за избора на първата фирма, като се позовава на Закона за обществените поръчки. Според него, когато има подадена само една \"подходяща оферта\", процедурата може да бъде прекратена. От службата съобщиха, че процедурата не е обжалвана, а към момента няма правна процедура за откриването на нова, тъй като заделените за 2017 г. пари за капиталови разходи не са достатъчни.Във връзка с предстоящото председателство на Съвета на Европа за купуване на металдетекторни рамки и рентгени за проверка на лица и багажи и наемане на автомобили и микробуси НСО ще получи 1 325 000 лв. Тези средства не предвиждат купуването на бронирани лимузини. Въпреки това от службата настояват, че такива автомобили са им нужни и се позовават на отчет за изпълнението на плана за подготовката на председателството. В него е посочено, че службите за сигурност разполагат с 4 бронирани автомобила, които са предназначени само \"за нуждите на застрашени държавни глави и правителствени ръководители\". НСО имала два резервни бронирани автомобила, които обаче били в \"края на експлоатационните си възможности\" и това налага купуването на  два нови автомобила. Предвидено е НСО да наеме 80 автомобила - 40 леки автомобила и 40 микробуса с до 8 места. С тях ще се превозват ръководителите и членовете на делегации. За да не останат автомобилите без шофьори, НСО вече обяви конкурс за назначаване на нови служители. ", "date": "2017.05.04", "title": " НСО се отказа от скъпите бронирани лимузини. Засега"}
{"url": "https://m.offnews.bg/news/Intcidenti_6/Kakvo-hapche-da-izpiia-kolko-kredit-da-izteglia-za-da-si-varna-detet_654610.html", "text": "Какво хапче да изпия, за да се успокоя? Колко кредит да изтегля, за да си върна детето, пита тази сутрин бащата на Радослав - ден след смъртта на сина му в училище, в час по биология, пред камерата на . Сутринта го изпратих на училище, не на война, добавя той.14-годишното момче почина след сбиване със съученик в основното училище \"Христо Ботев\" в град Славяново. Учителката пишела нещо на дъската и не видяла какво става.След удара детето паднало на чина, после на земята. Ударилият го съученик е задържан за 24 часа.Получил е епилептичен припадък, станалото е инцидент, твърдят от училището в Славяново. Пациентът ми нямаше тежко заболяване - нито епилепсия, нито на сърцето, категорична обаче е личната му лекарка.Имаше само вродена катаракта на очите, казва майка му.Проблеми имаше от първи клас, твърди бащата. Бях в това училище и се махнах, защото не мога да крия.Окръжната прокуратура в Плевен образува досъдебно производство за смърт по непредпазливост.Иззети са записи от камерите в класната стая.Училището остава затворено до края на седмицата.", "date": "2017.05.04", "title": " Какво хапче да изпия, колко кредит да изтегля, за да си върна детето"}
{"url": "https://m.offnews.bg/news/Sport_18752/Sportat-v-efir-na-4-maj_654632.html", "text": "Интересна програма за спортните фенове предлагат родните телевизии днес. Безспорният гвоздей е вторият полуфинал от Лига Европа между Селта и Манчестър Юнайтед от 22,05 часа.12:00 Тенис, турнир за мъже в Мюнхен по F+ 12:30 Тенис, турнир за мъже в Истанбул по Sport+HD 13:00 ЕП до 17 г., Германия – Босна и Херцеговина по Евроспорт 1 15:00 ЕП до 17 г., Норвегия – Англия по Евроспорт 115:00 Тенис, турнир за мъже в Ещорил по Евроспорт 2 16:30 Волейбол, купа на България (ж) по БНТ HD 17:00 ЕП д о17 г., Сърбия – Ирландия по Евроспорт 119:00 Волейбол, купа на България (ж) по БНТ HD 20:00 Тенис, турнир за мъже в Ещорил по Евроспорт 121:00 Дартс, Висша лига по Нова спорт 21:45 Брадфорд – Флийтууд по Диема Спорт 21:45 Милуол – Скънторп по Диема Спорт 2 22:05 Лига Европа, Селта – Манчестър Юнайтед по БНТ1/БНТ HD ", "date": "2017.05.04", "title": " Спортът в ефир на 4 май"}
{"url": "https://m.offnews.bg/news/Obshtestvo_4/Vremeto-dnes-Slanchevo-no-na-mesta-s-gramotevichni-buri_654608.html", "text": "Днес ще бъде предимно слънчево. В следобедните часове над Западна България ще се развива купеста и купесто-дъждовна облачност и на места там ще превали краткотраен дъжд с гръмотевици. Ще се появи слаб източен вятър. Максималните температури ще са между 24° и 29°, по-ниски по крайбрежието на морето: 19°-24°.Атмосферното налягане е близко до средното за месеца - слабо ще се понижи, е прогнозата на НИМХ към БАН. Над Черноморието ще бъде предимно слънчево. Ще духа слаб вятър от източната четвърт. Максималните температури на въздуха: 19°-24°. Температурата на морската вода е 11-14°. Вълнението на морето ще бъде 1-2 бала.Над планините ще бъде преобладава слънчево време. Около и след обяд ще се развива купеста и купесто-дъждовна облачност и на места в масивите от Западна България ще има краткотрайни валежи и гръмотевици. Ще духа слаб до умерен вятър от южната четвърт. Максималната температура на височина 1200 метра ще бъде около 18°, на 2000 метра – около 10°.", "date": "2017.05.04", "title": " Времето днес: Слънчево, но на места с гръмотевични бури"}
{"url": "https://m.offnews.bg/news/Politika_8/Parvanov-V-Moskva-smiatat-Sasho-Donchev-za-moshenik_654636.html", "text": "ЦУМ-гейт показа, че има задкулисие при избора на председател на БСП, че Георги Гергов е играл ключова роля при този процес. Впрочем, това не е нещо ново, не се е случило само при Корнелия Нинова. Това беше една от причините да си тръгна. Това коментира бившият лидер на АБВ и президент (2002 г. – 2012 г.) Георги Първанов в предаването „Тази сутрин“ по bTV.Първанов каза още, че Сашо Дончев си е позволил да намеси и неговото име, твърдейки, че той и руският президент Владимир Путин са искали да направят промени в „Овергаз“. „Това е нелепо“, каза гостът и добави, че Дончев има проблеми в Москва отдавна и там го смятат за мошеник.За кабинета \"Борисов 3\" Първанов коментира, че „издиша идейната му основа, в сравнение с предишното правителство на ГЕРБ. В предишната коалиция нямаше елементарни коалиционни отношения и това беше една от причините за печалния край. Сега се залага принципът на консенсуса, но това може да блокира правителството в един или друг момент“, смята Първанов.Част от добрите министри – Томислав Дончев, Владислав Горанов, както и Цецка Цачева, може би ще бъдат стълбовете на управлението, каза още бившият лидер на АБВ. Първанов определи избора на Валентин Радев за министър на вътрешната работи като рисково решение. „Вътрешният ред е много тежка система, не знам дали той ще успее да се справи. Но във ведомството няма да се случи нищо по-различно от досега. Бойко Борисов и Цветан Цветанов „ще си владеят министерството, те винаги са държали на това, коментира Първанов. Според него във външната политика Екатерина Захариева „ще продължи линията на Даниел Митов, надграждайки я с визията на президента Росен Плевнелиев, чийто съратник беше“.Изборът на Теменужка Петкова за министър на енергетиката „не ме изненадва, но и не очаквам нищо да се случи нещо, защото самата програма в сферата на енергетиката е много безлична“.За Валери Симеонов и избора му за вицепремиер за демографска и икономическа политика Първанов каза: „Като знам неговото отношение по малцинствените въпроси, които са елемент от демографската политика, мога да си представя какво ще се случи. Очаквам там, уви, тежки скандали“.Първанов е по-умерено оптимистичен за Министерството на отбраната. Той определи Красимир Каракачанов като опитен политик с управленски качества.", "date": "2017.05.04", "title": " Първанов: В Москва смятат Сашо Дончев за мошеник"}
{"url": "https://m.offnews.bg/news/Politika_8/Borisov-vrachi-na-Radev-sastava-na-pravitelstvoto_654614.html", "text": "Лидерът на ГЕРБ Бойко Борисов връчи на президента Румен Радев изпълнение проучвателен мандат със състава на бъдещия кабинет.Пред президента Борисов изчете структурата на Министерски съвет. Кабинетът ще се състои от четирима вицепремиери, ще има ново министерство по българското председателство на Съвета на ЕС, а земеделското министерство става Министерство на земеделието, храните и горите. Радев каза, че ще издаде указ, с който ще предложи на парламента да избере Борисов за премиер. След това лидерът на ГЕРБ се прекръсти и каза \"Скъпите гости си тръгват на време\".Според конституцията, когато проучвателният мандат е приключил успешно, държавният глава трябва да предложи на Народното събрание да избере кандидата за министър-председател. От своя страна той пък трябва да запознае парламента със състава на правителство, който трябва да бъде избран. Церемонията в парламента се очаква да се проведе около обяд, а след това, около 13.00 часа, на церемония в Министерския съвет ще се проведе церемонията по предаването на властта.______Състав на правителството: ", "date": "2017.05.04", "title": " Борисов връчи на Радев състава на правителството"}
{"url": "https://m.offnews.bg/news/Intcidenti_6/Iztegliha-padnaliia-kraj-Montana-bus-8-ostavat-v-bolnitca_654612.html", "text": "8 души прекараха нощта в болница след вчерашната тежка катастрофа край Монтана, където бус бе изхвърлен от пътя след сблъсък с камион. При инцидента 21-годишно момиче загуби живота си, а трима са в критично състояние, пише bTV.Падналият в дере бус вече е изтеглен и пътят е разчистен към 4 часа сутринта днес.Общо 12 души са минали за преглед през МБАЛ-Монтана.Началникът на хирургията д-р Красимир Каменов каза, че сред ранените има такива с гръдни травми, черепно-мозъчни травми и други сериозни контузии.Пострадала е и бременна в осмия месец жена, на която още вчера се наложи да бъде направена операция и бебето да бъде извадено. То е момченце и е в добро състояние, но заради преждевременното раждане е на апаратно дишане.Състоянието на майката е стабилизирано.Автобусът падна от 2 метра височина в дере снощи малко преди 20 часа в района на село Смоляновци между Монтана и Видин. Задната част на тира е ударила автобуса странично и го е изхвърлила в дерето. При ограничение от 60 км/ч в участъка, камионът се е движил със 100.", "date": "2017.05.04", "title": " Изтеглиха падналия край Монтана бус, 8 остават в болница"}
{"url": "https://m.offnews.bg/news/Obshtestvo_4/Poli-Genova-Otrova-za-kucheta-v-IUzhniia-park-borim-se-za-moiata-Lan_654616.html", "text": "Отрова за кучета има в Южния парк в София, предупреди във фейсбук Поли Генова. В свой статус изпълнителката на хита If love was a crime, с който представи страната ни на Евровизия, споделя, че се бори за живота на своята Лана. МОЛЯ ВИ , НЕ си разхождайте кучетата в Южния парк в София! Има ОТРОВА - и се молете за моята Лана - в момента се борим за нея... Благодаря ви, написа Поли Генова. ", "date": "2017.05.04", "title": " Поли Генова: Отрова за кучета в Южния парк, борим се за моята Лана!"}
{"url": "https://m.offnews.bg/news/Sviat-_12/Makron-e-pobediteliat-v-tv-debata-sreshtu-lio-Pen_654613.html", "text": "Френските зрители определиха Еманюел Макрон за победител в снощния президентски дебат между него и другия кандидат за Елисейския дворец Марин льо Пен.Кандидатите за президент на Франция спориха в продължение на 2 часа на различни важни за френската общественост теми, а нападки не липсваха през цялото време.63% от зрителите на снощния дебат, излъчен по BFMTV , бяха убедени, че Макрон трябва да бъде техният нов президент.Льо Пен нарече Макрон \"кандидатът на жестоката глобализация\". Според льо Пен Макрон ще превърне Франция в място, където \"всеки ще се бори сам за себе си\".Макрон не остана длъжен и обвини льо Пен в лъжа и че не предлага никакви конкретни политики, а само използва страховете на хората. \"Висшата жрица на страха стои пред мен\", каза за льо Пен Макрон.И двамата кандидати се надяваха по време на дебата да убедят в своята политика близо 18-те процента от французите, които все още не са решили за кого да гласуват на балотажа. Финалната надпревара за Елисейския дворец ще се проведе тази неделя.", "date": "2017.05.04", "title": " Макрон е победителят в тв дебата срещу льо Пен"}
{"url": "https://m.offnews.bg/news/Politika_8/Vezhdi-Rashidov-sam-se-otkazal-da-e-ministar_654618.html", "text": "Бившият министър на културата Вежди Рашидов сам се отказал да е министър в сегашния кабинет и съобщил това на лидера на ГЕРБ и бъдещ премиер Бойко Борисов, каза самият Рашидов в парламента.  \"Минаха 10 години, аз съм бил два мандата министър. Второ – когато живееш в една среда, където се отчита скандалът, но не и направеното, става много. Трето – аз имам професия”, обясни мотивите си Рашидов.Той добави, че Борисов има правото да подновява състава и да взема млади хора да работят.На въпрос дали партньорите на ГЕРБ са настоявали Рашидов да не бъде министър, той заяви: „Не е вярно. Патриотите са диалогични и изключително точни хора. Причината съм лично аз\". \"Едва миналия ден отидох да го уведомя (Борисов) за решението, за мен това беше най-трудно\", каза още Рашидов.Припомняме, Вежди Рашидов се спрягаше до последно за министър на културата, но вчера на стола му седна заместникът му Боил Бонев. Преди да се случи размяната на министрите, културата беше разклатена от скандала със събарянето на \"Двойната къща\" - паметник на културата, в чието събаряне беше замесено името на Рашидов, а в интернет тръгна петиция срещу Рашидов да е отново министър и подписки за протести, ако това се случи. ", "date": "2017.05.04", "title": " Вежди Рашидов сам се отказал да е министър"}
{"url": "https://m.offnews.bg/news/Politika_8/Kabinetat-Borisov-3-vzema-vlastta_654609.html", "text": "Днес третият кабинет с премиер Бойко Борисов ще вземе властта от служебното правителство с министър-председател Огнян Герджиков.Борисов ще представи предложението си за структура и състав на Министерския съвет на президента Румен Радев от 9 ч. в сградата на \"Дондуков\" 2.Държавният глава ще предложи на Народното събрание да го одобри още същия ден. Той ще присъства и на заседанието на депутатите, на което ще се гласува новият състав на правителството.Кои са бъдещите министри - вижте .След гласуването на правителството, членовете му ще положат клетва.Редовният кабинет ще поеме властта от служебния към 13 ч. в сградата на Министерския съвет.Церемонията по приемане и предаване на властта ще е в гранитна зала на МС.След това служебните министри ще предадат властта на наследниците си в сградите на министерствата. В 13.30 ч. са церемониите в министерствата на външните работи и на образованието.Към 13.40 ч. е предаването на властта в социалното министерство, към 14 ч. - в регионалното ведомство.", "date": "2017.05.04", "title": " Кабинетът \"Борисов 3\" взема властта"}
{"url": "https://m.offnews.bg/news/Futbol_18793/Alegri-sdarzhan-sled-2-0-sreshtu-Monako_654622.html", "text": "Треньорът на Ювентус Масимилиано Алегри остана доволен от победата с 2:0 над Монако в първия 1/2-финал в Шампионската лига, но предупреди играчите си да останат фокусирани, защото предстои да бъде изигран и реванш, в който монегаските няма да се дадат без бой.“Поздравявам отбора, защото победата не дойде никак лесно. Монако притежава много технични играчи. Ние направихме някои грешки и се наложи Буфон да прави страхотно спасявание при 0:0.След като поведохме, Монако отправи няколко много опасни центрирания, когато Дани Алвеш не покриваше добре зоната си, но като цяло можем да сме доволни. Да не забравяме обаче, че има да се изиграе и втори мач, който няма де и никак лесен”, заяви Алегри.Колегата му начело на Монако Леонардо Жардим смята, че загубата с 0:2 не означава, че тимът му няма шанс в реванша. Той смята, че футболистите му не бива да спират да вярват, че е възможно да направят обрат в ответния мач в Торино.“Смятам, че Ювентус доминираше в първите 15 минути, но след това бяхме равностойни. Отборът се представи добре и поздравявам играчите ми. Но такъв е футболът. За никой не е лесно да играе срещу Юве. Килиан Мбапе не можеше да намери свободни пространства. Той трябва да се научи сам да си ги създава, когато те липсват.Освен това Буфон направи две страхотни спасявания, които бяха решаващи за успеха на Ювентус. Сега ще ни бъде доста трудно, но трябва да продължим да вярваме в шансовете си за достигане до финал. Най-добрата ни възможност е първо да победим Нанси. Това е важен мач в Лига 1 и ще ни даде увереност преди гостуването в Торино”, смята Жардим.", "date": "2017.05.04", "title": " Алегри сдържан след 2:0 срещу Монако"}
{"url": "https://m.offnews.bg/news/Futbol_18793/Baloteli-otkradna-shouto-na-Monako-IUve_654624.html", "text": "Ексцентричният италиански нападател Марио Балотели събра погледите на стадион \"Луи II\" в Монако по време на първия полуфинал от Шампионската лига между едноименния тим на домакините и Ювентус.Гостите от Торино спечелиха с 2:0 и са на единия крак на финала в Кардиф на 4 юни.Балотели, който в момента играе във френския Ница, привлече погледите със странното си облекло. В социалните мрежи той веднага беше сравнен с героя Чубака от \"Междузвездни войни\".По принцип Балотели винаги се е обличал на границата на добрия вкус, но този път достигна нов връх.", "date": "2017.05.04", "title": " Балотели открадна шоуто на Монако - Юве"}
{"url": "https://m.offnews.bg/news/Futbol_18793/BFS-niama-da-pita-UEFA-mozhe-li-TcSKA-Sofiia-da-igrae-v-Evropa_654621.html", "text": "Лицензионната комисия на БФС започва своите заседания на 5 май. На първата си сбирка тя ще разгледа документите на клубовете от Първа лига, които са подали заявки за участие в евротурнирите. Сред тях е и ЦСКА-София. Изпълнителният директор Борислав Попов не посочи в прав текст дали има пречки за регистрацията на ЦСКА-София, но пък заяви, че решението не зависи от УЕФА, пише \"Тема спорт\".\"Какво запитване до УЕФА за ЦСКА-София? Защо трябва да ги питаме? За пръв път чувам. Това са някакви конспиративни теории, които се въртят. И онзи ден ги слушах някъде. Ако има УЕФА да каже нещо, тя следи процесите и ще ни каже.Лицензионната комисия си е автономна. Вече дали има пречки пред ЦСКА-София за евротурнирите, не мога да ви кажа. След като се разгледат документите, тогава може да се обяви конкретно. Не съм ги погледнал все още всичките. Много спекулации има, нека оставим хората да си свършат работата и да видим какви ще са резултатите\", заяви Попов.Зам. изпълнителният директор на БФС Павел Колев не се разграничи от позицията на своя колега. \"Щом Попов е казал, че няма нужда да се пита УЕФА, значи е така\", лаконичен бе Колев.Борислав Попов пък разясни още:\"Сега на 5 май ще разгледаме документите на клубовете, които са подали заявки за участие в УЕФА. На първото заседание предмет на интерес ще бъдат тези в най-изрядно състояние. Дали ще има решение за тях на 5 май, това не мога да ви кажа със сигурност. Но, реално погледнато, няма какво да ги забави. Има и други предвидени заседания. На тях ще разглеждаме клубове, които не са чак толкова добре като другите, или пък такива, за които сме изискали допълнителна документация\", добави Попов.Комисията трябва да издаде лицензите за участие в евротурнирите най-късно до 31 май.", "date": "2017.05.04", "title": " БФС няма да пита УЕФА може ли ЦСКА-София да играе в Европа"}
{"url": "https://m.offnews.bg/news/Ikonomika_59/Mezhdunarodnata-danachna-asotciatciia-sashtnost-i-misiia_654623.html", "text": "Спонсорирано съдържаниеПървата международна конференция на International Fiscal Association (IFA) в България ще се проведе на 18 и 19 май 2017 г. в София. На нея представители на законодателните органи и специалисти от различни държави в Европейския съюз ще говорят за проблемите по проекта BEPS, възможностите за подобрение на данъчните практики в страните членки и редица други актуални теми.Организацията на събитието е с подкрепата на българското представителство на Международната данъчна асоциация - сдружение ИФА Бранч България.За целите на IFA в международен и местен аспект разказа председателят на структурата у нас адв. Валентин Савов.\"Международната данъчна или Международната фискална асоциация (International Fiscal Association) е създадена през 1938 г. със седалище в Кралство Нидерландия. Тя е единствената неправителствена и несекторна международна организация, занимаваща се с данъчни въпроси, при това вече близо 80 години. Сред основните ѝ цели са проучването и развитието на международното и сравнителното право по отношение на публичните финанси, особено международно и сравнително данъчно право, финансовите и икономическите аспекти на данъчното облагане, както и редица други въпроси с подобно направление. Днес членовете наброяват повече от 12 500. Имайте предвид, че това е представителност от 116 различни държави. IFA има установена и развита клонова структура в около 70 страни, включително в България - ИФА България“, споделя адв. Савов.От години IFA има съществена роля както в развитието на определени принципи на международното данъчно облагане, така и в предоставянето на възможните решения на проблемите, възникнали при тяхното практическо прилагане, добавя той.IFA е в състояние да постигне това и днес, защото членовете ѝ са професионалисти с разностранна и висока компетентност в своята област - както от частния, така и от публичния сектор, включително съдилища, университети и други научни институции, международни правителствени и неправителствени организации.Например сред членовете на Постоянния научен комитет на организацията са учени от световна величина в областта на данъчните въпроси – председателстващият комитета Prof. Dr. S. Van Weeghel (Холандия), Prof. Dr. P. Pistone (Швейцария) Prof. K. Aoyama (Япония), Prof. G. Blanluet (Франция), Prof. W. Cui (Китай), Prof. D. Garabedian (Белгия), Prof. J. Gebhardt (Аржентина), Prof. Dr. P. Hinny ( Швейцария), Prof. Dr. G. Kofler (Австрия), Prof. Dr. F. Serrano Antón (Испания), г-н Armando Lara Yaffar, който председателства Комитета на ООН по въпросите на международното сътрудничество в областта на данъчното облагане и др.IFA поддържа изключително високи стандарти на организираните от нея научи форуми и прояви, на които се обменят становища и мнения по актуални въпроси на международното данъчно облагане от представители на различни сектори на обществеността.Като проводник на всички тези ценности на Международната данъчна асоциация, Сдружение ИФА Бранч България е техен представител у нас.Сдружението е акредитирано като официално и единствено подразделение на Международната фискална асоциация през 2014 г. на конгреса на ИФА в Мумбай, Индия. Днес ИФА България наброява над 50 корпоративни и индивидуални членове, сред които преподаватели, съдии, одитори и счетоводители (одиторски и счетоводни кантори), данъчни консултанти, адвокати и адвокатски кантори.У нас организацията е професионална и академична, не е обвързана с конкретен бранш. Основната ѝ цел - развитието на данъчното право и прилагането му - обединява членовете ѝ.По примера на IFA българското подразделение включва консултанти, адвокати, счетоводни и одиторски кантори, държавни служители, членове на съдебната система, университетски преподаватели и представители на академичните среди, както и много заинтересовани членове от различни сфери на обществото.„Тази амалгама от експертиза, гледни точки и позиции, както и това, че сме част от изключително широка мрежа, ни даде увереността да организираме и първата за България международна конференция от такъв мащаб“, споделя адв. Валентин Савов.Той разказва и за същността на работата на сдружение ИФА Бранч България: „Сред дейностите, които развиваме, е създаването на становища по законодателни мерки или предложения за развитието на българското данъчно право. До този момент сме изготвяли експертни становища, отнасящи се до предложените промени в Административно-процесуалния кодекс, данък добавена стойност върху личното потребление, промените в ЗКПО, и др.Експертните становища се изготвят от екипи от адвокати, счетоводители, одитори и университетски преподаватели. Чрез мрежата си във всички европейски държави имаме достъп и до европейски опит, практики и законодателство.“С всички тези специалисти ще могат да се срещнат посетителите на първата международна конференция на IFA у нас. Тя ще се проведе в зала 272 на Софийския университет \"Св. Климент Охридски\". Те ще могат и да обсъдят редица въпроси в областта на данъчното право, да обменят опит и полезни контакти.Повече за Първата международна конференция на IFA в България можете да откриете на сайта на събитието - Желаещите да се регистрират и получат запазено място за 18 и 19 май могат да го направят на този линк: .", "date": "2017.05.04", "title": " Международната данъчна асоциация – същност и мисия"}
{"url": "https://m.offnews.bg/news/Tenis_18788/Grigor-Dimitrov-zagria-za-shouto-v-Madrid_654643.html", "text": "Най-добрият ни тенисист Григор Димитров загря за демонстративния турнир \"Tie Break Tens\" в Мадрид с тренировка с №37 в света Фелисиано Лопес. Заниманието беше също така част от подготовката на българския тенисист за \"Мастърс\"-а в испанската столица, който започва в понеделник.Българинът ще участва за първи път в благотворителната надпревара, която се провежда по правилото на \"шампионския тайбрек\" - всеки мач се играе до спечелване на 10 точки.Първият съперник на Димитров е Дан Евънс, а останалите четвъртфинални двойки са Люка Пуй - Фернандо Вердаско, Томаш Бердих - Джак Сок и Стан Вавринка - Фелисиано Лопес.В Мадрид очакват с нетърпение появата на Григор, който гарантира шоуто.\"Димитров е спечелил повече от половината геймове с тайбрек в кариерата си - 55 процента. По тази причина е сочен за фаворит за спечелване на турнира. Той е популярен, а като добавим и характера му, то шоуто е гарантирано\", пише в представянето на Димитров на страницата на турнира \"Tie Break Tens\".", "date": "2017.05.04", "title": " Григор Димитров загря за шоуто в Мадрид"}
{"url": "https://m.offnews.bg/news/Protesti_17652/Majki-svikvat-protest-sreshtu-nasilieto-v-gradini-i-uchilishta-iskat_654638.html", "text": "Родители свикват национален Демонстрацията ще се проведе на 10 май, сряда, в 11 ч на ул. Оборище 44 в столицата, където се помещават общинските дирекции \"Здравеопазване\" и \"Образование\".Сред организаторите са представители на Сдружение \"За децата ни\", както и майки, чиито деца са били жертви на агресия.Инициаторите отправят няколко искания.Първото е персоналът в градините и училищата да минава редовно на , както и на тест за професионални и нравствени качества.Второто изискване е във всяко помещение и в дворовете на градините и училищата да има с достатъчно висока резолюция и звук, за да могат родителите, чрез онлайн достъп с парола, да имат възможност да наблюдават заниманията.Родителите настояват при доказано насилие над деца служителите да бъдат дисциплинарно уволнявани и да им бъде наложена забрана да заемат сходна длъжност за период от 5 години.Друга идея е да има Родителите настояват още , а при прием родителите да имат право да придружават детето за по няколко часа, докато то се адаптира в новата среда.Един от организаторите на протеста, Ема Черногорска, разказа пред OFFNews, че смята себе си и детето си за потърпевши точно от такова насилие. След съмнения, че срещу дъщеричката й е упражнявано физическо насилия в яслата, майката подала жалба до Столична община. В нея описва случая:Отговорът бил, че е направена проверка и нарушения не са установени. „Проверката е физическа - на място отиват проверяващи, което автоматично я обезсмисля, тъй като никой от персонала на детската ясла няма да се държи така, както се държи, когато няма проверка. Именно затова настояваме за камери във всички детски заведения. За да може при най-малкото съмнение да могат да се проверят записите от тях, а не да се правят безполезни проверки“, споделя майката.Напоследък новините за грубо отношение към деца от страна на персонала зачестиха, главно защото родителите са по-активни в даването на гласност на проблема. Почти ежемесечно в медиите се появяват записи от записващи устройства, които родители скриват в играчки или в дрехите на децата.", "date": "2017.05.04", "title": " Майки свикват протест срещу насилието в градини и училища, искат камери"}
{"url": "https://m.offnews.bg/news/Politika_8/Zadkulisno-sa-praveni-dogovorki-za-pravitelstvoto-smiata-Elena-Jonche_654617.html", "text": "Задкулисно са правени договорките за новото правителство, заяви говорителят на парламентарната група на БСП Елена Йончева по БНР.Според нея възможността в коалиционното споразумение да се отстояват различни политики дава възможност да се търсят плаващи мнозинства. „Така че в парламента ще има задкулисни договорки, може би и купуване, приобщаване на гласове. Затова смятам, че съставеното правителство ще бъде правителство на задкулисните договорки”, каза Йончева. Тя даде пример с вчерашния отказ на мнозинството да подкрепи създаването на комисия за нарушенията в АПИ въпреки съмненията за корупция.Оставам с впечатлението, че се търсят места за конкретни хора, каза Йончева по повод министерския пост на Лиляна Павлова, която ще отговаря за българското председателство на Съвета на ЕС.Тя определи като странно предложението Екатерина Захариева да стане външен министър. \"Тя няма абсолютно никакъв досег с дипломацията\", заяви Йончева и подчерта, че точно сега отношенията на Балканите са изключително деликатни и много напрегнати.Тя подложи на съмнение и правилността на избора невлязлата в парламента заради преференциален вот Цецка Цачева да стане правосъден министър. Йончева припомни изказването на бившия председател на Народното събрание, която обяви края на съдебната реформа и каза, че националният интерес е над отделните човешки права, Йончева коментира, че ако един правосъден министър в Западна Европа каже подобна реплика, едва ли ще има политическо бъдеще.За говорителя на ПГ на БСП бъдещият земеделски министър Румен Порожанов е \"скандална фигура\". Тя припомни, че той е бил изпълнителен директор на Държавен фонд „Земеделие” и е проверяван от ДАНС. Докато той беше директор след одит на ЕС бяха спрени милиони евро по програми. Около него има много въпроси без отговори, каза Йончева.", "date": "2017.05.04", "title": " Задкулисно са правени договорки за правителството, смята Елена Йончева"}
{"url": "https://m.offnews.bg/news/Sviat-_12/V-IUzhna-Koreia-zpochna-predsrochnoto-glasuvane-na-prezidentskite-izbo_654646.html", "text": "В Южна Корея започна предсрочното гласуване на президентските избори, на които ще бъде избран наследникът на отстранената чрез процедура за импийчмънт Пак Гън-хе, предаде Асошиейтед прес, цитирана от БТА.Днес и утре желаещите да упражнят правото си на глас могат да направят това в около 3520 секции в страната преди официалния изборен ден във вторник. За първи път в Южна Корея има възможност за предсрочно гласуване на президентски избори. От няколко години практиката е въведена на парламентарни и местни избори.Само до обяд днес са гласували около 4 млн. души от общо регистрирани около 42,5 млн. избиратели с право на глас.Предизборни сондажи сочат, че либералният кандидат Мун Дже-ин има солидна преднина пред двамата си основни съперници - центрист и консерватор.Победителят ще встъпи в длъжност веднага, без обичайния двумесечен преходен период, тъй като постът на държавен глава е свободен.Импийчмънтът и отстраняването на Пак предизвикаха предсрочни избори. Редовните избори трябваше да се проведат в края на годината. Пак Гън-хе в момента е под арест в затвор край столицата Сеул и очаква съдебен процес по обвинения, че е изнудвала бизнес компании за пари, че е вземала рушвети от някои от тези компании и за други закононарушения, всички те в съучастие със своя стара близка приятелка. Очаква се процесът срещу нея да започне по-късно този месец.", "date": "2017.05.04", "title": " В Южна Корея зпочна предсрочното гласуване на президентските избори"}
{"url": "https://m.offnews.bg/news/Bojni_18771/Pregovorite-za-mach-Dzhoshua-Pulev-zapochnaha_654652.html", "text": "Преговорите за мач между шампиона на IBF Антъни Джошуа и претендента Кубрат Пулев са стартирали и през уикенда ще има повече яснота относно евентуален мач помежду им. Това заяви пред \"Сън\" промоутърът на британския боксьор Еди Хърн.\"Вече започнахме разговорите с IBF и промоутъра на Пулев – \"Зауерланд\". През уикенда трябва да получим по-голяма яснота, но ситуацията е много сложна\", коментира Хърн.\"Ние не искаме да се отказваме от пояса на IBF, но, ако се наложи, за нас няма да е проблем да направим точно това. Няма да позволим политиките на различните боксови федерации да попречат на прогреса на Антъни Джошуа. Идеалният вариант е да обединим всички титли, но когато вече си близо става трудно заради ситуации като тази\", каза още Хърн, цитиран от.Миналата събота Антъни Джошуа защити световната си титла на IBF и прибави поясите на WBA и IBO в трилър с Владимир Кличко пред 90 000 зрители на \"Уембли\". Той обаче иска и другите две титли, които са притежание на новозеландеца Джоузеф Паркър (WBO) и американеца Дионтей Уайлдър (WBС).\"Бихме могли да търсим сделка с Пулев и да се опитаме да направим междинен мач за пояса, победителят от който да се изправи срещу Антъни Джошуа\", добави Хърн.", "date": "2017.05.04", "title": " Преговорите за мач Джошуа - Пулев започнаха"}
{"url": "https://m.offnews.bg/news/Futbol_18793/Dani-Alvesh-izprevari-Lionel-Mesi-po-asistentcii-v-ShL_654645.html", "text": "Бразилският защитник на Ювентус Дани Алвеш изпревари звездата на Барселона Лионел Меси по брой асистенции в Шампионската лига за последните 10 години.Късно снощи Алвеш подаде и за двата гола на Гонсало Игуаин при победата с 2:0 над Монако в първия полуфинал и вече има 25 асистенции на сметката си. Меси е с 23, а най-всеотдайният играч за изненада на мнозина се оказва Кристиано Роналдо.Португалецът има 29 асистенции в кариерата си в Шампионската лига за последното десетилетие. Асистент номер 1 за настоящия сезон е Неймар с 8, следван от Дембеле от Борусия Дортмунд с 6 и Кристиано Роналдо с 5. Алвеш върви четвърти с 4.", "date": "2017.05.04", "title": " Дани Алвеш изпревари Лионел Меси по асистенции в ШЛ"}
{"url": "https://m.offnews.bg/news/Medii_73/Vestnik-San-pogreba-printc-Filip_654650.html", "text": "Онлайн изданието на британския таблоид The Sun погрешка публикува история, в която обяви, че принц Филип е починал.Статията със заглавие „Принц Филип почина на 95-годишна възраст“ разказва за живота на херцога на Единбург и изброява децата му от кралица Елизабет II – принц Чарлз, принцеса Ан, принц Андрю и принц Едуард.Минути по-късно текстът беше премахнат. Обичайна практика на големите медии е да имат предварително подготвени некролози на популярни личности. Гафът на The Sun идва след като кралицата свика на спешно заседание приближените си, а в медиите се появиха догадки дали срещата не е по повод влошено здраве на член от кралската фамилия.Въпреки бързата реакция, статията продължи да се показва в търсенията в Google.", "date": "2017.05.04", "title": " Вестник \"Сън\" \"погреба\" принц Филип"}
{"url": "https://m.offnews.bg/news/Sviat-_12/Fotografka-zasne-smartta-si-v-Afganistan_654615.html", "text": "Снимка, направена от американски армейски фотограф, заснема момента, в който тя и четирима афганистанци са убити от експлозия, пише Би Би Си.Снимката беше публикувана от американската армия.22-годишната Хилда Клейтън и четирима войници от Афганистанската национална армия умират от взрив по време на учение на 2 юли 2013 година в източната провинция Лагман.Американската армия публикува и снимка на афганистанец, когото Клейтън е обучавала по фотожурналистика. Той е сред загиналите.Снимките са публикувани с разрешението на семейството на Клейтън.На името на загиналата фотографка бе учредена награда.", "date": "2017.05.04", "title": " Фотографка засне смъртта си в Афганистан"}
{"url": "https://m.offnews.bg/news/Politika_8/Novoto-pravitelstvo-e-fakt-no-DPS-prashta-natcionalistite-i-Valeri-Si_654657.html", "text": "Народното събрание гласува новия Министерски съвет, макар и два пъти заради техническа грешка. Така, официално новият кабинет ще има 18 министерства и 4-ма вицепремиери с премиер Бойко Борисов. Със 134 гласа \"за\" депутатите приеха новата структура на кабинета Борисов 3. Против бяха \"100\", а въздържали се нямаше. Веднага след това депутатите гласуваха  състава на кабинета, а именно коалицията ГЕРБ - Обединени патриоти със същите гласове - 133 депутати \"за\" и 101 \"против\". Председателят на парламента Димитър Главчев изчете поименно министрите, те станаха на крака. Последваха ръкопляскания, а след тях дойде и критиката. Депутатите от ДПС протестираха и преди, и след избора на коалиционното правителство между ГЕРБ и Обединени патриоти. Народният представител от ДПС Йордан Цонев коментира от парламентарната трибуна, че ще отнесе въпросът защо Валери Симеонов е вицепремиер по демографската и социалната политика към европейските институции. Като пример Цонев цитира неприлични изказвания на Симеонов от политическата му кариера по отношение на един етнос - \"нагли, самонадеяни и озверели човекоподобни\". \"Ще пренесем битката срещу националистите в Европа\", категоричен беше Йордан Цонев, който смята, че Валери Симеонов не може да е вицепремиер на европейска България\". \"Как ще се чувствате в Европа с такива лица, колкото и да казвате, че е европейски новият кабинет, той е антиевропейски и е опасност за националната сигурност. Излъчва послание на разединение и омраза\", казаха още ДПС от трибуната. ", "date": "2017.05.04", "title": " Новото правителство е факт, но ДПС праща националистите и Валери Симеонов на Европа"}
{"url": "https://m.offnews.bg/news/Obshtestvo_4/Vodata-v-Haskovo-vse-oshte-ne-e-godna-za-piene_654649.html", "text": "В Хасково остава в сила препоръката водата да не се използва за пиене, а само за хигиенно-битови нужди. Това обявиха от Министерството на здравеопазването. Показателите за съдържанието на естествен уран са в границата на нормата. Резултатите от изследването на общата алфа активност показват превишения на контролните нива. Предприети са действия за установяване на причината за повишената алфа активност, като се изследват проби от питейна вода за радионуклиди, обясниха от МЗ.Резултатите от тези изследвания ще позволят окончателната оценка на риска, посочиха от ведомството и обясниха, че до получаването на крайните резултати в сила остава препоръката водата в Хасково да не се използва за пиене.Вицепремиерът и министър на здравеопазването д-р Илко Семерджиев, министърът на околната среда и водите Ирина Костова и министърът на регионалното развитие и благоустройството Спас Попниколов ще предадат доклада за водата в Хасково на приемниците си в редовното правителство, допълниха от МЗ.", "date": "2017.05.04", "title": " Водата в Хасково все още не е годна за пиене"}
{"url": "https://m.offnews.bg/news/Politika_8/Borisov-v-MS-Stana-retcidiv-BSP-da-ni-vrashta-vlastta_654664.html", "text": "Кабинетът „Борисов“ 3 прие властта от служебния кабинет на церемония в Гранитната зала на Министерския съвет. Последните, които могат да бъдат упреквани, че искат да управляват заради самата власт, сме аз и колегите, заяви премиерът Бойко Борисов. „Благодаря на служебното правителство и президента Радев, че и днес дойде в парламента. Свършихме доста работа, каза още той.15 депутати разлика в наша полза. Нямаме право да дезертираме. Трябва да се захващаме за работа, категоричен бе Борисов. „Казах още веднага да направят правителство – такова, което после да прерасне в редовно. Можеше г-жа Нинова и всички изказващи се да станат министри. 5 месеца без парламент с техен президент можеха да покажат всичко, за което говорят, ако са били добре. Но народът каза друго. Ние казахме твърдо с кого можем да управляваме. От къде на къде сега ще ни се пришива това, че властта ни интересувала при положение, че стана рецидив да ни я връщат?“, запита той. По думите му в ГЕРБ има огромен брой български мюсюлмани и винаги са били за това да се спазват правата и свободите. „Направили сме много за тях“, подчерта Борисов.\"Ние им дадохме на тепсия властта“, каза още Борисов по адрес на БСП.Ако изборите не бяха честни и демократични, може би не Бойко Борисов щеше да е премиер, обяви служебният министър-председател Огнян Герджиков. „Искам първо да ви поздравя с вашия голям успех, с избирането ви за трети път за министър-председател на България. За да стане това факт, трябваше да бъдат проведени едни честни и демократични избори. Ако изборите не бяха такива, може би не вие щяхте да бъдете премиер. Служебният кабинет успя да проведе едни свободни, демократични избори“, заяви Герджиков.Той заяви, че връща \"пълна хазна\", за което обаче имало предпоставки и във фискалната политика на предходното правителство на Борисов. ", "date": "2017.05.04", "title": " Борисов в МС: Стана рецидив БСП да ни връща властта"}
{"url": "https://m.offnews.bg/news/Obshtestvo_4/Zavarshvat-ogradata-v-Burgasko-prez-tozi-mesetc_654670.html", "text": "Оградата на границата ни с Турция, в участъка в област Бургас, ще бъде завършена през този месец. Това каза областният управител Вълчо Чолаков, който бе на инспекция в района на Малко Търново и Резово.„“, коментира Чолаков.Теренът, на който се работи е изключително труден, дори и при сухи условия, поясни областният управител. Той подчерта, че оградата е едноредова и е платена именно като такава. Самото съоръжение не възпира мигрантите, но ги забавя, докато се намесят органите на реда, добави той:„“, добави Чолаков. Относно твърденията на лесовъди, че се гората в Странджа се изсича прекомерно заради оградата, областният управител посочи, че са премахнати толкова дървета, колкото е било записано в проекта. Не е получавал сигнали за обратното от страна на дирекцията на природния парк.", "date": "2017.05.04", "title": " Завършват оградата в Бургаско през този месец"}
{"url": "https://m.offnews.bg/news/Politika_8/Slavi-izleze-na-protest-pred-parlamenta-snimki_654663.html", "text": "Шоуменът Слави Трифонов излезе на протест пред парламента около 13 ч днес, веднага след като премиерът Бойко Борисов и министрите му се заклеха в пленарната зала.Телевизионният водещ обясни, че идва, защото изтекъл двуседмичният ултиматум, който постави на новите народни представители да започнат работа по точките от проведения референдум за промени в избирателната система. Нямам политически амбиции, имам граждански, заяви шоуменът пред репортери. До него на протеста му са хора от екипа на шоуто и разследващият журналист, който напусна Нова тв със скандал, Васил Иванов. Трифонов дойде с охрана и застана пред централния вход на Народното събрание. Той обясни, че си е донесъл и стол, защото изпитва болки и куца. Зарече се да идва пред парламента всеки ден в качеството си на гражданин и каза, че очаква хората да го подкрепят. \"Ще видя как ще реагират депутатите. Ще видя и колко граждани ще подкрепят това, което мисля. Ако никой не ме подкрепя, ще се откажа, но поне ще съм опитал\", добави той.", "date": "2017.05.04", "title": " Слави излезе на протест пред парламента (снимки)"}
{"url": "https://m.offnews.bg/news/Sviat-_12/Tramp-obeshta-da-posrednichi-za-mir-mezhdu-izraeltci-i-palestintci_654665.html", "text": "Американският президент Доналд Тръмп заяви по време на срещата си с палестинския президент Махмуд Абас в Белия дом, че е готов да посредничи между израелци и палестинци за постигане на мир, но не посочи как би могъл да съживи преговорите, съобщава Ройтерс. \"Ще направя каквото е необходимо. С удоволствие бих бил посредник или арбитър, или фасилитатор и ще го свършим\", коментира Тръмп.Той обеща да стартира процеса, но без да дава подробности, а след обяд с Абас заяви, че постигането на мирно споразумение може да не е толкова трудно, колкото са си мислили хората през годините.Републиканецът призова палестинският лидер да спре подбудите за насилие срещу Израел и да спре плащанията към семейства на палестинци, които се намират в израелски затвори - нещо, за което Тел Авив също настоява. След като при визитата на израелския премиер Бенямин Нетаняху във Вашингтон през февруари Тръмп отстъпи от досегашната позиция на САЩ за двудържавно решение на конфликта, сега американецът не спомена при какви условия предвижда мир.", "date": "2017.05.04", "title": " Тръмп обеща да посредничи за мир между израелци и палестинци"}
{"url": "https://m.offnews.bg/news/Intcidenti_6/Stolichnata-politciia-hvana-Tapoto-i-pomoshtnik-s-kradena-kola_654642.html", "text": "Столични полицаи задържаха двама мъже непосредствено след кражба на автомобил, съобщават от пресцентъра на МВР. Става въпрос за софиянците  П.К.-Тъпото на 32 г.  и А.Н на 43 г., уточняват от силовото министерство.  Двамата криминално проявени са задържани половин час след полунощ на 1 май в ж.к. „Манастирски ливади” по време на спецоперация. В хода й те били арестувани, непосредствено след като направили опит да укрият в гаражна клетка, взета от тях под наем за целта, откраднат от кв. „Редута” лек автомобил Mazda 6.При задържането мъжете оказали яростна съпротива, което наложило употреба на физическа сила и помощни средства - белезници. Последвали процесуално-следствени действия в жилищата на двамата задържани. Оттам полицаите иззели множество технически средства, съотносими към престъпната им дейност, в това число устройства за заглушаване на GPS сигнали, ключове за автомобили, мобилни телефони, компютри, метално устройство за взломяване тип „тирбушон” и множество части от МПС.Първоначално А.Н. и П.К. са задържани с полицейски мерки за срок до 24 часа. След доклад на материалите, събрани в рамките на образуваното досъдебно производство, в Софийската районна прокуратура, на двамата са повдигнати обвинения за престъпление по чл. 346 от НК. Наложени са им мерки за неотклонение „задържане под стража“ за срок до 72 часа. Работа по документиране на цялостната им престъпна дейност продължава.Само преди няколко месеца А.Н. бе арестуван, след като в двора на дома му бяха установени множество укрити крадени автомобили от марките Mazda, Peugeot и Citroen, някои от тях цели, други разфасовани на части. За деянието мъжът престоя в следствения арест със 72-часова мярка за неотклонение. Петък Колев-Тъпото също е добре познат на полицията и е бил задържан.", "date": "2017.05.04", "title": " Столичната полиция хвана Тъпото и помощник с крадена кола"}
{"url": "https://m.offnews.bg/news/Politika_8/Noviiat-vatreshen-ministar-Ne-sam-revoliutcioner-zanimavam-se-s-evol_654674.html", "text": "\"Не съм революционер, обратното - занимавам се с еволюции\". Това заяви новият вътрешен министър Валентин Радев при приемането на поста от служебния министър Пламен Узунов. \"Надявам се на приемственост, винаги съм се надявал. Ще се опитам да добавя към това, което са направили тези преди нас\", посочи той. Радев благодари на Узунов за усилията при провеждането на изборите. Пламен Узунов пък пожела на наследника си на поста разум и мъдрост. \"Предавам ви едно тежко министерство. Първо, защото очакванията на обществото и на гражданите към вас ще бъдат големи и второ, защото ще решавате и проблемите на служителите в МВР, които големи. От все сърце ви желая разум, вяра, мъдрост и успех, а в личен план, естествено, да сте жив и здрав\", каза той. ", "date": "2017.05.04", "title": " Новият вътрешен министър: Не съм революционер, занимавам се с еволюции"}
{"url": "https://m.offnews.bg/news/Obshtestvo_4/Komandirovat-nad-400-politcai-v-Nesebar-i-Slanchev-briag_654666.html", "text": "Над 400 ще са само командированите полицаи през това лято в в районното управление в Несебър, което отговаря и за курортния комплекс „Слънчев бряг“. От МВР ще разчитат и на помощ от страна на свои колеги от Румъния и Полша. След престрелката в курорта през миналата година, при която Митьо Очите беше ранен, а негов гард – убит, полицията затегна контрола в комплекса, пропускателния режим и засили проверките, като ги комбинира и с други институции. Готови сме да действаме така и тази година, ако от МВР преценят, коментира началникът на областната дирекция в Бургас Калоян Калоянов. През лятото на 2016 г., мерките дадоха ефект, подчерта той:„“, коментира Калоянов.По отношение на джебчийските кражби, от полицията отчитат увеличение през миналата година. Извършват ги „специалисти“ в тази област, основно – в градския и междуградския транспорт. Калоян Калоянов поясни, че ще разчитат и на помощ от страна на свои колеги от други области, защото джебчиите, основно, са от Стара Загора, Ямбол и Сливен. Борбата с нарколабораториите и пласьорите е трудна, защото пазарът не търпи липса. На място на едни заловени, много бързо се появяват други, които да произвеждат и пласират дрога, поясни Калоянов. Хората, които се занимават с този „бизнес“, също основно са от страната – Пловдив, София. От полицията отчитат, че засилените проверки през миналия сезон са дали ефект, доволни от тях са останали от туристическия бранш, посланици на различни държави, както и контролните органи, като НАП, които участваха в тях през 2016 г. Сред идеите за тази година е да се разшири обхвата на мерките, като в тях се включат и от РЗИ, по отношение на високия шум от определени заведения.", "date": "2017.05.04", "title": " Командироват над 400 полицаи в Несебър и „Слънчев бряг“"}
{"url": "https://m.offnews.bg/news/Intcidenti_6/Momiche-pochina-sled-kato-padna-ot-stroezh-do-Meditcinska-akademiia_654678.html", "text": "Момиче е починало след падане от висок етаж на недостроена сграда в района на Медицинска академия в София, съобщи МВР.Загиналата девойка е на 14 години, инцидентът е станал привечер вчера. Самоличността на детето е установена. Причините за падането се изясняват.", "date": "2017.05.04", "title": " Момиче почина след като падна от строеж до Медицинска академия"}
{"url": "https://m.offnews.bg/news/Sviat-_12/Bakingam-Printc-Filip-se-otteglia-prez-esenta_654651.html", "text": "Съпругът на британската кралица Елизабет II принц Филип се оттегля от официалните си ангажименти през есента. Това обявиха от Бъкингамския дворец. От двореца посочиха, че принц Филип ще изпълнява ангажиментите си до август, а след това няма да поема нови.Оттам уточниха, че кралицата ще продължи да работи активно.По-рано днес стана ясно, че Елизабет II е свикала на спешна среща цялото кралско домакинство. Новината предизвика притеснения за здравето на кралицата и на съпруга ѝ принц Филип. Източник от двореца обаче е обявил пред АФП, че няма повод за притеснение, тъй като срещата не се отнася за здравето на никого от двамата, нито има връзка с евентуална абдикация на Елизабет II.Принц Филип ще навърши 96 години през юни. Елизабет II пък навърши 91 години преди дни. ", "date": "2017.05.04", "title": " Бъкингам: Принц Филип се оттегля през есента"}
{"url": "https://m.offnews.bg/news/Futbol_18793/Levski-otbeliaza-rozhdeniia-den-na-Gundi-video_654684.html", "text": "Бурята в София не уплаши левскарите, които под дъжда почетоха 74-ия рожден ден на клубната легенда Георги Аспарухов. Цветя и венци пред паметника на Гунди на стадиона поднесоха ръководители, треньори, играчи, юноши от школата, обикновени запалянковци.„Ще подписваме договор с един футболист, затова ще ви помоля за по-кратко интервю. Казва се Николай Кръстев, за 3 години ще подпише договор, ние му имаме пълното доверие. Юноша на клуба, на когото много вярваме, и мислим, че пред него има бъдеще”, каза спортният шеф Боримиров.Вратарят Кръстев беше преотстъпен в Несебър, но се върна на Герена и направи феноменален мач за успеха 2:1 над ЦСКА-София. „Днес очаквам да получа последен отговор от Де Ноойер, на другите съм казал какво е становището на клуба. След като никой от тях не е променил решението си, няма нищо ново”, продължи Боримиров, „Дали ще има бюджет за селекция? Ще имаме утре Управителен съвет по тази тема. Ще поискам да станат ясни финансовите параметри, за да знаем докъде можем да се разпрострем.Искам да съм наясно окончателно с кои футболисти ще съм през следващия сезон и после ще правим сметки”, завърши шефът, след като поднесе цветя на паметника на най-великия футболист на \"сините\".", "date": "2017.05.04", "title": " Левски отбеляза рождения ден на Гунди (видео)"}
{"url": "https://m.offnews.bg/news/Politika_8/Denitca-Zlateva-predade-evroresora-na-Liliana-Pavlova-s-5-papki_654683.html", "text": "Служебният министър по подготовката на председателството на Европейския съвет на новия министър в този ресор Лиляна Павлова. Златева беше подготвила 5 папки с информация за свършеното досега и план за действие в оставащите месеци. \"Радвам се, че поемам тази важна и отговорна позиция, темите в нея са надпартийни и е важно България да се представи достойно на предстоящото първо председателство на Съвета на ЕС\", каза на церемонията Лиляна Павлова, която от днес оглави Министерството за Българското председателство на Съвета на ЕС 2018. \"Вярвам, че в духа на приемственост ще продължим да работим с госпожа Златева както досега. Работата продължава още от днешния ден. Имаме добре работещ Национален център и много ясен план за действие\", добави Павлова.Назначението на Павлова на поста бе една от изненадите в новия кабинет. До последно се очакваше тя да поеме отново Министерството на регионалното развитие и благоустройството. По информация, споделена пред медиите от служебния министър-председател Огнян Герджиков, премиерът Борисов настоятелно е канил Деница Златева за министър по европредседателството в новия си кабинет. БСП обаче не позволила, тъй като Златева е техен партиен кадър.", "date": "2017.05.04", "title": " Деница Златева предаде евроресора на Лиляна Павлова с 5 папки"}
{"url": "https://m.offnews.bg/news/Knigi_18808/Dvojna-premiera-i-debat-organizira-IK-Kritika-i-humanizam_654625.html", "text": "ИК „Критика и хуманизъм“ организира двойна премиера и дебат по въпросите на настоящето днес, 04.05., от 18:30 ч. в Гьоте Институт.Специални гости ще бъдат проф. Волфганг Щреек, почетен директор на Институт за изследване на обществото \"Макс Планк\" в Кьолн, който е и един от авторите в \"Големият регрес\", и Хайнрих Гайзелбергер от Берлин, съставител на „Големият регрес”. Техни партньори ще бъдат проф. Стилиян Йотов и проф. Александър Кьосев от Софийски университет \"Св. Кл. Охридски\".Във време на постдемокрация ли живеем? Какво значи капитализмът да си е \"купил време\"? \"Големият регрес\" песимизъм ли може да подхранва единствено? Как изглеждат световните дела и посоките на Европа от гледната точка на критическият социален теоретик, поместен \"в сърцето на Европа\", но как се променя картината, видяна от контекста на държава като България? Какво би била една \"европейска Бретън-Уудс система\"? Как да гледаме на общоевропейския валутен механизъм - еврото - гарант за светло бъдеще ли е или опасност, включително за България?Ще бъдат представени двете нови издания на издателството, чието художествено оформление е дело на Яна Левиева. е сборник с най-нови текстове на големи световни социални учени и известни анализатори. Обсъжданите теми са последиците от финансова криза, растящата миграция към Европейския съюз, проблематизирането на \"мюсюлманина\", възходът на националистически партии, ксенофобските нагласи, напомнящи ужасите на миналия век, дълбоката криза на Съюза, демагозите на власт, заплашващи идеята за публичен дискурс, недоверието към традиционните медии, конспиративните теории, пълзящи из интернет през социалните мрежи, постистините. Авторите са Арджун Ападурай, Донатела дела Порта, Оливер Нахтвай, Иван Кръстев, Зигмунт Бауман, Ева Илуз, Роберт Мизик, Нанси Фрейзър, Давид Ван Рейбрук, Славой Жижек, Бруно Латур, Пол Мейсън, Панкаж Мишра, Сесар Рендуелес, Волфганг Щреек., монография на професор Волфганг Щреек. Тя изследва контекста на неолибералната трансформация на капитализма с акцент икономика и финанси. Авторът, повлиян от Франкфуртската школа, смята, че живеем във време на преобразуване на отношенията между демокрация и капитализъм, което би трябвало дълбоко да ни безпокои, тъй като те са в процес на отделяне едно от друго. Той е убеден, че е нужно предефиниране на отношенията между политика и икономика и преструктуриране на европейската система от държави. В спор с тезите му влиза Юрген Хабермас. Българското издание включва като приложения текстовете на спора:По книгите като преводачи и редактори са работили: Теодора Карамелска, Цвета Цанева, Ася Захариева, Теодора Цанкова, Атанас Игов, Паула Ангелова, Боряна Александрова, Стилиян Йотов, Силвия Василева, Антоанета Колева.Събитието е в партньорство с Гьоте-институт България и Програма „Традуки” Берлин.", "date": "2017.05.04", "title": " Двойна премиера и дебат организира ИК \"Критика и хуманизъм\""}
{"url": "https://m.offnews.bg/news/Lajfstajl_18806/Nov-obitatel-v-Parka-za-tantcuvashti-mechki-pristigna-ot-Albaniia-gal_654685.html", "text": "Нов обитател на Парка за танцуващи мечки край Белица пристигна рано тази сутрин от Албания. Мечето Рику беше спасено от „Четири лапи“ през ноември от селски двор в планинската област Шкрапар в южната част на Албания, но едва сега стана възможно преместването му в България заради трудностите при оформяне на документите за международен транспорт. Докато бъдат издадени всички разрешителни, Рику беше временно настанен в зоопарка в Тирана, където вчера сутринта екипът на „Четири лапи“ го упои и натовари в специализираната си линейка за транспорт на диви животни.След близо 24-часова одисея по пътищата на 4 балкански страни – Албания, Македония, Гърция и България, Рику пристигна в парка край Белица рано тази сутрин. Пътуването беше затруднено както от специфичните условия за преминаване на граничните пунктове между различните страни, така и поради сложната политическа ситуация в Македония и невъзможността за преминаване през Косово. След пристигането си в Парка за танцуващи мечки, Рику беше настанен в самостоятелно карантинно отделение, където ще прекара десетина дни, за да се адаптира към новата среда, преди да бъде пуснат на свобода в някое от откритите заграждения.Двугодишният Рику е бил отгледан от бебе в частен двор, след като майка му по всяка вероятност е била отстреляна от бракониери. Първоначалната идея на собственика на малкото мече била да го продаде като танцуваща мечка за забавление на туристите в морските курорти на Албания. През 2015 г. правителството въвежда забрана за притежаването на кафяви мечки от частни лица и в партньорство с „Четири лапи“ и други неправителствени организации от Западна Европа започва усилия за спасяване на онези животни, които са отглеждани при неподходящи условия. Преди да бъде предаде Рику на „Четири лапи“, собственикът му е опитвал няколко пъти да се отърве от него и да го пусне в дивата природа, но мечето винаги се е връщало обратно в търсене на храна.", "date": "2017.05.04", "title": " Нов обитател в Парка за танцуващи мечки пристигна от Албания (галерия)"}
{"url": "https://m.offnews.bg/news/Zdrave_18753/Ventcislav-Mutafchijski-stava-shef-na-VMA_654686.html", "text": "Полк. проф. д-р Венцислав Мутафчийски стана шеф на Военномедицинска академия, след като досегашния ѝ директор проф. Николай Петров стана здравен министър, съобщиха от лечебното заведение. На церемонията по сдаване и приемане на поста присъства заместник-министърът на отбраната от служебното правителство Стефан Петров.„Позволете ми да изкажа най-искрени благодарности от името на ръководството на Министерство на отбраната за всеотдайния ви труд и неуморните ви усилия, благодарение на които ВМА показа много добри резултати. Разбира се, те са факт и благодарение на добре изградения екип”, обърна се Стефан Петров към досегашния шеф на болницата.„За мен беше чест да работя във ВМА. За мен ВМА остава моята майка, моят роден дом и в бъдеще”, заяви проф. Николай Петров.Той благодари на членовете на своя екип, като им пожела да надминат постигнатите до момента резултати и им завеща: „Бъдете смирени, бъдете праведни, кураж и с Бога напред”.„Приемам със смесени чувства високата чест и отговорност. Извървяхме много труден път, но резултатите са видими. Благодаря на ген. Петров - Вие показахте какъв човек трябва да бъде началникът на ВМА. За мен това е безценно”, заяви проф. д-р Венцислав Мутафчийски и обеща, че ще продължи традициите.", "date": "2017.05.04", "title": " Венцислав Мутафчийски става шеф на ВМА"}
{"url": "https://m.offnews.bg/news/Politika_8/Poveche-pari-za-pedagozite-v-neprivlekatelnite-uchilishta-obeshta-Kras_654671.html", "text": "Красимир ВълчевС конкретен и облечен в срок ангажимент започна министерския си мандат .Ще има промени в механизма за финансиране на училищата от 2018 г., чиято крайна цел ще бъде да се осигури равен достъп на децата до добри учители, тоест до качествено образование, стана ясно от думите на министър Вълчев на брифинга за журналисти след приемането на властта от служебния ръководител на МОН проф. Николай Денков в сградата на бул. \"Княз Дондуков\" 2А.\"Диференцираното увеличение на средствата и корекциите трябва да направят така, че там, където е по-непривлекателно да се преподава учителите да получават повече средства: в малки, отдалечени от големи градове, от областния център населени места, там, където има концентрация на лица от уязвими групи\", каза министърът и допълни, че механизмите са разработени в голяма степен.Вероятно ще има и целеви средства за подобряване на образователните резултати, но това ще изисква повече време и няма да може да бъде добавено като компонент при разпределителните механизми, допълни Красимир Вълчев.По думите му общото увеличение на средствата от бюджета за образование ще бъде насочен към това да мотивира повече млади хора с добри образователни резултати от гимназията да стават учители.Приемането и предаването на властта в МОН стана във фоайето на петия етаж на сградата на министерството, където се бяха събрали и десетки служители, за да изпратят служебния и да посрещнат новия министър. За тях Красимир Вълчев не е непознато лице - напротив. Вълчев е главен секретар на МОН от 2009 г. до идването на служебния кабинет с премиер Огнян Герджиков, с малки прекъсвания.Още за професионалната му биография вижте .\"Заставам пред вас с чисто сърце, защото през тези три месеца с екипа направихме всичко, което беше по силите ни, за да можем да вървим напред в сферата на образованието и науката\", започна служебният министър Николай Денков. Направихме всичко, което можахме. Сега е ред на следващите, допълни той и увери, че няма да дава съвети на Вълчев, \"защото той познава министерството не по-зле от мен\", след което му даде две препоръки.\"Всички сектори в това министерство са еднакво важни, така че първият ми призив е да има грижа за всички сектори, защото няма как един сектор да върви напред, а другите са изостават. Вторият ми призив е да намери тази тънка пътечка, от която има нужда Оперативна програма \"Наука и образование за интелигентен растеж\", така че да се поздравим 2018-2023 г. с успех. Има много широки пътища, които обаче водят в грешна посока. Затова е много важно, колкото и да е трудно, тази пътечка да бъде уцелена. Това, което зависи от мен и екипа го направихме\", каза Денков и увери, че и той, и екипът му ще бъдат на разположение, за да помагат.След 2-те си минути и 15 секунди реч Денков даде на Вълчев флаш памет с отчета си и отстъпи микрофона.Министър Вълчев благодари и даде да се разбере, че като експерт, който от 15 години работи на високо управленско ниво в системата няма да има нужда да навлиза, а ще започне конкретна работа максимално бързо.Каза, че дори и през трите месеца управление на Денков като служебен министър, в които Вълчев напусна МОН и се прехвърли в Министерство на финансите, е работил по определени задачи, свързани с образованието.\"Познавам колегите в министерството, експертите в регионалните управления, значителен брой хора в системата. Това е предпоставка да започнем бързо работа. Ще направим график и веднага ще започнем с изпълнението на задачите, които са на дневен ред\", заяви Вълчев.\"Учителите и децата са най-важните участници в системата. Децата са бъдещето, те ни дават сила и енергия с техните усмивки и тяхното любопитство. Учителите - за тях има много сериозен ангажимент в програмата. Правителството знае, че обществената инвестиция в образованието и в бъдещите поколения започва с днешната инвестиция в учителите\", допълни министърът.В отговор на журналистически въпрос той заяви, че да, предизборното обещание за двойно увеличение на учителските заплати е изпълнима задача. \"Аз, като финансист, съзнавам колко е трудно, но да, може да стане\", каза Вълчев.По повод трагичния случай в Славяново и смъртта на дете в час той изказа съболезнованията си на родителите и близките на починалото 14-годишно момче и увери, че ако трябва, ще разпореди допълнителна проверка. Министърът увери и че планът за справяне с агресията в училище ще бъде припознат от екипа му.", "date": "2017.05.04", "title": " Повече пари за педагозите в непривлекателните училища обеща Красимир Вълчев"}
{"url": "https://m.offnews.bg/news/Temida_18762/Tcacheva-obeshta-pravosadna-reforma-dokraj_654673.html", "text": "Новият министър на правосъдието Цецка Цачева официално прие поста от своя предшественик от служебното правителство Мария Палова.На кратка церемония в сградата на министерството Цачева открои пред журналисти някои от основните си приоритети за мандата.\"Две са думите, които имат ключово значение за мен и които ще са от ползва в работата на министерството - баланс и диалог\", каза Цачева.Тя поиска тона на противопоставяне в съдебната система и в частност във Висшия съдебен съвет да стане тон на диалог.\"Ще се постарая да поддържам откритост и публичност. Тук при мен винаги ще е отворено за гражданското общество, което желае промяна\", каза Цачева.В отговор на журналистически въпроси Цачева заяви, че правосъдната реформа ще бъде извършена до край в рамките на мандата ѝ. Всички препоръки от Европейската комисия ще бъдат изпълнени и подложени на обширен анализ.По темата за зам.-министрите Цачева каза, че още е рано да се говори, като яснота за това какви ще са назначенията ще има след празниците.", "date": "2017.05.04", "title": " Цачева обеща правосъдна реформа докрай"}
{"url": "https://m.offnews.bg/news/Obshtestvo_4/Speshno-se-tarsiat-pari-za-operatciia-na-7-godishniia-Bozhidar_654680.html", "text": "7-годишният Божидар от гр. Камено се нуждае от спешна операция в Турция, за която са нужни близо 33 хил. щатски долара. Детето има тумор в гръбначния мозък и вече е оперирано веднъж в България, но операцията се оказва неуспешна, затова родителите му се обръщат към турска болница.При прегледа в Истанбул е установено, че туморът се е удвоил след операцията, състояла се преди близо два месеца и се налага спешното му отстраняване.Божидар трябва да бъде опериран на 10 май, а семейството пътува за съседката ни на 8 май. Да 8 май средствата трябва да бъдат събрани, като вече дарители са успели да осигурят близо 25 хил. лева. Освен за операцията, средства са нужни за химиотерапия и рехабилитация, като само един сеанс възлиза на 80 евро, а изследванията преди операцията са 1000 евро, с които семейството не разполага. Телефон за връзка с бащата на Божидар:Божидар Тихомиров КръстевBOZHIDAR TIHOMIROV KRASTEVBOZHIDAR TIHOMIROV KRASTEVБанка: Уникредит Бурбанкt.kraste@gmail.comДокументи за операцията на детето:", "date": "2017.05.04", "title": " Спешно се търсят пари за операция на 7-годишния Божидар"}
{"url": "https://m.offnews.bg/news/Ikonomika_59/BAKB-finansira-malki-firmi-s-nad-35-mln-leva-po-programa-Napred_654690.html", "text": "Много малки и средни предприятия в страната са получили финансиране за над 35 млн. лева от Българо-американска кредитна банка по програма “Напред” на Българската банка за развитие. Данните са към 25 април 2016 година, като кредитната линия е усвоена в пълен размер.  Основна цел на програмата е подпомагане на малкия и среден бизнес в България при изгодни условия. Тя цели подкрепа на развитието на икономиката, разкриване на нови работни места и реализиране на инвестиции в области с висока безработица, приоритетно в преработвателната промишленост. По този начин, БАКБ има за цел бизнесът да произвежда повече добавена стойност с високо качество на крайна продукция Кредитната линия между БАКБ и ББР е договорена в края на юли 2015 година в първоначален размер от 25 млн. лева нисколихвен ресурс. Банката се ангажира да предоставя кредити на малки и средни компании в България при преференциални условия. Лихвените нива за оборотни и инвестиционни кредити са в размер на 3-месечен EURIBOR + надбавка до 4,2%. Намалени са и изискванията за обезпеченост на сделките до 110% от стойността на кредитите.  Поради големия интерес към програмата, през септември 2016 година БАКБ договаря увеличение на кредитната линия с 10 млн. лева. По този начин тя достига до обща експозиция от 35 млн. лева.  ", "date": "2017.05.04", "title": " БАКБ финансира малки фирми с над 35 млн. лева по програма “Напред” на ББР"}
{"url": "https://m.offnews.bg/news/Sviat-_12/Sled-5-g-otkazi-izdadoha-na-Navalni-zadgranichen-pasport_654692.html", "text": "Руската миграционна служба е издала на опозиционера Алексей Навални задграничен паспорт. Той ще замине в чужбина, за да лекува окото си, след като плиснаха в лицето му \"Гранофурин\". Новината съобщи самият Навални в блога си, цитиран от ТАСС и БТА. Преди седмица плиснаха \"Гранофурин\", по-известен в Русия като \"Зельонка\", в лицето на Навални, заради което той получи химическо изгаряне на окото и 80-процентна загуба на зрението. В блога си Навални обясни, че пет години властите са отказвали да му издадат паспорт, но това вече е факт и той може да замине за лечение в чужбина. \"Пет години не ми даваха паспорт. Но сега - наистина: дойдох и го получих. Сега мога да замина на изследване и лечение в някоя клиника, специализирана по очни изгаряния\", заяви Навални, като обясни, че руски офталмолози са го посъветвали да потърси помощ в специализирана чуждестранна клиника. ", "date": "2017.05.04", "title": " След 5 г. откази издадоха на Навални задграничен паспорт"}
{"url": "https://m.offnews.bg/news/Bojni_18771/Andrea-chestiti-na-Kobrata-s-misal-na-Danov_654691.html", "text": "Кубрат Пулев празнува днес 36 години, а какъв по-хубав подарък има от любовта! Боксьорът ни я получи чрез писмо, което публикува половинката му Андреа.\"Когато те срещнах през 2006, никога не съм предполагала, че ще прекараме следващото десетилетие плътно един до друг. Въпреки че съм го усещала, защото наистина хората усещат, когато срещнат човека, който ги допълва във всяко отношение.Петър Дънов е казал: \"Който с когото е свързан, носи последиците от неговия живот!\"Имаше и трудности, имаше и успехи, но аз знам, че ти предстоят велики дела, защото носиш тази сила в себе си, която малко успяват да съхранят и развият. Обичам те! Честит Рожден Ден!\", написа Теодора, както е истинското име на Андреа.Дамата е завършила английска гимназия и обича да чете Шекспир в оригинал.", "date": "2017.05.04", "title": " Андреа честити на Кобрата с мисъл на Дънов"}
{"url": "https://m.offnews.bg/news/Drugi_18773/Anglichanin-praznuva-gol-s-hitleristki-pozdrav-razsledvat-go_654689.html", "text": "Английски професионален играч в хокея на трева стана обект на разследване заради хитлеристки поздрав. Саймън Егъртън, 32-годишен отпразнува по  странен начин гол за Ротердам срещу Хърли в холандското първенство.Саймън наистина вкара красиво, след като финтира няколко съперника и заби топката в левия ъгъл. После  хвърли стика и вдигна дясната ръка напред, докато с лявата имитираше прочутото малко мустаче на Хитлер.Коментаторът на холандската телевизия недоумяваше. \"Има право да празнува, но каква е тази странна мода, която ни показва! Изглежда доста причудливо! Какво може да се помисли човек\".Холандските власти веднага започнаха разследване за криминално деяние. От еврейските организации в страната също реагираха, като определиха жеста категорично за хитлеристки.Естествено, самият хокеист се направи на изненадан и отрече да се е правил на Адолф Хитлер. \"Никой от моите съотборници не го прие като такъв. Не бих си го и помислил.Просто направих знак да замълчи към съперник, с когото имахме закачка през целия мач\", каза Саймън.", "date": "2017.05.04", "title": " Англичанин празнува гол с хитлеристки поздрав, разследват го"}
{"url": "https://m.offnews.bg/news/Kultura_33/Predstoiashti-sabitiia-v-NDK-4-13-maj_654655.html", "text": "04 май /четвъртък/автор и режисьор: Ани Васева\"Тотална щета\" е комедия за щетата, която си нанасяме, живеейки. За любовта, красотата, изкуството. За безпричинните афекти.Тя е спектакъл на една от най-оригиналните в момента групи от съмишленици в независимата българска сцена между театъра и пърформанса. През годините театралният автор и режисьор Ани Васева изгражда тясно сътрудничество с философа Боян Манчев и актьорите Леонид Йовчев и Галя Костадинова.Тя развива своя система на работа, която включва личния опит на участниците и импровизация, достигайки до силно експресивен физически и театрален език. Представленията им предизвикват силен интерес, като сред тях са \"Малдорор“ по Лотреамон (моноспектакъл на Леонид Йовчев), „Пиеса за теб“ по текст на Ани Васева, „Пиеса за умиране“ по текст на Боян Манчев и Ани Васева и др. Билети: 10|8 лв.Стихосбирката . За книгата ще говорят Михаил Неделчев и Владислав Христов.Две номинации за театралните награди „Аскеер“ 2017 в категориите: Съвременна българска драматургия и Поддържаща женска роля за Ива ТодороваС участието на: Здрава Каменова, Ева Данаилова, Ива Тодорова, Александър Митрев, Петко Каменов, Тони Карабашев, Владимир ДимитровПрезидентът на републиката призовава всички българи да се включат активно в привличането на бежанци, които да се заселят в България, за да усвоим жизненоважни пари по евро фондовете. Всички българи - мъже, майки, ловци, пенсионери, артисти започват активна пропаганда към бежанците подминаващи България. Междувременно чакали емигрират към Западна Европа, български емигрант сее репички в Германия и мечтае да се включи в първата мисия до Марс, еколожка изследва популацията на агресивни привнесени видове калинки и кактуси, които превземат територии, застрашавайки наши родни видове. Националисти решават да превземат Плиска, докато сигнал за бомбен атентат всява паника в центъра на София.Екипът забърква всичко това в апетитен, дъхав тюрлю гювеч, подправяйки го с родна чубрица и поднасяйки го с щедри щипки родолюбие и лека предупредителна усмивка.Билети: 10|8 лв.В неделя (7 май) от  с американския писател Филип Янси.Електронното списание „Свободно поетическо общество“ ще бъде представено на 8 май (понеделник) от 19:00 часа в клуб „Перото“.„Бивши хора”. Срещали ли сте някога този израз? Как е възможно някой да бъде определен така, за кого става въпрос? Отговорите ще получите на 9 май (вторник) от 18:30 часа от проф. Вили Лилков и Христо Христов.На 10 май от 19:00 часа  – \"Всички заедно в една минута\".участват: Александър Митрев, Цвети Даскалова и Деница Даринова„Повече не или така нареченият Бернхард\" напомня на лекция и театрално изследване, в което методът е фокусиран върху поставянето под въпрос: на държавното, на националното, на социалното, на институциите, на наградите, на финансовите отношения, на приятелствата, на днешното. В сценичното действие внимателно проникват потенциалното, възможното и съвременността.Идеята за спектакъла е на две от най-интересните имена в полето на свободния театър у нас - актьорът Александър Митрев и режисьорката Ида Даниел. Двамата правят своеобразен колаж от собствени текстове и откъси от различни произведения на Томас Бернхард, сред които последната му книга „Моите награди“ и пиесите „Мъртвец“, „Мач“, „Клаус Пейман отива да си купи панталони и идва с мен да яде“.Томас Бернхард е австрийски белетрист, поет и драматург, смятан за един от най-важните немскоезични писатели след Втората световна война.Автор на множество романи и театрални пиеси, носител на престижни литературни награди и отличия, Томас Бернхард гледа директно в прикриваните тайни, в раните и срама на австрийското общество. Билети: 10|8 лв.След дълги години търпеливо очакване от родната публика, най-известният мюзикъл в света ще направи своя дебют на българска земя. В денят на Кирил и Методий (11 май) от 18:00 часа  2017.Международен фестивал за съвременен танц и пърформанс в ДНК„Блестящо съчетание между упорита психоаналитична работа, дълбоко състрадание и безкрайно любопитство към човешкото сърце“. Това ще откриете в книгата на .Основното намерение на този дует е да се противопостави на засилващите се конфликтни настроения и ситуация на страх в Европа, като им даде един красив и позитивен отговор. В него правилата на играта са ясни – всеки е напълно свободен да изпълнява в танца онова, което най-добре отговаря на неговата същност, без да бъде ограничаван по какъвто и да е признак, а типичните за дуета позиции на водещ и воден непрекъснато се променят. Целта е да се преоткрие една демократична и празнична атмосфера на толерантност, като единствената амбиция е да подарим уважение и доверие на своето тяло и на тялото на другия.Брис Льору завършва Националната консерватория в Лион. Още с първото си соло е отличен като най-добър съвременен танцьор на Международното танцово състезание в Париж и е награден със Златния медал на Париж. През 1992 получава стипендия от Американския танцов фестивал в Северна Каролина и завършва обучението си при Триша Браун и Мърс Кънингам в Ню Йорк. През 1994 се премества в Брюксел, където става част от трупата на Ан Тереза де Керсмакер – Rosas. Три години по-късно започва да учи музикология и етномузикология в Университет Париж-VIII и продължава самостоятелната си хореографка кариера. В своята работа Брис Льору изследва границите между танца и визуалните изкуства. „Дует“ е поредното успешно сътрудничество на Льору с едни от най-интересните и утвърдени български съвременни танцови хореографи и изпълнители Виолета Витанова и Станислав Генадиев.Билети: 10|8 лв.Поетът Антонин Горчев ще представи новата си стихосбирка. Горчев е носител на националната награда за лирика „Иван Пейчев“.", "date": "2017.05.04", "title": " Предстоящи събития в НДК  4 - 13 май"}
{"url": "https://m.offnews.bg/news/Tenis_18788/Masha-nominirana-za-naj-hubava-roklia_654669.html", "text": "Руската тенисистка Мария Шарапова вече започна да печели одобрението на феновете след завръщането си на корта на 26 април в Щутгарт.Маша изтърпя наказание от 15 месеца за употреба на мелдоний. В Щутгарт тя достигна до полуфинал, където отстъпи. Появата й беше очаквана с огромен интерес, а Маша направи впечатление с красивата си рокля.Тя беше номинирана в анкета на страницата на WTA за най-впечатляващо облекло през отминалата седмица. Шарапова веднага поведе като събра 47 процента от гласовете. След нея се нареждат чехкинята Каролина Плишкова и още една рускиня - Дария Касаткина.", "date": "2017.05.04", "title": " Маша номинирана за най-хубава рокля"}
{"url": "https://m.offnews.bg/news/Ikonomika_59/Smeniat-shefovete-na-patnata-agentciia_654687.html", "text": "Най-вероятно утре ще станат ясни имената на членовете на новото ръководство на Агенция \"Пътната агенция\" (АПИ). Това обяви министърът на регионалното развитие и благоустройството Николай Нанков след церемонията по приемането на ведомството от Спас Попниколов.Новият министър обясни, че смяната на шефовете на АПИ влиза в плановете му. Бъдещите началници на пътната агенция щели да бъдат съгласувани с премиера Борисов, но вече имало имена, които се обсъждан, обясни Нанков.Все още не са уточнени имената на заместниците на Нанков, но и това щяло да стане съвсем скоро.Според Нанков програмата за безплатното саниране остава приоритет.", "date": "2017.05.04", "title": " Сменят шефовете на пътната агенция"}
{"url": "https://m.offnews.bg/news/Politika_8/Noviiat-zdraven-ministar-obeshta-da-se-pridarzha-kam-politicheskata-pr_654688.html", "text": "\"Тук съм в качеството си на експерт и съм тук, за да изпълня или да дам всичко от себе си за реализацията на политическата програма на правителството, което ме е упълномощило за това. Тоест аз ще се движа стриктно по управленската програма и моите усилия ще бъдат насочени за постигане на резултати в тази посока\".Това заяви новият здравен министър проф. Николай Петров при приемането на поста от служебния министър Илко Семерджиев. Преди официалното предаване на поста Петров и Семерджиев разговаряха на четири очи в продължение на повече от час.  Петров обясни, че вече има идея за зам.-министри, но докато не бъдат одобрени от премиера Бойко Борисов, няма да съобщи имената им. Семерджиев връчи на новия министър отчет на всичко свършено по време на мандата му и препоръки какво е вече започнато и трябва да се довърши.\"Желая му успех, защото за здравеопазването няма никакво значение кой какъв пол е, какъв цвят е, какви политически разбирания има. Ние се грижим за хората и за нас е изключително важно тази грижа да е ефикасна, ефективна, целенасочена и резултатна\", заяви Семерджиев.\"Това е факт. Здравеопазването и още някои сфери се нуждаят от експертиза и работа и резултати, и политика до степен когато се касае за посоката, в която трябва да се развива\", отговори Николай Петров и увери, че всичко добро, което е било започнато по време на служебния кабинет, ще бъде продължено.На въпроси от журналисти кой е успял да го убеди да поеме поста и дали е имало влияние от страна на президента Румен Радев Петров посочи само, че е бил поканен от премиера Борисов, а останалото е излизане от темата. ", "date": "2017.05.04", "title": " Новият здравен министър обеща да се придържа към политическата програма"}
{"url": "https://m.offnews.bg/news/Kultura_33/Muzeiat-Gugenhajm-puska-200-bezplatni-onlajn-knigi_654695.html", "text": "Достатъчно художествени книги, които могат да съперничат на всеки скъп колеж по изкуствата, са архивирани онлайн от музея \"Гугенхайм\". Близо 200 произведения вече могат да бъдат изтеглени безплатно онлайн, предава списание \"Dazed\".Произведенията изучават изкуството на Кандински, Холцър, Лихтенщайн, Пикасо, Ротко, Флавин и много други.Книгите варират от поп изкуство до артефакти от ацтеките, половото представяне във фотографията, руски конструктивизъм и дуализъм, подкрепени от италиански художници.Нарастващата онлайн библиотека на \"Гугенхайм\" се появи за пръв път, когато музеят публикува 65 книги през 2012 г. Можете да изтеглите книгите от .", "date": "2017.05.04", "title": " Музеят \"Гугенхайм\" пуска 200 безплатни онлайн книги"}
{"url": "https://m.offnews.bg/news/Leka-atletika_18783/Shefat-na-atletikata-ni-broi-rekorda-na-Stefka-za-nedosegaem_654697.html", "text": "Добромир Карамаринов никога не би гласувал срещу рекорда на Стефка Костадинова. Това уточниха приближени на шефа на българската атлетика специално за OFFNews. В качеството си на вице на Европейската атлетическа асоциация той подкрепи проекта за ново броене на рекордите.Според Карамаринов обаче проектът няма как да засегне постижението  на Стефка от 209 сантиметра в скока на височина. Аргументът - то е направено на Световно първенство през 1987 г., а на подобни форуми допинг контролът е жесток. Така са спазени изискванията в революционното решение, обясниха приближени на Карамаринов.Както е известно, в Англия обаче разтълкуваха нещата по друг начин. Там се уплашиха, че ще бъдат заличени всички рекорди, поставени преди 2005 г. Просто от тази дата започва 10-годишното съхраняване на пробите.Стефка също реагира като ужилена. \"За втори пореден път в рамките на 4 месеца съм длъжна да заявя, че намирам предложението за ревизия и евентуално анулиране на световните рекорди за несериозно, некоректно и дори подигравателно.Тук не става дума само за мен, а за всички, които честно и с огромен труд са постигнали нещо значимо в глобален мащаб, записали са своя връх в кариерата, който е и връх в човешките постижения.Скочих рекордните 209 см по време на Световно първенство, на живо пред погледите на милиарди зрители и с възможно най-строгия допинг контрол.Най-трудно е да поставиш рекорд по време на шампионат на планетата, защото обикновено там мислиш предимно за златото. Тествана съм стотици пъти по цял свят на най-престижните турнири в атлетиката и отговорност на други е бил броят на допинг пробите и колко години да се съхраняват\", написа Стефка Костадинова.", "date": "2017.05.04", "title": " Шефът на атлетиката ни брои рекорда на Стефка за недосегаем"}
{"url": "https://m.offnews.bg/news/Politika_8/Vatreshniiat-ministar-Za-glaven-sekretar-sam-si-haresal-shefa-na-SDVR_654705.html", "text": "За главен секретар вече съм си харесал човек – директора на СДВР Младен Маринов, обяви пред bTV новият министър на вътрешните работи Валентин Радев.Радев все пак уточни, че това е лично негово предложение и тепърва ще стане ясно дали Маринов приема поста и дали премиерът одобрява кандидатурата.Новият министър на вътрешните работи призна, че ще се съветва за работата си с хора в ГЕРБ със стаж в министерството – Бойко Борисов, Цветан Цветанов, Румяна Бъчварова.Радев обеща реформа в Академията на МВР – двойно повече обучение, ще се вдигне и статута на учебното заведение.", "date": "2017.05.04", "title": " Вътрешният министър: За главен секретар съм си харесал шефа на СДВР"}
{"url": "https://m.offnews.bg/news/Drugi_18773/Revoliutciia-v-basketbola-pusnaha-zheni-s-hidzhab_654703.html", "text": "Какви времена доживя баскетболът! След бурно недоволство в Близкия изток беше разрешено носенето на хиджаб по време на мач. Международната федерация по баскетбол (ФИБА) преразгледа правилото, което забраняваше подобни волности, така от 1 октомври забрадени дами ще мятат по кошовете.Припомняме, през 2014 г. катарският национален отбор отказа участие в Азиатските игри, след като на състезателките не им бе позволено да играят с традиционните за мюсюлманската религия аксесоари.\"Новото правило идва в резултат на факта, че традиционният дрескод в някои държави, в които се покрива главата и/или цялото тяло, не съответства с предишните разпоредби\", гласи съобщението на ФИБА.Като част от 2-годишен пробен период бе разрешено носенето на хиджаб във вътрешните първенства и турнири. По-рано тази година и световната футболна централа (ФИФА) разреши носенето на хиджаб по време на официални мачове.Във волейбола и атлетиката подобни ограничения не е имало, всеки тича и скача, както му е угодно.", "date": "2017.05.04", "title": " Революция в баскетбола, пуснаха жени с хиджаб"}
{"url": "https://m.offnews.bg/news/Kultura_33/Dnes-e-mezhdunarodniiat-den-na-Mezhduzvezdni-vojni_654704.html", "text": "Днес е празник за всички фенове на филмовата поредица на Джордж Лукас - международният ден на \"Междузвездни войни\".Датата e избрана заради известната фраза \"Нека силата бъде с теб\", а в този ден се преобразува на \"Нека четвъртият бъде с теб\". Преведено от български \"Нека четвъртият бъде с теб\" звучи странно, но оригиналната фраза на английски - \"May the 4th be with you\" се доближава до прословутата \"May the force be with you\" (\"Нека силата бъде с теб\").Въпреки че празникът всъщност не е създаден или обявен от \"Lucasfilm\", много фенове на \"Междузвездни войни\" по света празнуват в името на една от най-известните филмови поредици за всички времена. За първи път фразата \"May the 4th be with you\" е използвана без изненада на 4 май 1979 г. Тогава Маргарет Тачър става министър-председател на Обединеното кралство. Тогава колегите и от консервативната партия я поздравяват с \"May the 4th be with you, Маggie\", което има значение на \"Нека силата бъде с теб, Маги!\"На 4 май 1994 г. британският политик Хари Коен споменава фразата в обсъждане относно националната отбрана в Камарата на общините. Той обаче намира фразата за \"лоша и неуместна шега\" в контекста на засегната тема и уволнява пресаташето си.На 4 май 2012 г. бившият кмет на Лондон и сегашен външен министър на Великобритания Борис Джонсън също използва фразата, приемайки изборните резултати от кметските избори в Лондон.През 2008 г. се появяват първите фейсбук групи, които празнуват деня на Люк Скайуокър и се поздравяват със същата фраза. Докато първоначалната група никога не получава широко признание, в колежи и университети все повече младежи започват да се поздравяват със \"May the 4th be with you\" и така започва да се заражда денят на \"Междузвездни войни\".През 2011 г. се провежда първият организиран празник на \"Междузвездни игри\" в Торонто, Онтарио, Канада в метрото в Торонто. Празненствата включват игри и конкурс за тематични костюми. От 2013 г. \"The Walt Disney Company\" официално празнува празника с няколко събития в Дисниленд, а на 4 май 2015 г. На астронавтите в Международната космическа станция гледат епизод на \"Междузвездни войни\".С развитието на социалните медии и мрежи празникът се пренася по целия свят. ", "date": "2017.05.04", "title": " Днес е международният ден на \"Междузвездни войни\""}
{"url": "https://m.offnews.bg/news/Futbol_18793/V-golemiia-futbol-e-palno-s-psihari-i-samoubijtci_654706.html", "text": "Фьодор ЧеренковТой е голямата звезда на Спартак Москва, но още през 1984 г. лекари забелязват проблемите му с психиката. Интересното е, че се изострят пролет и есен на всяка четна година! Черенков пропуска заради лечението им куп международни турнири.В началото на новия век опитва две самоубийства. Лежи по клиники, живее в самота. Умира от тумор на мозъка през 2014 година. Преди 17 години минава за новият голям талант на немския футбол. Но започват контузиите. Само едното коляно е оперирано 5 пъти. Дайслер развива хронично разочарование от неудачите. На 27 години е принуден да прекрати кариерата си, за да постъпи в психиатрия.На 32 години немският вратар е играл за Барселона, Бенфика, Бундестима. Тогава обаче скача под влак и умира. Вдовицата му Тереза чак тогава разкрива, че Енке страда от тежка депресия и меланхолия с години. Всичко за него свършва, когато малката му дъщеричка Лана умира от вроден порок на сърцето. Той е едва на 21 години, играе за лондонския КПР и младежите на Англия. Тогава получава тежка травма, решава, че е приключено не само с кариерата му, но и с живота. Удря конска доза успокоителни, добавя яко алкохол и отива на пейка в парка, за да чака смъртта.Случайно минаваща девойка обаче усеща за какво става въпрос и вика бърза помощ. Играчът не само оцелява, но се връща в големия футбол, снима документален филм за неуспешното самоубийство. През 2014 година обаче се хвърля под камион. Пак оцелява, явно не му е дошъл редът. Сега е на 37 години и продължава да се бори с депресии.Още един талант, който не успява да се реализира. Стига до Манчестър Сити, но след успешния сезон 2007/08 получава травма и изпада в депресия. Няколко пъти е хванат да шофира пиян. От Сити не издържат и го уволняват. Той постъпва в психиатрия. Явно е успял да се излекува, защото сега върти успешно фирма да недвижими имоти. Бившият великолепен футболист на Лийдс и Нюкасъл става отличен мениджър. Води успешно националите на Уелс, когато е открит обесен в банята от съпругата му Луиза. Оказва се, Гари бори години наред депресията, но крие проблемите. Дори роднините и най-близкият му футболист Алън Шиърър не подозират за тях.На 33 години бившият защитник на Санкт Паули слага край на живота си. По това време (2014 година) той рита за аматьорски отбор в Берлин. Бирман страда от жестоки депресии и опитва три самоубийства преди това. Дори пише книга за проблемите си, които така и не успява да превъзмогне.Култовият английски футболист попада всяка седмица в медиите с поредната изцепка. Газа е регулярно клиент на клиниките заради алкохолни и  наркотични зависимости. В тях той намира решение на депресиите, в които изпада постоянно. Тази година постъпи за пореден път на лечение, за да се избави от своите \"демони\".Няма шега, най-известният футболист в света страда от психически разстройства. Той има патологичен стремеж към ред и чистота. Международната здравна организация включва този проблем в Топ 10 на най-сериозните.\"Поставям всички предмети в права линия, като внимателно следя да са четен брой. Ако, например, има кенче Пепси в повече в хладилника, го махам и слагам в шкафа\", разкрива Бекъм.Бившият вратар на Манчесър Юнайтед и Евертън страда от лека форма на Синдрома на Турет. При него пациентът страда от множество двигателни и речеви тикове. На 38 години националът на САЩ продължава да рита в МЛС. Построява няколко специализирани клиники, които помагат на деца със заболяването. Поклон!", "date": "2017.05.04", "title": " В големия футбол е пълно с психари и самоубийци"}
{"url": "https://m.offnews.bg/news/Politika_8/Merkel-pozdravi-po-telefona-Borisov-za-tretiia-mandat-i-go-pokani-v-Ge_654701.html", "text": "Германският канцлер Ангела Меркел поздрави премиера Бойко Борисов за третия му мандат.Меркел подчерта, че феноменалният успех на Борисов за трети път да бъде начело на правителство е показателно за доверието в него и за това, че е куражлия човек, съобщиха от правителствения пресцентър.В телефонен разговор канцлерът изрази своята убеденост, че двамата ще продължат отличното си сътрудничество и занапред. Меркел отбеляза, че разчита предстоящото Българско председателство на Съвета на ЕС да бъде конструктивно и полезно за Съюза.Премиерът Борисов запозна канцлера Меркел с основните приоритети, с които ще стартира работата си новото правителство. Той изтъкна значението на финансовата дисциплина и политиката за намаляване на дефицита от 2017 г. с цел достигане на балансиран бюджет през 2020 г. и на ускоряването на икономическия растеж за значително увеличаване на БВП и доходите на гражданите.Продължаваме по пътя на евроатлантическата интеграция на страната и ще работим за реформиране на ЕС в името на неговото успешно развитие и разширяване, добави министър-председателят.Борисов подчерта също, че правителството ще бъде гарант за етническия мир в страната и всички права на хората ще бъдат уважавани и спазвани еднакво.Канцлерът Ангела Меркел покани премиера Борисов да посети Германия в удобно за него време.", "date": "2017.05.04", "title": " Меркел поздрави по телефона Борисов за третия мандат и го покани в Германия"}
{"url": "https://m.offnews.bg/news/Sviat-_12/Zameriha-s-iajtca-Lio-Pen-pri-poseshtenie-v-Bretan-video_654696.html", "text": "Крайнодясната кандидатка за президент на Франция Марин льо Пен беше замерена с яйце при посещение в западния френски департамент Бретан, предаде Франс прес, цитирана от БТА.При пристигането на Льо Пен на входа на транспортно предприятие петдесетина опоненти започнали да скандират \"Фашистите вън\" и \"Няма какво да правите тук, мадам\".Те хвърляха яйца към Льо Пен, докато тя излизала от колата си.Крайнодясната лидерка влезе в сградата, защитавана от охраната си.Това се случва ден след решаващия дебат между Марин льо Пен и опонента ѝ - центристът Еманюел Макрон. Коментатори нарекоха дебата \"небивала словесна схватка\", отбеляза АФП.След него Макрон остава фаворит в проучванията на общественото мнение, според които се очаква той да получи около 60 на сто от гласовете на балотажа в неделя.", "date": "2017.05.04", "title": " Замериха с яйца Льо Пен при посещение в Бретан (видео)"}
{"url": "https://m.offnews.bg/news/Futbol_18793/Lud-arzhentinetc-udari-Blago-Dzhizasa-v-zemiata_654702.html", "text": "Звездата на Интер Мауро Икарди показа екстравагантна татуировка, с която удари Благо Джизъса и всички маниаци на това изкуство във футболните среди. Лудият нападател покри гърдите си с лъв и двете му малки! Забележете, направата на татуса е отнела една година. Под и над звяра са имената на двете му дъщери Франческа и Изабела. Те са от брака на голаджията със скандалната аржентинка Уанда Нара. Икарди я открадна от сънародника им Макси Лопес, докато двамата ритаха заедно в Сампдория.Уанда се разведе с Макси, за да вдигне сватба с Мауро през 2014 година. По-късно двамата аржентински футболисти дори не се поздравяваха, когато се засичаха по терените.Икарди прие в дома си в Милано и трите сина на Уанда от Макси. Те се казват Валентино, Константино и Бенедикто. Имената им греят върху ръцете на нападателя, където е татуиран и образът на фаталната Уанда.", "date": "2017.05.04", "title": " Луд аржентинец удари Благо Джизъса в земята"}
{"url": "https://m.offnews.bg/news/Bojni_18771/Biliana-ot-Samokov-donese-zlato-za-Balgariia-v-borbata_654710.html", "text": "България дочака първо злато на Европейското първенство по борба, което тече в Нови Сад. Биляна Дудова стигна до успеха в категория до 55 килограма, след като на финала победи представителката на Беларус Катарина Янушевич.По пътя към титлата в Сърбия нашето момиче направи истински подвиг в полуфинала. Тя падаше 0:8, но успя да стигне до обрат с 12:10 в последните секунди срещу Альона Колесник (Азербайджан).Припомняме, треньор на съперничката е българската легенда Симеон Щерев.Това е трети медал за България от шампионата на Стария континет в Нови Сад. Преди Дудова със сребърни отличия от първенството в Сърбия се окичиха Тайбе Юсеин и Борислав Новачков.Биляна е от Самоков, бори за Рилски спортист. Бъдещето е пред нея, само преди година участваше на първенства за девойки. ", "date": "2017.05.04", "title": " Биляна от Самоков донесе злато за България в борбата"}
{"url": "https://m.offnews.bg/news/Drugi_18773/Trimetrova-zmiia-see-uzhas-na-stadiona-v-Burgas_654700.html", "text": "Триметрова змия е сковала от ужас спортистите и служителите, които все още използват рушащия се стадион \"Черноморец\" в Бургас. Влечугото е било забелязано за първи път преди два дни до залите за бокс и щанги.Новината съобщи пред \"Котаспорт\" международният съдия по бокс Иван Попов. Същият е и изпълнителен директор на БК Победа – Черноморец. „Преди два дена идвах към залата и видях огромна змия. Може да има и три метра или поне така ми се струва.Доста голям екземпляр, смок. Подминах го на десетина метра, а той беше до тревата на старите игрища близо до залите. Страшна работа. Стадионът е в много окаяно състояние.“, коментира Попов.Някога стадионът беше гордостта на Бургас, но сега се превръща бавно, но сигурно в руина, обрасла с храсти и дървета.  Базата е опасна за здравето на хората, като влечугите вече идват в повече, особено за родителите, чиито деца ходят сами на тренировка.Общината се чуди какво да прави със стадиона в квартал \"Акациите\", тъй като навремето той беше апотиран в активите й. През това време никой не инвестира и лев, а положението става трагично.", "date": "2017.05.04", "title": " Триметрова змия сее ужас на стадиона в Бургас"}
{"url": "https://m.offnews.bg/news/Tenis_18788/Grisho-i-Masha-otnovo-shtastlivi-zaedno-snimki_654712.html", "text": "Да не си на мястото на Никол Шерцингер тази вечер. Написахме, че Григор Димитров и Маша Шарапова са опасно близко в Мадрид тази вечер. И познахме. Но добрите отношения между бившите гаджета надхвърлиха очакванията ни.Гришо  постигна победата в демонстративния турнир Tie Break Tens в Мадрид. Той победи англичанина Дан Еванс с 14:12 точки в първия си мач. Българинът дори спаси мачбол, след като Еванс успя да изравни резултата, изоставайки с 2:8. След това взе скалповете на двама испанци - Фернандо Вердаско и Фелисиано Лопес и загря с титла за Мастърс-а следващата седмица в испанската столица.По-интересно бе на трибуните преди това. По време на един от другите мачове Гришо бе застанал до Мария Шарапова и двамата разговаряха повече от приятелски. Бившите гаджета направо сияеха от щастие. ", "date": "2017.05.04", "title": " Гришо и Маша отново щастливи заедно (снимки)"}
{"url": "https://m.offnews.bg/news/Komentari_65/I-takiva-hora-sega-sa-vav-vlastta-Chestito-Balgariia_654711.html", "text": "Нека бъдем честни: ако през последните години е искал да промени нещо, Борисов можеше да го направи. С него на премиерския пост не можем да очакваме истински напредък, казва Даниел Кадик от фондация \"Фридрих Науман\".Даниел Кадик: Не, едва ли някой се е изненадал. Изненада беше обаче начинът, по който Борисов формира новото правителство - от самото начало беше ясно, че националистите ще са коалиционният партньор на ГЕРБ. Не бяха проведени никакви смислени дискусии с други партии. Нямаше и никакви размисли за това дали няма да е добре да се сформира коалиция с участието на всички партии с цел съставяне на технократско правителство.Кадик: Няма как да кажа какво мисли ЕС. Но мога да кажа какво би трябвало да мисли ЕС и най-вече Европейската народна партия (ЕНП), в която членува партията на Борисов ГЕРБ. ЕНП би трябвало да се запита дали този български кабинет е правителство, с което може да се работи - особено в контекста на предстоящото българско председателство на ЕС, което започва на 1 януари 2018. Ако помните, през 2014 година, когато Бойко Борисов искаше да стане премиер, от ЕНП отправиха апел към ГЕРБ да не се коалират с \"Атака\". Този път обаче оттам не се чу отчетлива критика. А това е много опасно. Защото двамата националистически вицепремиери не само ще седят на масата за преговори от януари 2018 нататък, когато страната поеме председателството на ЕС, но и ще водят тези преговори и дискусии.Силно притеснителен е фактът, че хора, които са известни по-скоро с прояви на ксенофобия, с националистически възгледи и близост до Москва, ще се занимават с въпроси от сферите на икономиката, отбраната и демографията. Да не забравяме, че Красимир Каракачанов ще отговаря не само за отбраната, а и за вътрешната сигурност. А ние видяхме много добре какво разбира той под вътрешна сигурност - когато дни преди изборите привърженици на неговата партия се опитваха да спрат пристигащи от Турция хора и дори отчасти използваха насилие. Впрочем, хората на Каракачанов са и сред организаторите на Луков марш. И такива хора сега са във властта? Честито, България...Кадик: За съжаление Европа сякаш не обърна достатъчно внимание на тази вероятност - националистите да влязат в управлението. Особено, както вече казах, ЕНП. Но има и други въпроси, които будят тревога: така например в коалиционното споразумение не е включена темата за съдебната реформа. С много общи думи се говори за антикорупционна реформа, но за мен това е само въздух под налягане. Не мисля, че можем да очакваме истински реформи. А иначе националистите внасят в това правителство една протекционистка агенда, която всъщност вече сме виждали - тъй като през последните години подкрепяха властта, националистите успяха да прокарат няколко свои предложения: например закона срещу чуждестранните търговски вериги. Притеснително е също така, че г-н Каракачанов е бил агент на комунистическите тайни служби. Факт, който дълго време беше игнориран. И сега този човек е вицепремиер.Кадик: Факт е, че досега Борисов не е изкарал нито един мандат докрай. И първия, и втория път той се оттегли преждевременно. Все се препъваше в протести, в конфликти. Всъщност, единственото по-стабилно нещо този път е, че правителството разполага със собствено мнозинство в парламента. Стабилност по отношение на ценностите, на икономическото развитие, на развитието на обществото - такава няма и няма да има. Впрочем, стабилността може да бъде и нещо много лошо. През последните десет години България стабилно отказваше да проведе реформи в правосъдието, в борбата срещу организираната престъпност или пък в антикорупционната битка. И ако това е стабилност, пак трябва да кажа: Честито, България...Кадик: Първо, индикаторите за развитие съвсем ясно показват, че Румъния е много по-напреднала от България. Това не си го измислям аз, вижда се ясно от докладите на ЕК - например по отношение на борбата срещу корупцията. През последните години Букурещ положи много усилия в тази насока. За разлика от София. Румъния изпреварва България и в икономически план. Впрочем, в дипломатическите среди отдавна се обмисля дали вече не е време двете страни да бъдат разглеждани поотделно. Премисля се например дали Румъния да не бъде допусната в Шенген сама, без да изчаква България - като един вид награда за нейните усилия и същевременно размахване с пръст към България.Сравнявайки двете страни, трябва да подчертая, че политиката в Румъния е много по-политическа, там интересите са партийни. А политиката в България сякаш се направлява от различни интереси, от интересите на отделни групи. Тоест, Румъния е партийна демокрация. А България върви по-скоро в посока \"превзета държава\" (от англ. captured state) - нещо, което беше установено и от българския Институт за пазарна икономика.Кадик: Не, защото Борисов е част от всичко това. Хората, които вкара в кабинета, са негови доверени лица. А и в новото правителство отново имаме тясна връзка между Борисов и Пеевски. Нека бъдем честни: ако през последните години е имал интерес да промени нещо, да подобри нещо, Борисов можеше да го направи. Защото през повечето време от 2007 насам, когато България стана член на ЕС, именно той беше правителствен ръководител.Борисов не успя да реализира съществени реформи. Точно обратното дори: при последното си управление той саботира съдебната реформа. Така че с Борисов на премиерския пост не можем да очакваме истински реформи. По-скоро можем да очакваме циментиране на статуквото, но не и истински напредък.", "date": "2017.05.04", "title": " \"И такива хора сега са във властта? Честито, България\""}
{"url": "https://m.offnews.bg/news/Politika_8/Polovin-Balgariia-ia-e-grizha-kakvo-stava-v-Makedoniia_654682.html", "text": "52% от българите са на мнение, че случващото се в Македония е много важно за България, показват данните от сондаж на „Галъп интернешънъл“.Малко над една трета не са дали еднозначен отговор, а само една десета смятат, че това което се случва в югозападната ни съседка, не е важно за нас.Запознатостта не е висока, но усещането за важност, съответно тревога, преобладава и тази тенденция ще се задълбочи след последните събития, коментират социолозите от „Галъп интернешънъл“.Във въпроса умишлено не е уточнено какво се има предвид под „това, което се случва в Македония“ - за да се измери едновременно чувствителността към текущите тревожни събития и общото отношение към тази близка за България страна.Запознатостта и загрижеността растат в синхрон с възрастта и образованието.Колкото повече житейски опит има респондентът, толкова повече проявява интерес към събитията в Македония.През 2015 г., в тогавашния пик на политическата криза в съседната страна, беше актуална темата за евентуални бежанци от Македония, Украйна и т.н. Данните тогава ясно показаха, че у нас хората от Македония не се възприемат като проблем. 67% отхвърлиха твърдението, че бежанци от Македония са проблем за заплаха за националната ни сигурност, констатират от „Галъп интернешънъл“.", "date": "2017.05.04", "title": " Половин България я е грижа какво става в Македония"}
{"url": "https://m.offnews.bg/news/Politika_8/Valeri-Simeonov-se-e-zapoznal-vchera-s-dvama-ot-ministrite-na-patrioti_654707.html", "text": "Валери Симеонов се е запознал с предложения и вече настоящ министър на икономиката Емил Караниколов едва вчера.Караниколов е предложен от „Обединените патриоти” за поста по препоръка на Волен Сидеров от „Атака”, поясни Симеонов пред bTV.Нищо чудно няма. Караниколов е от квотата на „Атака”, с Нено Димов (министър на околната среда и водите) също се запознах вчера, той е предложение на ВМРО, допълни още новият вицепремиер.По повод назначението на Димов, Симеонов каза, че с неговата кариера е по-запознат и знае за какъв човек става въпрос.Ние сме коалиция от три партии, всяка партия си носи политическата отговорност, добави лидерът на НФСБ.По думите му, бъдещето на всеки един от министрите на „Обединените патриоти” зависи от тяхното лично представяне. В коалицията е заложен и вариант за смяна на министър, ако не оправдае възложеното му доверие.Лидерът на НФСБ каза още, че е доволен, че ДПС са смутени от участието на „Обединените патриоти” в кабинета.По-рано днес ДПС гласува против кабинета \"Борисов 3\" и обяви, че ще постави въпроса за участието на агресивни националисти във властта пред европейските институции.В студиото на bTV Симеонов отговори, че изобщо не се притеснява от АЛДЕ (Алианса на либералите и демократите в Европа) - европейското политическо семейство на ДПС.АЛДЕ са известни с леко лявата си ориентация, мъжете им, твърди Валери Симеонов.", "date": "2017.05.04", "title": " Валери Симеонов се е запознал вчера с двама от министрите на патриотите"}
{"url": "https://m.offnews.bg/news/Bojni_18771/Majk-Tajsan-Dzhoshua-prenapisa-istoriiata-golemite-pari-sa-pri-nego_654708.html", "text": "Суперлативи за Антъни Джошуа изсипа една от емблемите на бокса Майк Тайсън. Отвъд Океана също признаха новия властелин на ринга.\"Велик мач! Мислех, че Джошуа е поредното напомпано хлапе, а Кличко ще го смачка. Най-важното е, че Антъни показа голямо сърце. Когато падна на пода от тежкия тупаник на Кличко, той намери сили да се надигне.Това беше моментът! При него няма отказване\", възкликна Железният Майк, \"Харесва ми, че излиза смело напред да нарани съперника. Ето, това е боксът! Но повечето състезатели не притежават този глад\".Американецът говори пред ESPN в Дубай, където откри академия. Той смело прогнозира, че големите пари, които Флойд Мейуедър насочи към леките категории, се връщат обратно при големите мъже.\"Този мач на Антъни Джошуа промени отново бокса. Небето е единственият лимит над него. Той ще доминира дълго време и ще прави луди пари, ако продължи да боксира така, както го направи на \"Уембли\". Джошуа още е бебе, но вече е най-голямото име в бокса, а хората плащат пари, за да гледат най-добрите\", завърши Тайсън.", "date": "2017.05.04", "title": " Майк Тайсън: Джошуа пренаписа историята, големите пари са при него"}
{"url": "https://m.offnews.bg/news/Kultura_33/Programa-na-kino-Liumier-za-mesetc-maj_654699.html", "text": "04. 05., четвъртък19:00 НДК представя: Ново българско документално кино\"Нейната изповед\" – реж. Иван Ничев, 62 мин20:30 Гергана Плетньова и Силвия Петкова в \"Никой\" - реж. Андрей АндоновБългария, 2016, 96 мин„Любовта е лудост” – Награда за най-добри актриси на Гергана Плетньова и Силвия Петкова19:00 НДК представя: Ново българско документално кино\"Да обичаш Кармен\" – реж. Найо Тицин, 66 мин20:30 Валерия Бруни Тедески и Микаела Рамацоти в\"Лудетини\" (La Pazza gioia) – реж. Паоло Вирдзи Италия-Франция, 2016, 115 мин4 награди “Давид на Донатело” – за най-добър филм, режисура, актриса на Валерия Бруни Тедески, сценография19:00 Документална премиера\"Киното срещу властта\"– реж. Олег Ковачев, 54 мин20:30 \"Остатъчни образи (Powidoki) Последният филм на великия Анджей Вайда Полша, 2016, 99 мин18:30 \"Остатъчни образи\" (Powidoki) Последният филм на великия Анджей Вайда Полша, 2016, 99 мин20:30 Валерия Бруни Тедески и Микаела Рамацоти в\"Лудетини\" (La Pazza gioia) – реж. Паоло Вирдзи Италия-Франция, 2016, 115 мин19:00 НДК представя: Ново българско документално кино\"Поне за миг да полетя. На Иван Андонов с обич\", реж. Галина Кралева, 54 мин\"Писма от бъдещето\" (филм за композитора Виктор Чучков) реж. Десислава Томбушева, 30 мин20:45 \"Другата страна на надеждата\" (Toivon tuolla puolen) филм на Аки Каурисмаки Финландия-Германия, 2017, 98 мин Берлинале – Конкурсна програма19:00 Ирена Иванова в \"Безбог\" реж. Ралица Петрова България-Дания-Франция, 2016, 95 мин.Локарно – “Златен Леопард” и награда за най-добра актриса на Ирена ИвановаСараево – Специалната награда на журито и за най-добра актриса на Ирена ИвановаСтокхолм и Рейкявик – Големите награди5 награди от „Златна роза” – за най-добър филм, режисура, актриса на Ирена Иванова, актьор на Иван Налбантов и операторско майсторство2 награди от София Филм Фест – Голямата награда и за най-добър български филмСлед прожекцията – разговор с екипа19:00 НДК представя: Ново българско документално кино\"Пътят на буквите\" – реж. Ралица Димитрова, 84 мин.20:45 \"Другата страна на надеждата\" (Toivon tuolla puolen) филм на Аки Каурисмаки Финландия-Германия, 2017, 98 мин. Берлинале – Конкурсна програма17:00 Асен Блатечки, Калин Врачански, Башар Рахал и Майкъл Мадсън в\"Бензин\" – реж. Катерина Горанова и Асен Блатечки България, 2017, 110 мин19:00 Асен Блатечки, Калин Врачански, Башар Рахал и Майкъл Мадсън в\"Бензин\" – реж. Катерина Горанова и Асен Блатечки България, 2017, 110 мин21:00 Асен Блатечки, Калин Врачански, Башар Рахал и Майкъл Мадсън в\"Бензин\" – реж. Катерина Горанова и Асен Блатечки България, 2017, 110 мин.Панорама на студентски филми от Нов Български Университет3 програми с начални часове 16:00, 17:30 и 19:30 ч.19:00 НДК представя: Ново българско документално кино\"Кой се страхува от Юлия Кръстева?\" – реж. Искра Ангелова и Милена Гетова, 83 мин.19:00 Асен Блатечки, Калин Врачански, Башар Рахал и Майкъл Мадсън в\"Бензин\" – реж. Катерина Горанова и Асен Блатечки България, 2017, 110 мин.След прожекцията – разговор с екипа18:00 Валерио Мастандреа и Беренис Бежо в \"Сладки сънища\" (Fai bei sogni) – реж. Марко Белокио Италия-Франция, 2016, 134 мин8 номинации за „Давид на Донатело” – за най-добър филм, режисура, актьор на Валерио Мастандреа, адаптиран сценарий, операторско майсторство, музика, сценография и звук20:30 \"Поезия без край\" (Poesia sin fin) филм на Алехандро Ходоровски Чили-Япония-Франция, 2016, 128 мин15:45 Валерио Мастандреа и Беренис Бежо в \"Сладки сънища\" (Fai bei sogni) – реж. Марко Белокио Италия-Франция, 2016, 134 мин18:15 \"Поезия без край\" (Poesia sin fin) филм на Алехандро Ходоровски Чили-Япония-Франция, 2016, 128 мин20:30 Асен Блатечки, Калин Врачански, Башар Рахал и Майкъл Мадсън в\"Бензин\" – реж. Катерина Горанова и Асен Блатечки България, 2017, 110 мин.16:15 Валерия Бруни Тедески и Микаела Рамацоти в\"Лудетини\" (La Pazza gioia) – реж. Паоло Вирдзи Италия-Франция, 2016, 115 мин18:15 \"Поезия без край\" (Poesia sin fin) филм на Алехандро Ходоровски Чили-Япония-Франция, 2016, 128 мин20:30 Асен Блатечки, Калин Врачански, Башар Рахал и Майкъл Мадсън в\"Бензин\" – реж. Катерина Горанова и Асен Блатечки България, 2017, 110 мин.19:00 НДК представя: Ново българско документално кино\"Следваща спирка\" – кино „Одеон” – реж. Екатерина Минкова, 69 мин20:15 \"Поезия без край\" (Poesia sin fin) филм на Алехандро Ходоровски Чили-Япония-Франция, 2016, 128 мин.Безбог, Бензин, Другата страна на надеждата, Лудетини, Остатъчни образи, Поезия без край и Сладки сънища – 8/6 лв.Панорама на студентски филми от НБУ – 8 лв. за цялата панорама / 6 лв. за отделен блокАз, Даниел Блейк и Никой – 7/5 лв.НДК представя: Ново българско документално кино – 6/4 лв.Патерсън - 6/4 лв.", "date": "2017.05.04", "title": " Програма на кино \"Люмиер\" за месец май"}
{"url": "https://m.offnews.bg/news/Izvan-terena_18817/Ronaldo-stana-parviiat-mazh-sas-100-miliona-posledovateli-v-Instagram_654709.html", "text": "Кристиано Роналдо чупи всякакви рекорди този сезон - на терена, извън него. Португалецйт стана първият спортист в социалната мрежа Инстаграм, който събра 100 милиона последователи, съобщи \"Мирър\".Асът на Реал бутна три гола на Атлетико при знаменитата победа 3:0 в полуфинала на Шампионската лига. Явно това напомпа допълнително и без това високия му имидж в социалните мрежи.Португалецът стана първият мъж, който е достигнал тази космическа граница. Досега повече абонати имат само жени. Това са новите идоли на младите Селена Гомес (119 милиона), Ариана Гранде (104 милиона), Тейлър Суифт (101 милиона) и Бионсе (101 милиона).Интересно е фактът, че през февруари миналата година, Роналдо стана първият спортист, който получи 200 милиона последователи в трите най-популярни социални мрежи: Facebook, Twitter и Instagram.", "date": "2017.05.04", "title": " Роналдо стана първият мъж със 100 милиона последователи в Инстаграм"}
