{"url": "https://offnews.bg/futbol/serhio-ramos-mozhe-da-otnese-surovo-nakazanie-za-psuvni-kam-sadiata-712123.html", "text": "Капитанът на Реал Мадрид Серхио Рамос може да изгори за дълго. Причина за това са псувните, които защнитникът отправи по адрес на страничния съдия Хосе Луис Гонсалес Гонсалес по време на столичното дерби от испанската Ла Лига с Атлетико снощи.Двата отбора завършиха наравно 0:0 на стадион \"Уанда Метрополитано\", а ремито позволи на Реал да излезе еднолично на върха в класирането.Ако псувните на Рамос са описани в доклада, той може да изгори за осем мача. Защитникът казал на страничния рефер \"ши*аната ку*ва, която те е родила\".Иначе треньорът на Реал Зинедин Зидан сподели, че \"белия балет\" трябваше да спечели срещата. \"Заслужавахме много повече, но това, което трябва да направим, е да поздравим играчите защото запазихме суха мрежа, трябва да ги подкрепяме.Не само интензивността, но важното е, че показахме силата си. Видяхме силен Мадрид защото не допуснахме да направят положение. Нямахме креативност, но сме доволни от това, което направихме\", каза Зидан.", "date": "2019.09.29", "title": "Серхио Рамос може да отнесе сурово наказание за псувни към съдията"}
{"url": "https://offnews.bg/politika/manolova-ticha-v-podkrepa-na-bolnite-ot-rak-na-gardata-oshte-utre-ide-712127.html", "text": "Независимият кандидат за кмет на София Мая Манолова се включи 5-километрово бягане в подкрепа на болните от рак на гърдата.В маратона в Южния парк имаше участници от 20 държави, а каузата му е да обедини жените с техните семейства, приятели и съмишленици в битката им за живот. Събитието, в което се бягат 5 км и се извървяват 2, се проведе паралелно в 16 европейски столици, сред които Рим, Брюксел, Прага, Загреб и Атина.Тя призова и дамите да не отлагат посещенията при мамолог.", "date": "2019.09.29", "title": "Манолова тича в подкрепа на болните от рак на гърдата: Още утре идете на профилактичен преглед"}
{"url": "https://offnews.bg/sviat/parizh-se-proshtava-s-zhak-shirak-712132.html", "text": "Франция отдава последна почит на президента (1995-2007) Жак Ширак, който почина на 26 септември.Церемония и траурна меса ще се състоят в Дома на инвалидите в Париж, съобщава БНР. Французите ще отдават два дни почит към Ширак, когото определят като най-добрият президент на Петата френска република заедно с Шарл дьо Гол. Ще има народно поклонение меса, ден на национален траур и минути мълчание в страната.Опашка от желаещи да се разпишат в Траурната книга се вият пред Елисейския дворец. През последните дни това са успели да направят над 5000 души.Тленните останки на президента ще бъдат изложени от днес за народно поклонение в Дома на инвалидите, а утрешният ден ще бъде на национален траур.Официалната траурна церемония ще събере поне 30 ръководители на страни от целия свят. Военни почести и траурна меса ще се състоят в Дома на инвалидите. Жак Ширак ще бъде погребан на гробището в Монпернес до починалата си дъщеря Лоранс, по волята на семейството.Снимки с лика на бившия президент има и на фасадата на кметството на Париж.", "date": "2019.09.29", "title": "Париж се прощава с Жак Ширак"}
{"url": "https://offnews.bg/futbol/georgi-kabakov-shte-rakovodi-real-madrid-briuzh-v-shampionskata-liga-712133.html", "text": "Българският футболен съдия Георги Кабаков получи много престижно назначение. Той ще ръководи срещата между Реал Мадрид и Брюж от груповата фаза на Шампионската лига.Негови асистенти ще бъдат Мартин Маргаритов и Диян Вълков, а Станислав Тодоров ще следи всичко около треньора на \"белия балет\" Зинедин Зидан да бъде изрядно в ролята на четвърти съдия.Срещата е във вторник на 1-и октомври от 19:55 часа българско време. Официалният на испанския колос дори обяви новината, че българинът ще свири срещата между двата тима.Това не е първото престижно назначение за Кабаков. През изминалия сезон пловдивският рефер ръководи срещата между Валенсия и Манчестър Юнайтед отново от най-престижния европейски турнир.", "date": "2019.09.29", "title": "Георги Кабаков ще ръководи Реал Мадрид - Брюж в Шампионската лига"}
{"url": "https://offnews.bg/obshtestvo/sistemata-na-turskite-mitnitci-se-srina-zatrudnen-e-trafikat-prez-gkp-712125.html", "text": "По информация на турските гранични власти, потвърдена и от посещение на дипломатически служител от Генералното ни консулство в Одрин, на 29 септември 2019 г. ситуацията с трафика на ГКПП ,,Дерекьой –Малко Търново'' и „Хамзабейли-Лесово\" към входа за България е усложнен поради срив в системата за обработка на документи на турските гранични пунктове, съобщиха от Министерството на външните работи.Образували са се опашки от изчакващи автомобили и автобуси като са блокирани на входа към България. В момента трафикът се обслужва ръчно като турските гранични власти ще заработят на максимален капацитет след отстраняване на техническия проблем.Ситуацията с трафика на третия изход от Турция към България - ГКПП „Капъкуле- Капитан Андреево\", към входа за България към момента е спокойна.Генералното консулство на България в Одрин е в непрекъсната връзка с турските гранични и митнически власти и при необходимост има готовност да реагира, уточняват от МВнР. Телефоните за връзка с него са: 0090 284 214 06 17; в извънработно време в работни дни: 0090 533 7396140; в почивни и празнични дни: 0090 533 6298164.Възстановен е нормалният режим на работа от турска страна на ГКПП,,Дерекьой –Малко Търново'' и ГКПП „Хамзабейли-Лесово\" към входа за България като в момента турските власти се опитват да компенсират възникналото по-рано забавяне.", "date": "2019.09.29", "title": "Системата на турските митници се срина, затруднен е трафикът през ГКПП Малко Търново и Лесово"}
{"url": "https://offnews.bg/futbol/nova-zaguba-zadalbochi-krizata-v-botev-plovdiv-treniorat-otkazva-da-p-712139.html", "text": "Кошмарното представяне на Ботев Пловдив в Ефбет Лига продължава с пълна сила, след като \"канарчетата\" загубиха с 0:1 от Славия в домакинството си от 11-ия кръг на първенството.Единственото попадение в срещата бе дело на Славчо Шоколаров, който се разписа в 25-ата минута, след като се възползва от лоша намеса на вратаря на \"жълто-черните\" Янко Георгиев.В 44-ата минута тимът на Славия остана с човек по-малко, след като Димитър Велковски получи втори жълт картон и беше изгонен от игра.Въпреки численото превъзходство на терена, домакините не успяха да стигнат поне до изравнително попадени, въпреки че доминираха доминираха до края на двубоя.Така бъдещето на треньора на пловдивчани Желко Петрович изглежда доста несигурно, след като феновете мощно освиркваха него и играчите, като поискаха оставката на специалиста и започнаха да скандират името на бившия предшественик Николай Киров.За Славия пък това бе първа победа извън София в настоящия шампионат. \"Белите\" се намират на 8-ото място в класирането с актив от 13 точки. \"Канарчетата\" пък са на незавидното 12-о място с 9 пункта, колкото имат и отборите Ботев Враца и Царско село.След срещата Петрович даде да се разбере, че не мисли да подава оставка след третата поредна шампионатна загуба. Специалистът призова да му се даде шанс, защото футболистите харесват неговата работа.\"Не знам какво да кажа. Това е футбол. Това е българският футбол. Виждате, че имаше много липсващи футболисти при нас. Имах само защитници на резервната скамейка и един млад футболист. Това не е извинение, но всяка наша грешка бе наказвана. Имахме едно-две положения. Вкарахме гол, но го отмениха.За страничния рефер бе много лесно да види, че имаше гол. Срещу 10 от Славия натискахме, имахме добри възможности, но не успяхме да реализираме и да се справим срещу добре организирания отбор на Славия. Славия е добър отбор, който играе добър футбол.Няма да подам оставка, аз имам контракт за две години. Ако ръководството на Ботев реши, че не съм правилният човек, може да кажат кой да води отбора. Но ми дайте шанс и доверие, защото футболистите ме харесват. Искат да продължат, вярват в това, което правим.Нямаме играчи на скамейката, които да направият разликата. Това не е критика, но ляв бек ни играе ляво крило. Тонев е добро крило, но не може да влезе във форма за две седмици. Виждате, че полузащитници играят като нападатели. Много е трудно за феновете, но за мен, футболистите и хората в клуба е още по-трудно.Ако хората не са щастливи, те могат да ме махнат. Но аз давам 100% от себе си. Ако повечето от нас не приемат тази ситуация, изводът е да ме уволнят. Тази година ще е трудна за нас. Ако хората не могат да го приемат, нищто не мога да направя\", каза Петрович.", "date": "2019.09.29", "title": "Нова загуба задълбочи кризата в Ботев Пловдив, треньорът отказва да подаде оставка"}
{"url": "https://offnews.bg/obshtestvo/bdzh-spira-14-patnicheski-vlaka-ot-30-septemvri-do-20-oktomvri-712140.html", "text": "От утре, 30 септември, до 20 октомври БДЖ спира 14 пътнически влака, за да ползва локомотивите за други композиции, съобщава жп компанията.Отменя се движението на част от влаковете, които се движат по маршрутите: Карлово - Зимница; Дупница - Петрич; Варна - Шумен; Зимница- Сливен; Стара Загора - Карлово и Карлово-Тулово, както и Сливен - Карлово и Шумен - Каспичан.Пътниците на тези влакове ще бъдат превозвани с автобуси.Промените са временни и са свързани с необходимостта от осигуряване на достатъчен брой локомотиви за бързите влакове, поясняват от БДЖ.", "date": "2019.09.29", "title": "БДЖ спира 14 пътнически влака от 30 септември до 20 октомври"}
{"url": "https://offnews.bg/temida/sadijka-pravosadieto-e-v-opasnost-prokuraturata-mozhe-da-me-obvini-712128.html", "text": "\"Бях силно разтревожена от случващото се в четвъртък и петък (26-и и 27 септември - бел.ред.). Това е безпрецедентно политическо говорене – главният прокурор започна да се изказва почти заплашително как ще замълчи, защото в противен случай ще каже нещо крещящо неуважително към съда\". Това каза пред БНР съдия Тя допълни, че е потресена от случващото се у нас.Според Анелия Щерева, съдия в Софийския градски съд и съавтор на текста в писмото, в момента законността и правовата държава у нас се нуждаят от защита.Повечето съдии, положили подписите си в обръщението, не са членове на Съюза на съдиите и позицията им няма отношение към това, че съдията, постановил условното освобождаване на Полфрийман – Калин Калпакчиев, е председател на Съюза на съдите, категорична е съдийката.Според нея политиците масово не са чели мотивите и експлоатират в случая Полфрийман не за принципен дебат, а в ситуация на предизборна кампания - да се събере симпатия на хората.Владислава Цариградска се надява в Съдийската колегия „да са изпитали неудобство от колегите си“, които са организирали обръщението, и да обяснят първоначалната си позиция, както и какво е довело до промяната на мнението им до петък, когато подкрепиха съдиите.Според съдия Анелия Щерева по казуса „Полфрийман“ съдиите прилагат закона такъв, какъвто е, а не по собствени подбуди.Щерева е категорична, че в случая няма някакъв прецедент.Съдия Цариградска коментира и усещането за нарушен баланс в съдебната власт.", "date": "2019.09.29", "title": "Съдийка: Правосъдието е в опасност, прокуратурата може да ме обвини, че съм убила Кенеди"}
{"url": "https://offnews.bg/112/vtora-zhertva-na-katastrofata-kraj-plovdiv-zaginal-e-i-16-godishen-ti-712135.html", "text": "Втора жертва на катастрофата, станала тази нощ в Пловдив, откриха полицаи по поречието на р. Марица, близо до мястото на инцидента, съобщи БНР.Първоначално бе съобщено за трима пътували в автомобила, за един загинал - младеж на 19 г., и двама ранени в болница.Впоследствие, при огледа, е открито тялото на 16-годишен тийнейджър, който също е пътувал в катастрофиралия автомобил и вероятно е изпаднал от него при удара.Автомобилът се блъсна в електрически стълб към 2 ч. след полунощ. Той бил управляван от неправоспособен водач.", "date": "2019.09.29", "title": "Втора жертва на катастрофата край Пловдив: загинал е и 16-годишен тийнейджър"}
{"url": "https://offnews.bg/politika/balgaria-na-grazhdanite-problemniat-trafik-e-golemiat-proval-na-fanda-712126.html", "text": "Изграждане на Околовръстното и започване на безпрепятствени вътрешни градски рингове, които да разтоварят центъра на София от паразитния трафик – това е сред топ приоритетите на кандидатите за общински съветници в столицата от коалиция „България на гражданите“, която застава зад кандидатурата на Мая Манолова за кмет.Според тях именно системното нерешаване на този проблем за над 10 години управление на ГЕРБ в София е сред големите провали на Йорданка Фандъкова и предишния кмет Бойко Борисов.Представителите на коалиция „България на гражданите“ твърдят, че ще бъдат гарант за прозрачност при обществените поръчки, спиране на дискриминацията на малките и средни предприятия и повишаване на конкуренцията.Кандидатите за общински съветници от листата декларират и че ще работят за подобряване на инфраструктурата – изграждане на тротоарите и премахването на спрелите коли от тях, както и за изграждане на вътрешни рингове.Според тях има необходимост от намаляване числеността на чиновниците с поне 10% и провеждане на тестове за професионалната им компетентност.От формацията ще настояват за компенсиране на собствениците на имоти, които са отредени за междублокови пространства или зелени площи, с равностойни общински имоти или суми от държавния и общинския бюджети, за да се запазят настоящите общи пространства и да се даде възможност за изграждане на нови паркове.Той обаче уточни, че за да бъде изпълнена програмата, столичани трябва да се доверят на Мая Манолова и да я изберат за кмет, както и да подкрепят листата на коалиция „България на гражданите“ за общински съветници.Председателят на ЗНС Румен Йончев пък определи сегашното управление на София като мъгла.", "date": "2019.09.29", "title": "България на гражданите: Проблемният трафик е големият провал на Фандъкова и Борисов в София"}
{"url": "https://offnews.bg/sviat/nov-mnogohiliaden-protest-v-moskva-tozi-pat-bez-sblasatci-s-politci-712143.html", "text": "Хиляди руснаци поискаха освобождаването на протестиращите, задържани през лятото, на митинг в Москва днес, предаде Би Би Си.Неформалната доброволческа организация \"\" преброи над 25 хил. участници в протеста. Данните на полицията сочат, че те са били приблизително 20 хил.Властите задържаха повече от 1000 души през юли, защото протестирали срещу изключването на опозиционните кандидати от местните избори. Тежки присъди за някои от арестуваните - включително до 4 г. затвор - разпалиха мащабни протести. Изглежда, че някои съдилища отстъпват на натиска през последните седмици - обвинения срещу задържани падат, един човек беше освободен. Но демонстрантите продължават протестите си с настояването всички задържани да бъдат пуснати.Организаторите насрочиха днешния митинг за 15 ч. местно време на бул. \"Сахаров\". Протестиращи пристигнаха с плакати, на част от които бяха отпечатани снимки на задържани. Хората скандираха: \"Освободете ги!\". Пред тях говориха опозиционните лидери Алексей Навални и Любов Собол.\"Трябва да продължим да настояваме за зачитане на правата ни. Те не ни оставиха друг избор, освен да протестираме по улиците\", каза Собол. От своя страна, Навални осъди полицейското насилие от сцената и призова хората да продължат да идват на протестите.Частната новинарска агенция \"Интерфакс\" съобщи, че не е имало арестувани на днешния протест.Местните избори в Русия се проведоха преди три седмици. На тях партията на Путин загуби мандати, но успя да запази мнозинството си в парламента на Москва.", "date": "2019.09.29", "title": "Нов многохиляден протест в Москва, този път - без сблъсъци с полицията и арести"}
{"url": "https://offnews.bg/evropa/partiata-na-sebastian-kurtc-pecheli-predsrochnite-izbori-v-avstria-712142.html", "text": "Консервативната Австрийска народна партия на бившия канцлер (декември 2017 - май 2019 г.) Себастиан Курц води в резултатите на парламентарните избори в страната.Първите резултати сочат, че партията взима около 37% от гласовете при 31% на последните избори. Бившият ѝ коалиционен партньор - крайнодясната Партия на свободата на Австрия се срива в резултата си, получава под 17%.Предсрочните парламентарни избори бяха свикани след скандал, довел до падането на коалицията от власт.33-годишният Курц би могъл да поднови съюза си с Партия на свободата на Австрия, която стана и източник на скандала, но може да потърси и други варианти за съставянето на правителство сега. Потенциални партньори са Зелените, които според предварителните резултати вземат 13.1%, либералите от NEOS (7.8%). По-малко вероятна е коалиция със Социалдемократите (22.5%).Очаква се коалиционните преговори да бъдат трудни и да продължат седмици наред.Изборните секции започнаха работа в 7 ч. и приключиха в 17 ч. Около 6.4 млн. имаха право на глас.СкандалътСкандалът, свалил правителството, избухна през месец май. Тайни записи на две германски издания показаха как вицеканцлера и лидер на крайнодясната Партия на свободата на Австрия Хайнц-Кристиан Щрахе обещава строителни проекти на мнима племенница на руски олигарх в замяна на дарения за неговата формация. Записите са направени преди изборите през 2017 г. във вила в испанския остров Ибиса. В разговора Щрахе обещава договори с правителството на жената.Кой е Себастиан КурцКурц е син на секретарка и учител, който става партиен активист на Австрийската народна партия на 16-годишна възраст. Като студент по право във Виена той е избран за ръководител на младежкото крило на партията. Напуска следването през 2011 г., за да стане държавен секретар в Министерството на вътрешните работи. Само на 27 г. става външен министър. Оглавява партията през 2017 г., става канцлер през декември същата година. Остава на поста до май 2019 г., когато \"Ибиса гейт\" сваля коалиционния кабинет от власт.", "date": "2019.09.29", "title": "Партията на Себастиан Курц печели предсрочните избори в Австрия"}
{"url": "https://offnews.bg/politika/pargov-podkrepata-na-stefan-danailov-za-maia-manolova-dava-dopalnitel-712124.html", "text": "Подкрепата и включването на Стефан Данаилов в Инициативния комитет на Мая Манолова дава допълнителна енергия и заряд на кампанията. Не само защото Мастера е в сърцата на милиони българи, а и защото той е много важна част от БСП – заместник-председател е на партията.Това е много важен знак към нашите членове и симпатизанти, заяви лидерът на столичните социалисти и водач на листата на БСП за общински съветници Калоян Паргов след откриването на кампанията на Мая Манолова за кмет на София. На събитието присъстваха членове на ръководството на Градската организация, кандидати на БСП за общински съветници и районни кметове и евродепутати от левицата.„София има нужда от промяна. Промяна на модела на управление. Промяна на мисленето и отношението към проблемите на града. Промяна на начина, по който се харчат парите на софиянци. Има решение и то се нарича Мая Манолова“, убеден е Паргов. Той призова столичани да подкрепят Манолова, като гласуват с номер 75 в бюлетината за кмет на София.„Пожелавам на добър час на Мая в това нелеко начинание, с което се е заела. Убеден съм, че тя ще го доведе до успешен край. Като всичко останало, с което се е занимавала досега“, каза още председателят на БСП – София и допълни: „Тя знае, че може да разчита на нашата подкрепа“.", "date": "2019.09.29", "title": "Паргов: Подкрепата на Стефан Данаилов за Мая Манолова дава допълнителен заряд на кампанията"}
{"url": "https://offnews.bg/obshtestvo/esen-kato-liato-do-30-gradusa-dnes-712106.html", "text": "Днес ще бъде предимно слънчево и топло. Ще духа слаб, в Дунавската равнина до умерен северозападен вятър, показва прогнозата на НИМХ. Максималните температури ще са между 25 и 30 градуса.Днес ще става дори за плаж. По Черноморието ще бъде предимно слънчево и ще духа слаб до умерен вятър от юг-югозапад. Максималните температури на въздуха ще са 23-28, а на морската вода - 21-23 градуса. Вълнението на морето най-често ще бъде 1-2 бала.В планините също ще е предимно слънчево, след обяд с временни увеличения на облачността. Ще духа слаб, по високите и открити части умерен вятър от запад-северозапад. Максимална температура на височина 1200 метра - около 20, на 2000 метра - около 12 градуса.В началото на следващата седмица ще бъде предимно слънчево и топло за края на септември и началото на октомври. В нощните часове ще бъде почти тихо, през деня ще духа слаб, в Дунавската равнина до умерен северозападен вятър, а в източните райони вятърът временно ще се обръща от югозапад.", "date": "2019.09.29", "title": "Есен като лято: До 30 градуса днес"}
{"url": "https://offnews.bg/tehnologii/supermarket-premahva-140-hranitelni-dobavki-ot-produktite-si-712114.html", "text": "Верига супермаркети ще премахне 140 хранителни добавки до края на 2020-а година. В процеса Intermarché ще промени 900 рецепти, . За целта ще бъде използвана телефонна апликация, която е инсталирана от 11 млн. души във Франция.„Потребителите са готови да променят навиците си. И да повишат културата си, за да могат да се хранят по-здравословно. Съответно ние трябва да реагираме, за да изпълним очакванията им“, заявиха от веригата.Апликацията, която ще използва Intermarché, се казва Yuka. Тя работи като сканира баркода и след това оценява продукта въз основата на съставките и добавките. Според Yuka 95% от хората, които използват апликацията, са спрели да купуват продукти със спорни добавки в тях.Апликацията все още не може да се използва в България, но може да използвате kimbino.bg с подобна цел. Чрез сайта се проверяват брошурите с намаления и промоции на всички големи вериги в България. Повечето от веригите вече имат био секции, където продуктите със сигурност са без вредни хранителни добавки. Това важи, разбира се, и за плодовете и зеленчуците.  – още повече тази седмица има намаление на доста от прясно изпечения хляб.  близо 80% от доставчиците на плодове и зеленчуци са български, така че купувайки от тях, подпомагате и българската икономика. Тази седмица, например, веригата предлага зеле само за 0,59 ст. килограма. А пък в  има 25% намаление на всички био продукти.А и kimbino.bg е зелено и полезно – няма хартия, няма мастило и спестява пари. При това може да спестявате пари всеки ден. Които после да използвате в задаващия се Черен петък. Където заради постоянното облъчване всеки има затруднения да контролира бюджета си.", "date": "2019.09.29", "title": "Супермаркет премахва 140 хранителни добавки от продуктите си"}
{"url": "https://offnews.bg/zdrave/v-sasht-iztegliat-lekarstvo-za-kiselini-i-iazva-poradi-opasenia-che-p-712137.html", "text": "Поредна компания забрани продажбата на лекарство, предписвано при киселини в стомаха и на пациенти с язви, в контекста на мащабно международно разследване, което трябва да установи дали то може да доведе до рак.Американската CVS спря медикамента с търговско наименование \"Зантак\", поради опасенията в няколко страни за наличие на примеси в него и в други препарати със същото активно вещество - ранитидин, съобщи Би Би Си.Канада и Франция вече обявиха изтеглянето на \"Зантак\", в САЩ и Европейският съюз текат проверки.Здравните власти успокояват, че няма непосредствена заплаха, но съветват пациентите да се посъветват с лекар, който може да им предпише алтернативен медикамент с активно вещество, различно от ранитидин.ОпасениятаНа 13 септември и американската Агенция за контрол на храните и лекарствата (FDA), и Европейската агенция по лекарствата (EMA) публикуваха решенията си да проверят лекарствата, съдържащи ранитидин, за наличие на химичното съединение N-нитрозодиметиламин (NDMA) (също наричано диметилнитрозамин). NDMA е класифицирано като потенциален канцероген (вещество, което може да причини рак) на базата на тестове с животни.NDMA може да се се открие във водата и в храни, включително месо, млечни продукти и зеленчуци, но когато се консумира в малки количества, не може да увреди човешкото здраве, пишат от EMA.CVS уточняват, че спират продажбата на \"Зантак\" и продуктите, съдържащи ранитидин от предпазливост, а не заради изрично разпореждане на властите. FDA не препоръчва на пациентите да спрат приема на ранитидин засега, уточняват от компанията.По-рано компаниите Walgreens, Walmart и Rite Aid в САЩ също взеха подобни решения.Канада и Франция изтеглиха лекарствата от аптечните си мрежи. Редица други страни направиха същото. Фармацевтични компании също изтеглиха продукти, съдържащи NDMA.Sandoz, собственост на Novartis, съобщи пред Би Би Си, че изтегля от пазара няколко партиди с медикаменти, съдържащи ранитидин. Изтеглянето е факт или предстои в: Австралия, Австрия, Белгия, Канада, Хърватия, Чехия, Дания, Финландия, Германия, Унгария, Македония, Португалия, Словакия, Словения, Швеция, Швейцария и САЩ.Apotex също обяви, че изтегля таблетките си ранитидин от аптечната мрежа в САЩ.Съобщава се също, че производителят на оригиналното лекарство \"Зантак\" - GlaxoSmithKline - е спряла доставките на генеричните версии на лекарството и е изтеглила продуктите си от Индия и Хонконг.Здравните регулатори не призовават хората, приемащи ранитидин, да го спрат незабавно. FDA съветва те да потърсят лекаря си, който да им предпише алтернативен медикамент. Френските власти също подчертават, че няма \"остър\" риск и пациентите не бива да спират лекарството или да го връщат в аптеките.БългарияНа 17 септември Изпълнителната агенция по лекарствата съобщи, че Европейската агенция по лекарствата започва преглед на лекарствените продукти, съдържащи ранитидин, \"поради съмнение за възможна контаминация с нитрозамини в активните вещества, от които са произведени някои лекарствени продукти\".Съмнението произлиза от предоставени данни на частни лаборатории извън територията на ЕС - пишат от ИАЛ и наблягат, че  на ранитидин-съдържащи лекарствени продукти.\"Пациентите, които ги употребяват, могат да потърсят съвет по всички безпокоящи ги въпроси от техния лекар или фармацевт. Пациентите трябва също да имат предвид, че съществуват много други лекарствени продукти, които се използват за лечение на същите страдания като ранитидин, включително по-нови поколения лекарствени продукти. Трябва да се има предвид също потреблението на ранитидин вече десетки години без данни за вредно въздействие\", се казва още в съобщението на ИАЛ.Понастоящем в България се предлагат следните лекарствени продукти, съдържащи ранитидин:Ранитидин Софарма 150 мг филмирани таблетки;Ранитидин Софарма 300 мг филмирани таблетки;Ранитидин Софарма 20 мг/мл-2 мл, инжекционен разтвор;Ранитидин Акорд 150 мг филмирани таблетки;Ранитидин Акорд 300 мг филмирани таблетки.От 2010 г. досега в ИАЛ не са получавани съобщения за нежелани реакции, свързани с лекарствените продукти с ранитидин, уверяват от българската агенция.", "date": "2019.09.29", "title": "В САЩ изтеглят лекарство за киселини и язва поради опасения, че предизвиква рак. То се продава и в България"}
{"url": "https://offnews.bg/112/kola-na-semejstvo-politcai-zapalena-v-sofia-712141.html", "text": "Кола на семейство полицаи е била подпалена рано тази сутрин в София, съобщи Нова тв, в която репортер е синът на двамата служители от системата на МВР.Няма пострадали.Палежът е извършен около 5 часа. Автомобилът е бил паркиран пред блока на собствениците.Камера е заснела извършителят - едър мъж със скрито лице.Автомобил на семейството е бил запален и преди година и половина.„Първо чух свистене. После видях в тавана ми отблясъци от огъня. Погледнах през прозореца и видях, че колата ни гори. Това е втора кола в рамките на година и половина. Веднага изтичах и започнахме да гасим с малки пожарогасители, но това е нищо, не можеш да го локализираш. Единствено може да го спреш за момент и той лумва отново. Бяхме се обадили на пожарната. Много бързо дойдоха. Може би 5 минути им трябваше. И още 5 да го загасят, но щетите са доста сериозни”, коментира синът Кристиян Попов.Първият случай е от февруари миналата година. Според потърпевшите извършителят е един и същ.Досега семейството не е получавало заплахи.Сигнали са подадени в полицията и при двата случая. След първия – извършителят не е установен.", "date": "2019.09.29", "title": "Кола на семейство полицаи запалена в София"}
{"url": "https://offnews.bg/obshtestvo/sv-kiriak-prekaral-10-godini-v-bezmalvie-712105.html", "text": "Църквата почита днес преп. Кириак Отшелник. Той живял през четвъртия и в началото на петия век. Родил се в Коринт. Баща му бил свещеник, а местният епископ Петър – негов сродник.Още от ранни години епископът го поставил за четец в съборната църква. Жаден за духовен живот, на 18-годишна възраст Кириак се отправил за Йерусалим. След като се поклонил на Божия гроб и на всички други свети места, той постъпил в манастира на известен в онова време Божи човек на име Евстрогий, който му дал първите наставления в монашеския живот.След това Кириак отишъл при преподобни Евтимий Велики в палестниската пустиня. Той който го обучил в монашеските подвизи и го изпратил край реката Йордан при св. Герасим, около когото се били насъбрали много подвижници и по тоя начин се създала обширна обител. В тая обител Кириак престоял девет години.След смъртта на преподобни Герасим Кириак се върнал отново в светата обител на преподобни Евтимий, гдето прекарал десет години в безмълвие.След това сменял местата на подвижничеството си, като бягал от човешка слава. Подвизавал се в манастирите на св. Харитон, като слушал с възхищение разкази за него, за неговото прославено подвижничество и чудотворство.Св. Кириак се хранел понякога само със сурови треви. Проявявал голяма ревност за православната вяра. Изобличавал еретиците. За себе си казвал, че откакто станал монах, слънцето не го е виждало никога да яде, нито да се гневи някому.Според устава на св. Харитон, монасите яли само веднъж на ден, и то подир залез слънце.Преподобни Кириак Отшелник бил велико светило и един от стълбовете на Православието. Проявил се като учител на монасите, лечител на болните, благ утешител на скърбящите.Починал в 408 г. в един от манастирите на св. Харитон на 107 години.", "date": "2019.09.29", "title": "Св. Кириак прекарал 10 години в безмълвие"}
{"url": "https://offnews.bg/evropa/vatclav-klaus-mladshi-oglavi-evroskeptitcite-v-chehia-712107.html", "text": "Вацлав Клаус младши, син на бившия президент на Чехия Вацлав Клаус, беше избран за ръководител на ново евроскептично политическо движение на конгрес в Бърно, предаде информационна агенция ЧТК, цитирана от БНР .През юни Клаус сформира Трицветното движение на гражданите, национално консервативно антиевропейско обединение. По-рано той беше отстранен от либерално-консервативната партия \"Традиция, отговорност, просперитет\" заради направен от него паралел между принципите на защитата на данните на Европейския съюз и Холокоста.Клаус обяви, че се очаква в края на октомври партията да реши дали да участва в регионалните избори през 2020 г. и общите избори през 2021-ва. Най-новите проучвания на общественото мнение му отреждат около 3,5 процента подкрепа, недостатъчна за влизане в парламента.", "date": "2019.09.29", "title": "Вацлав Клаус младши оглави евроскептиците в Чехия"}
{"url": "https://offnews.bg/volejbol/prandi-za-otstranenite-igrachi-mogat-da-se-varnat-ako-pokazhat-kache-712109.html", "text": "- С отборите на Франция и на Словения тимът на България игра на това европейско първенство, а тези два състава заедно със съставите на Полша и Сърбия, ще си разпределят медалите. Защо тимът на България не е като тях и какво трябва да се направи?- По трудният въпрос е какво трябва да се направи? Трябва да се направи добър и хомогенен състав от играчи на високо ниво, с които да се работи по правилен начин месеци и може би сезони наред. А защо България не е като първите четири отбора на Европа? Мисля, че някои от тези отбори като техническо качество са на едно съвършено световно ниво.- През последните дни в България се коментира много за играчите, който вие изключихте от националния отбор. Предстои олимпийска квалификация, ще намерят ли място в състава състезателите, които бяха освободени?- Да, могат да се върнат, така както и други играчи, които не намериха място в списъка от 14 състезатели както за олимпийската квалификация във Варна, така и за европейското първенство. България ще се представи през януари догодина на олимпийската квалификация в Берлин с най-добрия отбор, който тогава може да бъде съставен.Следователно, тези играчи които покажат в месеците до тогава най-добри качества, ще бъдат повикани за участие в този последен олимпийски квалификационен турнир.- Този турнир дава само една квота, а конкуренцията ще е много силна. Как би трябвало да се подходи към него не само психологически с оглед на бъдещето?- Да, състезанието ще е много трудно, но от друга страна олимпийският волейболен турнир не е най-силният в света. Той e с представителен характер с цел участие на отбори от всички континенти. А Европа е най-силният континент заради големия брой на добри отбори и тя ще бъде ощетена, защото някои от тези отбори ще си останат вкъщи.Това е проблем, познат от години, но МОК държи на тази система и на олимпийските игри да участват малко отбори от висок ранг. Ние с отбора на България имахме голяма възможност за това през август във Варна, но за съжаление не успяхме в мача срещу Бразилия.Сега ще трябва да използваме тази допълнителна възможност, знаейки, че ще е много трудно, защото от 8 отбора един ще отиде в Токио. Трябва да се подготвим по най-добрия начин и да се сформира най-силния възможен и във форма състав за месец януари и после да положим усилия да спечелим всичките 5 мача.", "date": "2019.09.29", "title": "Пранди за отстранените играчи: Могат да се върнат, ако покажат качества"}
{"url": "https://offnews.bg/volejbol/polsha-razgromi-frantcia-za-bronza-na-evrovolej-2019-712131.html", "text": "Полша победи Франция с 3:0 (24, 22, 21) и се окичи с бронзовите медал на Европейското първенство по волейбол за мъже.В зала \"АкорХотелс Арена\" в Париж поляците бяха категорични и лишиха домакините от отличие пред родна публика.Най-резултатен за победителите стана кубинецът с полски паспорт Вилфредо Леон с 18 точки, докато звездата на Франция Ървин Н’Гапет бе най-полезен за „петлите” също с 18 точки.Полша печели за трети път в своята история бронзов медал от Европейско първенство (1967, 2011) и подобрява десетото си място от предишния шампионат на Стария континент, когато бе и домакин.Франция също за трети път остава в подножието на медалите (1979, 1997), но подобрява деветата си позиция от преди две години.", "date": "2019.09.29", "title": "Полша разгроми Франция за бронза на Евроволей 2019"}
{"url": "https://offnews.bg/futbol/sektor-b-ne-e-vav-vojna-s-rakovodstvoto-na-levski-712112.html", "text": "Феновете на Левски са категорични, че нямат вина за грозните сцени, които се разиграха по време на двубоя за Купата на България със Спартак. \"Сините\" отнесоха и наказание да поемат щетите на стадиона в Балчик.\"Така ли ще продължаваме всеки мач?\", е попитал изпълнителният директор Павел Колев тарторите на Сектор \"Б\", твърдят колегите ни от \"Меридиан Мач\".Те са отвърнали, че този инцидент не е част от война срещу ръководството. Според тях, преди срещата от агитката на Спартак са изпратили куп заплахи, че привържениците на Левски нямало да си изкарат добре в сряда.Дори са приканвали за организиран бой. Според запознати още в четвъртък е имало и среща с управата, на която са присъствали и представители на НКП.", "date": "2019.09.29", "title": "Сектор Б не е във война с ръководството на Левски"}
{"url": "https://offnews.bg/futbol/malkata-kriza-v-beroe-ne-zabluzhdava-liupko-petrovich-712110.html", "text": "Треньорът на ЦСКА Люпко Петрович очаква тежък мач срещу Берое. Специалистът не се подвежда по лошите резултати на старозагорци в последно време.Двата отбора ще се изправят един срещу друг тази вечер от 20:30 часа.\"Берое има много добри играчи и много добър треньор. Малката им криза не ни заблуждава, те са сериозен състав. Берое ще започне отново да побеждава, това е въпрос на време.Качествата си ги имат, не са изчезнали. Това е отбор, който може да победи всеки и вече го е показвал. Ще се получи здрав мач, но ние трябва да спечелим, за да стоим близо до челото.Нямаме избор, така да се каже. Сигурен съм, че феновете отново ще напълнят сектора за гости и ще се чувстваме като домакини\", коментира Петрович.Той отговори и на въпрос за причините поради които португалецът Нуно Томаш е извън групата. Той не е играл от мача със Зоря Луганск (1:1).\"При мен играят най-добрите и тези, които показват най-добро лице в тренировките. Това е отговорът ми - кратък и ясен. Който работи на ниво, той получава шансове\", каза Петрович пред \"Тема Спорт\".", "date": "2019.09.29", "title": "Малката криза в Берое не заблуждава Люпко Петрович"}
{"url": "https://offnews.bg/zdrave/prof-d-r-borislav-georgiev-profilaktikata-za-zdravo-sartce-triabva-d-712065.html", "text": "29 септември е обявен за Световен ден на сърцето и се отбелязва в цял свят по инициатива на Световната кардиологична асоциация. В интервю за OFFNews, един от най-добрите кардиолози у нас, проф. Борислав Георгиев (Национална кардиологична болница), пояснява какво представлява профилактиката за здраво сърце и какви правила трябва да спазват хората със сърдечносъдови заболявания. Проф. Георгиев, наред с присъдените научни степени и признатото Ви авторство на „15-то Откритие на Република България\", Вие спечелихте и една също толкова важна титла от Вашите пациенти, а именно Най-добър лекар. Трудно ли се печели пациентското доверие и какво означава за Вас това признание?Посветил съм целия си живот на медицината и по-конкретно в две направления. Едното е свързано с лечебно-диагностичната работа, а другото - с преподавателската. Моята страст е медицината и не мога да изоставя клиничната работа за сметка на научната и преподавателската. Голямото ми желание винаги е било да помагам на пациентите, като първата ми и основна цел е да не навредя. Затова и не се стремя да въвеждам свръхнови подходи в терапията, които още на експериментален етап. Пациентът трябва да получи най-доброто. А най-доброто се получава, когато лекарят непрекъснато следи новостите и чете. Аз не само чета и следя, но и пиша. Издаваме много книги, основни документи, анализи и всичко, свързано с клиничната практика. И от тази гледна точка, винаги ми е било много приятно, когато пациент, когото съм прегледал и на когото е назначена терапия се появи след 5-6 години и ми каже, че се е чувствал много добре през това време.Как бихте коментирали случаите с излишни манипулации и честа смяна на терапия?На много места лекарите се стремят пациентите да ходят веднъж на 3 месеца. Смяната на терапия неиндицирано е лоша практика. Но няма коректив, инстанция, която да може да каже това не е правилно. Мой основен принцип е, че ако пациентът се чувства добре и контролираме всичките му здравни параметри, терапията не трябва да се сменя. Нашата основна цел е да подобрим качеството на живот и да го удължим. Да намалим инфарктите и инсултите с адекватно лечение, безопасни методи и профилактика.В болницата, в която работя екипът е много голям и проблемните случаи винаги се обсъждат. Има научна и медицинска конкуренция в добрия смисъл на думата, да се предложи най-доброто, а не най-модерното, защото то невинаги е най-добро или да се направи нещо само, защото ние сме решили, че е правилно. Когато има коректив, това е истинското обучение. Обучаваме младите колеги, не като им казваме какво трябва да се направи, а ги оставяме сами да стигнат до този извод и да видят резултатите от правилното лечение. Ние ежедневно правим уникални процедури и чудеса, но не обичаме да се показваме. Медицината не трябва да се рекламира.Знае ли българинът как да пази сърцето си и какво място заема България в лечението и профилактиката на сърдечно-съдовите заболявания?В контекста на профилактиката не сме никак добре, защото дълги години тя се неглижира. Профилактиката е един много добър подход в медицината, но с дългосрочен ефект. В България се рекламират подходи, които са спасили един човек, а не се говори за профилактиката, която ще спаси десетки. Не бива да се прави това, което пациентът иска на всяка цена, а това, от което той има реална необходимост.Българинът е само теоретически запознат с профилактиката. Знае, че има високо кръвно и то трябва да се контролира, знае, че има холестерол, който също трябва да се контролира, но не знае до какви стойности, с какво и как.Профилактиката не е само хранене и физическа активност. Тя е и контрол на артериалното налягане. То трябва да е в границите на нормата. Последните тенденции при младите хора са границите да са 130, 120/80.Зачестяват ли и „подмладяват“ ли се инфарктите и инсултите?Това е една грешна стратегия, че се подмладяват инфарктите, защото населението застарява, съответно по-голям е делът на хората с инфаркти, които са в по-напреднала възраст. Наистина има едно относително подмладяване, защото и по-млади започват да страдат от инфаркт. Това са хора, които не са си направили профилактика. Ако се направи анализ на тези млади хора ще се установи, че те имат неоткрит диабет, висок холестерол, неконтролирана хипертония. Подмладява се дотолкова, колкото храненето, обездвижването, стреса имат отношение към по-младите да се развие по-рано атеросклероза.Необходимо е още от училище да се възпитава личната отговорност към здравето. Отново анализи сочат, че хора с висше образование имат по-добро отношение към здравето си, отколкото останалите. Колкото повече един човек се обучава, че сам трябва да се грижи за своето здраве, толкова повече той ще се вглежда и ще може рано да установят някои болести, а не да се появи при нас в най-късните фази на болестта, когато вече не можем да помогнем, а можем само леко да удължим живота. Например, в случай на фамилна дислипидемия, лечението започне много рано, още на 20-годишна възраст, и то ще отсрочи много инфаркта. Ако тази дислипидимия не се лекува, инфрактът ще настъпи на около 40-годишна възраст. Колкото по-рано започне лечението, толкова по-рано ще има ефект и ще се удължи живота.Сърдечносъдовата болест се увеличава много в онези държави, в които има висок дял на затлъстяване, висок дял на диабет. Държави, които имат неправилно хранене, нямат физическа активност. Но в България инфарктите и инсултите се появяват предимно в напреднала възраст.Какви правила трябва да спазват пациентите, след прекаран инфаркт, за да имат дълъг и качествен живот?Сърдечносъдовите заболявания не са инфекциозни заболявания, които се излекуват веднъж и след това не се нуждаят от терапия. Всички болести се нуждаят от лечение до края на живота. Много често пациенти ми задават въпроса: Тези статини докога ще ги пия? Ще ги пие до края на живота. Както един хипертоник си взима лекарствата до живот и си следи кръвното.Има ли неоптимален прием на медикаменти по време на профилактиката и лечението и по каква причина?Проблемът за комбинираната терапия го дискутираме от 1994г. От последната една година се препоръчва при хапчетата за кръвно няколко медикамента да са обединени в една таблетка. Така пациентът има усещането, че пие по-малко лекарства. Два медикамента в една таблетка има и за холестерола. Ако пациент, вместо 6 хапчета на ден, изпие 2, има по-голяма вероятност да се придържа към терапията, защото всеки човек, който започва да пие много хапчета, бавно и постепенно ги намалява сам и накрая идва при нас с усложнения. Пациентите трябва да спазват медикаментозния режим, който е назначен от лекар и трябва да знае какви стойности трябва да постигне на кръвно, холестерол и т.н.Тютюнопушенето и алкохолът са всепризнати врагове на здравото сърце. Но какво е влиянието на храненето? Не се ли подценява неговата роля още от ранна детска възраст?Имаме голям проблем с храненето. България е страна, която произвежда много хубави храни, много хубави плодове и зеленчуци, а се консумират храни, които водят до затлъстяване. Профилактиката трябва да започне от детска възраст със здравословно хранене и физическа активност.Детето трябва да се научи да не яде солено и мазно, сандвичи, фаст фууд. За да се избегне затлъстяването, което повишава риска от ранен диабет и ранна изява на атеросклероза. Младите хора също трябва да бъдат много добре информирани.Една от големите вреди в нашето хранене е солта. Храната не трябва да се осолява обилно, да не се досоляват ястията, сиренето да се обезсолява и пр. Солта не бива да се използва за промяна на вкуса, за тази цел има подправки. Опитът ми показва, че за около една година могат да се променят хранителните навици. Напълно безсолното хранене също е вредно, но в хляба, колбасите и останалите храни има сол, която е напълно достатъчна да покрие нуждите на организма. Солта лесно се ограничава, ако човек има желание и постепенно променя навиците си. Алкохолът обаче предизвиква привикване. Ако човек пие една чаша вино, това не е опасно и той не е алкохолик. Ако приема по-големи количества и е привикнал, той вече е пристрастен.Същото се отнася и за тютюнопушенето. Много са направленията, в които то предизвиква привикване, затова и подходите за спирането му са различни. Големи европейски анализи показват, че от всички пушещи болни със сърдечносъдови заболявания, само 20 % остават непушачи. Наред с методите за намаляване пристрастеността към никотина, известни досега, има и нов подходи - негорящи цигари. Резултатите показват, че при преминаване от горящи към негорящи цигари, много от хората спират да пушат. Най-големият проблем на тютюнопушенето е димът. Той не само вреди на пациента, но и на околната среда.Много млади хора, в желанието си за бързи резултати, прибягват до крайни диети, силно изтощение във фитнеса, съмнителни добавки и енергийни напитки. Как този ритъм се отразява на младото сърце?Фитнесът не е физическа активност. Физическата активност е колоезденето, кросът, ходенето в природата. Всеки човек трябва да се движи интензивно поне 30 минути на ден. Не фитнесът е този, който ще натовари организма.Всеки смъртен случай при тежко натоварване, означава, че този човек не знае здравословния си статус. Един човек не трябва да изтича 40 км изведнъж. Той може бавно и постепенно за една година да стигне до тази дистанция.Крайностите в храненето – от обилно хранене с много калории до пълен глад също вредят на сърцето. Някои хора смятат, че като пият лекарства или добавки за отслабване и могат да си позволят да се хранят безразборно. Типичен пример е човек с висок холестерол, който приема медикамент за холестерол и продължава да приема високохолесторолови храни. Няма как да има добър резултат. Хората трябва да са отговорни и съпричастни към здравето си.На прага на есенно-зимния период, какви са Вашите препоръки към пациентите със здравословни проблеми? Студът провокира ли нестабилност при пациенти с коронарна болест?Има много доказателства, че при преминаването от топло към студено може да повиши честотата на острите коронарни симптоми. Това обаче е много валидно за случаите, когато има инфекциозен компонент. При грипна епидемия и пневмонии е най-висока смъртността при хората със сърдечносъдови заболявания. Всички пациенти с вродени сърдечни малформации, със сърдечна недостатъчност, след прекаран инфаркт се препоръчва ваксинация. Грипната ваксина е изключително важна. Тя няма да намали 100% болестността от грип, но тя ще направи грипната инфекция по-лека при някои хора, а други няма да се разболеят въобще.През този преходен период, най-важното е хипертониците да следят кръвното налягане и ако то започне да се повишава, защото през лятото се понижава, да се увеличи дозата на медикаментите им. И да се ваксинират. За целта да се обърнат към общопрактикуващите лекари. Общопрактикуващият лекар трябва да е приятелят, до който пациентите да се допитват. И не само възрастните, но и младите.Две трябва да бъдат направленията ни – старческата възраст, защото за нея малко се говори, а тя се увеличава и второто е профилактиката на младите.", "date": "2019.09.29", "title": "Проф. д-р Борислав Георгиев: Профилактиката за здраво сърце трябва да започне още от детска възраст"}
{"url": "https://offnews.bg/politika/kt-podkrepa-za-kandidata-na-gerb-v-pazardzhik-deen-menidzhar-chesten-712117.html", "text": "Регионалният съюз на КТ „Подкрепа” в Пазарджик застана зад кандидатурата на инж. Иван Панайотов от ГЕРБ за кмет на града, съобщава пресслужбата на бойкоборисовата партия. От ГЕРБ уточняват и че синдикатът подкрепя и листата за общински съветници на голямата управляваща партия в Пазарджик с аргументите, че е \"съставена от професионалисти и ръководители с широк кръг специалности, коалиционни партньори, както и представители на различни гилдии от гражданската квота\".", "date": "2019.09.29", "title": "КТ Подкрепа за кандидата на ГЕРБ в Пазарджик: Деен мениджър, честен ръководител"}
{"url": "https://offnews.bg/obshtestvo/filchev-ako-ne-beshe-borisov-tcvetanov-i-sega-shteshe-da-mesti-giric-712118.html", "text": "Ако не беше Борисов, Цветан Цветанов и сега щеше да мести гиричките в някой физкултурен салон. Иначе Цветанов се разви и израсна, създал е център за евроатлантически анализи, а някои смятат, че е по-добре да направи физкултурен център. Това каза пред БНТ бившият главен прокурор Никола Филчев.В анализа си за прехода бившият главен прокурор каза, че идеологията, икономическият либерализъм на Иван Костов, който се свежда до това да оставим всичко на пазарната икономика, да няма правила, „това се провали”.Според бившия главен прокурор решението за условно предсрочно освобождаване на Джок Полфрийман е необосновано и е взето от незаконен състав.Филчев посочи, че съдия Калин Калпакчиев е бил отличен като “Човек на годината” от Български хелзинкски комитет, а Джок Полфрийман е бил номиниран в категорията.Бившият главен прокурор смята, че изводът, че Джок Полфрийман се е поправил, е “необоснован”.Той даде положителна оценка за мандата на Сотир Цацаров.", "date": "2019.09.29", "title": "Филчев: Ако не беше Борисов, Цветанов и сега щеше да мести гирички във физкултурен салон"}
{"url": "https://offnews.bg/112/mladezhi-zaginaha-pri-katastrofi-vav-varna-i-plovdiv-712111.html", "text": "Тежки катастрофи отнеха живота на младежи край Варна и в Пловдив снощи.Около 21,20 часа, на пътя Аксаково - Игнатиево, на около 2 км преди Игнатиево, е възникнало ПТП. 20-годишна водачка на автомобил \"Ауди\", по време на движението си, губи контрол над МПС и се блъска в крайпътно дърво, съобщават от варненската полиция.Вследствие на инцидента жената и нейната спътничка (21 г.) са отведени и настанени в болнично заведение, където по-късно 21-годишната жена е починала. Водачката остава за наблюдение в Реанимацията на МБАЛ \"Св. Анна\" със съчетана травма. Изясняват се причините и обстоятелствата около случая. Също тежък пътен инцидент отне живота на 19-годишно момче в Пловдив.Лек автомобил, управляван от младеж без книжка, се е блъснал снощи в стълб между булевардите „Марица“ и „Източен“. Инцидентът е станал около 2 часа след полунощ.С колата се придвижвали три 19-годишни момчета. Единият пътник е загинал на място. Другият и шофьорът са в болница.Извършен е оглед на място. Взета е кръвна проба на неправоспособния водач.", "date": "2019.09.29", "title": "Младежи загинаха при катастрофи във Варна и Пловдив"}
{"url": "https://offnews.bg/zdrave/sabrahte-li-kapachki-dnes-shte-se-predavat-na-ploshtad-batenberg-712108.html", "text": "София се присъединява към поредното издание на благотворителната инициатива „Капачки за бъдеще“. Пунктът за капачки ще бъде открит между 9 и 17 часа на паркинга на площад \"Батенберг\" срещу Националната художествена галерия.Вчера доброволци от 14 града се включиха в кампанията. За по-малко от 2 години по тази инициатива са били рециклирани близо 140 тона капачки. Със събраните средства са закупени 12 кувьоза, дарени на общински болници.", "date": "2019.09.29", "title": "Събрахте ли капачки? Днес ще се предават на площад Батенберг"}
{"url": "https://offnews.bg/kultura/prevarnaha-rechta-na-malkata-greta-v-det-metal-parche-video-712115.html", "text": "Речта на младата активистка за борба с климатичните промени Грета Тунберг пред ООН бе трансформирана в дет метъл парче.Новият хит е дело на барабаниста Джон Мередит и се е получил много добре.Вижте видеото:", "date": "2019.09.29", "title": "Превърнаха речта на малката Грета в дет метъл парче (видео)"}
{"url": "https://offnews.bg/tenis/adrian-andreev-se-klasira-za-finala-na-turnira-v-harlingen-712113.html", "text": "Младата ни надежда в тениса Адриан Андреев направи нов силен мач на ITF турнира в Харлинген, щата Тексас (САЩ) и победи Алекс Рибаков след 6:3, 6:1, класирайки се за финала на надпреварата.Българинът, който започна турнира от квалификациите, записа шеста поредна двусетова победа, след три пробива в първата и втората част.Срещата приключи за 1 час и 17 минути, а на финала нашенецът ще срещне американеца Говинд Нанда, който е 708-и в световната ранглиста. Той победи в другия 1/2-финал германеца Тимо Щодер след 6:4, 6:2.До момента Адриан заработи 12 точки за световната ранглиста, посочват от Българската федерация по тенис.", "date": "2019.09.29", "title": "Адриан Андреев се класира за финала на турнира в Харлинген"}
{"url": "https://offnews.bg/bojni/antani-dzhoshua-shte-e-veliko-ako-se-bia-s-tajsan-fiuri-na-uembli-712121.html", "text": "Бившият световен шампион в тежката категория на професионалния бокс Антъни Джошуа с удоволствие някой ден би се изправил срещу Тайсън Фюри. Британецът има желание да се бие с всяко голямо име в спорта, включително и с шампиона на WBC Дионтей Уайлдър.Преди да се случи това, обаче, пред Джошуа стои нелекото предизвикателство да победи в реванша шампиона на WBA (супер), WBO, IBF и IBO Анди Руис младши на 7 декември в Саудитска Арабия.Мексиканецът шокира Антъни на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси.\"Често променям мнението си, но в момента бих искал двубой с Фюри на стадион 'Уембли'. Двамата най-добри боксьори във Великобритания. Това ще е голямо събитие.Да, на 100% ще се бия с Фюри и Дионтей Уайлдър. Това е все едно да питаш един футболен отбор дали ще играе с противников такъв. Разбира се.Ние сме в една и съща дивизия, в една и съща ера. Трябва да се бием помежду си. Всички сме големи имена в тежката категория, така че това ще са големи събития.Все пак следващият ми съперник е Анди Руис младши. Списъкът е дълъг, има толкова много боксьори, с които бих искал да се бия.Това е моето пътешествие. Имах много върхове и падения, от аматьорите до професионалистите. По пътя натрупах опит, който ме доведе до този момент в моя живот\", каза Джошуа.", "date": "2019.09.29", "title": "Антъни Джошуа: Ще е велико, ако се бия с Тайсън Фюри на Уембли"}
{"url": "https://offnews.bg/kultura/izdahna-meksikanskiat-printc-na-pesenta-hose-hose-si-otide-na-71-g-712138.html", "text": "Известният като \"Принцът на песента\" мексикански изпълнител  почина на 71 години, съобщи Би Би Си.Министърът на културата в страната потвърди кончината му в събота, определяйки го като един от най-обичаните гласове в Мексико.Кариерата на Хосе Хосе се простира в пет десетилетия, през които той получава няколко номинации за \"Грами\".Хосе Хосе издъхва в болница в Южна Флорида, САЩ, от рак на панкреаса.Той е певец, автор на песни и актьор. Истинското му име е Хосе Ромуло Соса Ортис. Оглавява латиноамерикански музикални класации през 70-те години с песни като El Triste. По-големият успех идва през следващото десетилетие, а Secrets (1983) е сред най-популярните му албуми.", "date": "2019.09.29", "title": "Издъхна мексиканският Принц на песента: Хосе Хосе си отиде на 71 г."}
{"url": "https://offnews.bg/politika/fandakova-otkri-kampaniata-si-v-denia-na-sartceto-s-cherno-biala-snimk-712122.html", "text": "\"Променяме града не с думи, а с работа. За София!\" е мотото на кандидата за нов мандат като кмет на столицата Йорданка Фандъкова, номинираните за съветници и районни кметове от ГЕРБ/СДС. За София трябва да се работи със сърце, затова откриваме кампанията в Деня на сърцето днес, обяви водещият на сцената преди да покани на нея Фандъкова. \"Много стилно, добро решение\", коментираха предизборния плакат с черно-бяла снимка граждани, дошли пред зала 6 на НДК да подкрепят избранниците си. Всички казват, че тези избори за кмет на София ще са различни, защото са голямата битка за власт. Не! Не това е залогът! Знам, че много политически инженери се опитват да подменят играта. Знам, че сигурно им е важно. Само че аз няма да съм и никога не съм била част от това, заяви в началото на словото си за откриване на кампанията Фандъкова. Заставам пред всички с лицето и биографията си. Както някой написа със „скучната“ ми биография. Да, в днешно време е скучно да си последователен, но съм такава. Не пренаписвам големи периоди от живота си, не ги подменям, не ги крия, както е модерно. Не давам неизпълними обещания, каза още тя. Преди няколко месеца ? Каква беше София преди 10 години? Започнахме работа в един спрял град, който преминаваше от криза в криза.София беше обградена от хиляди бали боклук, чийто мирис задушаваше половината град. 40-годишните червени Икаруси бяха столичният градски транспорт, а метрото беше 9 км от центъра до „Обеля“. Детските градини и части от Борисовата градина се заменяха срещу панелни апартаменти, а парковете дори не се косяха.  Радвам се, че днес никой не помни София такава. Защото е различна.Припомням го, защото в управлението на един град това къде си, зависи от това откъде си тръгнал. Няма да изброявам какво направихме. Днес е важно какво предлагам да направим – това са конкретни проекти, със срокове и свършена работа, и най-вече, с ясни цели. ПриоритетиИзвеждам като приоритет работата в кварталите. Това означава квартални улици, тротоари и осветление. Често ме питат, защо едва сега – защото първо трябваше да направим големите улици и булеварди.Следваща задача – система на довеждащ транспорт – изцяло електрически автобуси от квартала до спирки на метрото. Защо сега – защото първо трябваше да модернизираме градския транспорт.Предлагам цялостна програма за изграждане на паркинги – буферни, на спирки на метрото и квартални, защото подреждането на паркирането в кварталите е една от най-спешните задачи.Трябва да намалим транзитния трафик през града – а това значи да завършим вътрешните рингове и Околовръстния път – готови сме с плановете.Метрото – много се гордея с този проект, въпреки всички, които се опитват да го омаловажат или искат неговото спиране. Не само, че не го спираме, а сме готови с разширенията към „Слатина“, „Левски“, „Люлин“ и Южната дъга. Трябва да проектираме и разширенията към „Илиянци“ и Студентски град.Втората голяма цел – по-здравословна среда. Настоявам парламентът да приеме предложението ми за инкриминиране на горенето на отпадъци.Спираме колите, които нямат работеща система за очистване и затова ще разработим нов механизъм за сигнали и контрол. Готови сме с проекти за 8 нови парка и с вдъхновяващия проект за Зеления ринг – линеен парк с велоалеи по старата жп линия.Има две конкретни теми, по които сме длъжници - Витоша и Борисова градина. Предлагам конкретни решения за по-добър достъп до планината и възстановяване на Княжевския и Драгалевския лифт - със или без съдействието на собствениците. Вече ясно им го казах. Къпалнята „Мария Луиза“ и Летният театър са двата най-знакови обекта, които трябва и вече можем да върнем на софиянци. Както успяхме да върнем терена, на който изградихме парк „Възраждане - първият от десетилетия нов парк.Един от моите лични приоритети е създаването на повече условия за спорт. Готови сме с проекти за 5 нови спортни зали в кварталите и 6 ученически спортни зали, които ще са отворени извън учебно време. Разбира се, София се нуждае от нов национален стадион и ще предложим терен, който да е максимално удобен. Подготвяме проект с нови възможности за спорт на Панчаревското езеро, а от догодина София ще има и първият общински аквапарк.Третата голяма цел – просперираща София, с по-големи възможности за професионално развитие, добри доходи и успешен бизнес. Днес всички говорят за северните територии. Факт е, те вече се виждат. С инфраструктурата, която изграждаме – Северна скоростна тангента и Западната дъга - те станаха новата посока за развитие на София.Можем да привлечем стратегически инвеститори, да създадем още 4 технологични индустриални зони. Вярвам, че бъдещето на София е във високите технологии. Затова предлагаме и училищен кампус, в който престижни международни училища и университети да отворят филиали. Догодина ще започнем изграждането на първия Център за Съвременно изкуство – той ще е истински дом на съвременните творци. Трябва да изградим две нови концертни зали, това е ясен ангажимент.Категорично продължаваме с разкриването на археологическото наследство - проектите за „Св. Неделя“ и църквата „Св. Спас“ са големи задачи, с които трябва да се справим по най-добрия начин, защото представят сърцето на града ни.Реставрирането на сградите-паметници на културата е задача, за която работим - и с промени в Закона за културното наследство, и със специална програма на общината. Спасихме къщата на Яворов за града.Петата голяма цел – повече ред, контрол и ясни правила.Да, на първо място електронни услуги и използване на новите технологии. Нужна е реформа в административните услуги – бързина и удобство за гражданите и бизнеса.Опитът ни показа, че трябва ефективен и строг контрол при строителството.От една страна, при строителство на публични обекти – за това настоявам строители, проектанти и надзор да носят и професионална отговорност при некачествена работа. И щом искат да работят с публични средства, да залагат и името си, и възможността изобщо да работят.Предлагам София да има ясни стандарти за всички елементи, които се поставят в града.По отношение на строителството в града – подготвяме серия от законодателни промени за ограничаване на застрояването в жилищните квартали и за защита на зелените площи. Цели се постигат само с ясна посока, с решителност, постоянство и съмишленици. Благодарна съм на всички софиянци, с които сме съмишленици в голямата цел – развитието на София като модерен, подреден, европейски град. Благодарна съм за подкрепата, за открития диалог, за гражданското участие и за критичните мнения, каза още Фандъкова. ", "date": "2019.09.29", "title": "Фандъкова откри кампанията си в деня на сърцето с черно-бяла снимка (видео)"}
{"url": "https://offnews.bg/sviat/sblasatci-pozhari-i-zaginal-v-pretapkan-bezhanski-lager-na-ostrov-les-712144.html", "text": "Протестиращи мигранти запалиха пожари във и пред претъпкан бежански лагер на гръцкия остров Лесбос, настоявайки да бъдат прехвърлени в континентална Гърция, пише Еkathimerini.Един човек е загинал, по информация от полицията, цитирана от \"Ройтерс\". Бежанци влезли в сблъсък с полицаи, когато гъстият дим започнал да се издига над центъра \"Мория\", в който живеят около 12 000 души при капацитет за 3000, а пожарникарите се борели с пламъците.Полицията съобщава за едно обгорено тяло е било откарано в болницата в столицата Митилини за идентификация. Има непотвърдена информация за още един загинал в пожара.Изпратени са полицейски подкрепления, за да овладеят ситуацията.Мигрантските потоци към Гърция се увеличиха напоследък, макар че не са достигнали историческите си нива от 2015 г., когато повече от 800 000 души влязоха в страната.", "date": "2019.09.29", "title": "Сблъсъци, пожари и загинал в претъпкан бежански лагер на остров Лесбос"}
{"url": "https://offnews.bg/futbol/ostrieto-na-levski-otnovo-poluchi-povikvatelna-za-kiurasao-712120.html", "text": "Нападателят на Левски Найджъл Робърта отново попадна в списъка на националния отбор на Кюрасао. През лятото холандецът избра да защитава цветовете на страната, в която е роден баща му.Роберта бе повикан за двубоите от Лигата на нациите на КОНКАКАФ срещу Хаити. Първият мач бе спечелен с 1:0 у дома, а вторият завърши 1:1.И в двете срещи Найджъл бе на скамейката, но така и не направи официален дебют. Сега той е в разширения състав за гостуването на Панама в приятелска среща на 10 октомври, както и за визитата на Коста Рика на 14 октомври от Лигата на нациите на КОНКАКАФ.Снощи Робърта отбеляза своето шесто попадение с екипа на Левски от началото на сезона в Ефбет Лига. Нападателят се разписа в 27-ата минута на срещата между \"сините\" и Ботев Враца (3:1).В класирането на голмайсторите за родното първенство, Найджъл заема 5-ото място. С 6 гола са и неговият съотборник Станислав Иванов и нападателят на Лудогорец Клаудиу Кешерю. Едноличен лидер към момента е футболистът на Етър Даниел Младенов с 8 попадения.", "date": "2019.09.29", "title": "Острието на Левски отново получи повиквателна за Кюрасао"}
{"url": "https://offnews.bg/volejbol/sarbia-e-volejbolniat-kral-na-evropa-712147.html", "text": "Волейболистите на Сърбия триумфираха за трети път в своята история с европейската титла, след като надиграха Словения във финала в Париж с 3:1 гейма (-19, 16, 18, 20).Любопитното е, че европейската титла при дамите също отиде у западните ни съседи, които без преувеличение може да бъдат наречени волейболният крал на Европа.Първият гейм отиде на сметката на словенците, които започнаха много вдъхновено и записаха пет блокади срещу една за съперника, а това се оказа ключово по пътя към успеха в откриващата част.След това обаче възпитаниците на селекционера Слободан Ковач се окопитиха и не оставиха шансове на сърцатите играчи на Алберто Джулиани, които и се поумориха, печелейки последователно на 16, 18 и 20 точки.За победителите най-резултатен беше диагоналът Александър Атанасиевич с 22 точки (17 от атака, 4 от блокада и 1 от сервис), а с 20 за успеха допринесе Уруш Ковачевич. За словенците Клемен Чебул се отчете с 15, а Ален Пайенк добави 12, но те се оказаха крайно недостатъчни за нещо повече от почетна загуба.Сърбия стана европейски шампион за трети път в своята история – 2001 (под името Югославия) и 2011 година, като побеждава на два пъти в спора за титлата Италия. Словения отново не успя да се качи на европейския връх, след като през 2015 отборът отстъпи във финала на Франция.", "date": "2019.09.29", "title": "Сърбия е волейболният крал на Европа"}
{"url": "https://offnews.bg/politika/podadohme-raka-na-makedonia-i-biahme-izlagani-ne-sam-optimist-che-ba-712145.html", "text": "С критична публикация и песимистична прогноза относно решението за начало за преговори за членство на Северна Македония и Албания в ЕС излезе днес вицепремиерът и министър на отбраната Красимир Каракачанов. В коментара си в официалната си страница във Фейсбук той пише директно, че България е подала ръка на Македония, но е била излъгана. Дава да се разбере, че очаква официалната позиция на страната ни да е \"против\" начало на преговори, което би ги блокирало. По-късно днес пред Нова тв той казва, че евентуална подкрепа от страна на България би означавала напускане на ВМРО на кабинета.Ето пълния текст на публикацията на Красимир Каракачанов:", "date": "2019.09.29", "title": "Подадохме ръка на Македония и бяхме излъгани. Не съм оптимист, че България може да я подкрепи за членство в ЕС"}
{"url": "https://offnews.bg/evropa/sebastian-kurtc-chaka-nov-mandat-da-upravliava-avstria-712119.html", "text": "Днес в Австрия се провеждат предсрочни парламентарни избори, а социологическите изследвания показват, че най-много гласове - около 33 %. ще получи дясната Австрийска народна партия на бившия канцлер Себастиан Курц. Той се оттегли след безпрецедентен скандал за финансирането на съуправляващата крайнодясна „Партия на свободата“. Национал-консервативното правителство на Себастиан Курц бе принудено да се оттегли и да свика нови избори. Второто място в повечето политически сондажи е за социалдемократите, чийто лидер за първи път е жена - Памела Ренди-Вагнер. Те се очаква да съберат около 23%. И на трето място е крайнодясна Партия на свободата на Норберт Хофер.Очертава се нито една политическите формация да не спечели мнозинство, което означава, че и следващото правителството на Австрия ще бъде коалиционно. Сценариите в Австрия са няколко, но сред най-очакваните са повторна коалиция между формацията на Курц и Австрийската партия на свободата или връщането към модела - центристи-социалдемократи. Не е изключено и формиране на правителство на малцинството. Има вариант и да се тръгне към нови избори, ако не бъде съставен жизнеспособен кабинет.Първите резултати се очакват веднага след края на изборния ден.", "date": "2019.09.29", "title": "Себастиан Курц чака нов мандат да управлява Австрия"}
{"url": "https://offnews.bg/futbol/tcska-dopusna-istoricheska-zaguba-v-stara-zagora-ludogoretc-izmesti-l-712146.html", "text": "ЦСКА допусна първа загуба от Берое в Стара Загора от далечната 1990 година насам, след като отстъпи с 1:2 в среща от 11-ия кръг на Ефбет Лига.Ибрахима Конте в (31') и Рубен Бригидо в (78') бяха точни за домакините. С вина за двете попадения е вратарят на \"червените\" Густаво Бусато, който можеше да се намеси много по-добре.В продължението \"армейците\" върнаха едно попадение, благодарение на нападателя Али Соу, но до края нямаше време за повече.Така старозагорци постигнаха едва втори успех над ЦСКА през новия век. Последният датираше от пролетта на 2015 година, когато Берое спечели с 1:0 на \"Българска армия\".Берое: Перниш, Бандаловски, Алкан, Генев (66-Ангелов), Василев, Охене, Цветков, Вандерсон (61-Бригидо), Минчев, Конте, Йосипович (75-Камбуров)Треньор: Александър ТомашЦСКА: Бусато, Турицов (55-Отабор), Албентоса, Занев, Мазику, Малинов, Бикел, Кери (76-Давидов), Тиаго, Евандро (61-Уот), СоуТреньор: Люпко ПетровичЛудогорец пък измести Левски и се върна на върха в класирането, след като победи с минималното 1:0 Дунав на градския стадион в Русе.Разградчани не изиграха най-блестящия си двубой, но все пак стигнаха до важните три точки. Единственото попадение бе дело на Клаудиу Кешерю в средата на първата част.", "date": "2019.09.29", "title": "ЦСКА допусна историческа загуба в Стара Загора, Лудогорец измести Левски от върха"}
{"url": "https://offnews.bg/istoria/dramata-na-vtorata-svetovna-vojna-po-epic-drama-711910.html", "text": "На 1 септември 1939 г. Адолф Хитлер нахлува в Полша и започва Втората световна война. За да отбележи 80-тата годишнина от събитието,  излъчва поредици, посветени на войната, чието действие се развива в разгара на конфликта.Можете да ги следите всяка неделна вечер след 21 ч.Сред заглавията по темата е сериалът продължение на филма на Волфганг Петерсен от 1981 г. \"Подводницата\".Есента на 1942 г., окупирана Франция: Подводницата U-612 е готова за пускането си във водата и младият ѝ екипаж и капитанът Клаус Хофман се отправят към все по-ожесточените военни действия. След като 40-те млади мъже поемат на първата си мисия, тясното пространство и клаустрофобичните условия на живот под водата поставят на изпитание издръжливостта и характерите им. Напрежението расте и лоялността се пропуква. А на пристанището \"Ла Рошел\" животът на Симон Щрасер излиза от контрол, след като тя се впуска в опасно сътрудничество и забранена любов и се разкъсва между предаността си към Германия и към Съпротивата. Ценностите ѝ се променят, тя започва да се пита дали е възможно всичко, което си е мислела до момента, да се окаже лъжа.История за избор и оцеляване, \"Подводницата\" изследва емоционалните изпитания по време на Втората световна война и бруталната реалност на живота по време на една безсмислена война.Първи и втори сезон на \"Отряд Хикс\" също ще ви приковат към екрана този месец. Сериалът разказва историята на пет висококвалифицирани нови попълнения от Канада, Америка и Обединеното кралство. Те захвърлят обикновения си живот, за да се обучават за агенти в \"Отряд Хикс\" - свръхсекретна база на брега на езерото Онтарио. Агентите се спускат с парашут над вражеските линии, където ги очакват мъчения и екзекуции. От елегантни хотели до окопи, те се впускат в една рискована мисия, следвана веднага от друга, ръководени от най-големите умове на \"Отряд Хикс\". Саботажи, бомби, оръжия и партизански отряди, спасителни операции, кампании за заблуда и дори убийства - преживяваме сякаш от първа ръка адреналина и ентусиазма от победата, както и ужасяващия кошмар, когато бляскавите идеали се сблъскат с реалността да участваш във война, в която няма правила.Вдъхновена от забележителни лични истории, поредицата \"Отряд Хикс\" разказва за произхода на шпионажа и ни въвежда в невероятен свят на блясък, решителност и технологии. Виждаме зараждането на масовата пропаганда, първите битки срещу тероризма и героите, повели света към промяна.\"Едно френско село\" е друго заглавие в тематичните недели, посветени на войната:.", "date": "2019.09.29", "title": "Драмата на Втората световна война по Epic Drama"}
